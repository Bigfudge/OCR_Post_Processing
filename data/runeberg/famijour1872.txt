SVENSKA FAMILJ-JOURNALEN.

ILLUSTRERAD MÅNADSSKRIFT,

innehållande

Svensk-historiska samt fosterländska Skildringar och Berättelser ur Naturen 
och Lifvet, Original-noveller, Skisser och Poemer samt uppsatser i
Vetenskap och Konst, m. m.

Elfte Bandet.

Stockholm.
På C. E. Gernandts förlag.

Historiska  Bilder.

LXXX.

Fången på Warberg.

På senhösten år 1534, i Oktober månad, ryckte en
svensk här in öfver danska gränsen i Halland,
hvilket landskap jemte Skåne och Blekinge samt
Bohus län då tillhörde Danmark. I spetsen för den
samma redo rikets yppersta män, herr Lars Siggesson
(Sparre), som var rikets marsk, höfvidsmännen på
Stegeborg och Leckö, herr Holger Carlsson (Gera) och
herr Birger Nilsson (Grip) Denne tillhörde 
en slägt, som icke härstammade
annat än på mödernet från den bekante Bo Jonsson
(Grip)., Peder Olofsson (Hård)
till Häringe, Carl Eriksson (Gyllenstjerna) till
Winstorp, Måns Johansson (Natt och Dag) till Bro,
vidare herr Ture Arvidsson (Trolle) till Bergquara,
herr Gustaf Olofsson (Stenbock) till Torpa Dennes 
dotter Katharina blef sedan efter
Margaretha Lejonhufvuds död Gustaf Wasas tredje gemål
och Sveriges drottning. och
till sist de stridsduglige, manhaftige och käcke
Peder Svenske, Lars Eriksson och Jakob Bagge. Peder
Svenske, som för sin korta växt kallades "lille Per",
var stark och skulderbred och hade utmärkt sig vid
konung Gustafs bröllop med sin första drottning,
då han upptog utmaningen af en ståtlig tysk riddare
och tvenne gånger efter hvarandra kastade honom ur
sadeln. Högsta befälet öfver den femtusen man starka
hären förde herr Johan Turesson (tre Rosor), som sedan
1527 var gift med den i vår historia så namnkunniga
Christina Gyllenstjerna, riksföreståndaren Sten Sture
den yngres enka.

"I regn och slag, storm och oväder" -- heter det
-- ryckte hären öfver gränsen och närmade sig
Halmstad. Den kom för att hjelpa Danmarks utvalde
konung mot hans fiender, hvilka utgjordes af
lybeckarne och Danmarks borgare och bönder. Lybeck,
der tvenne uppkomlingar, Wullenwewer och Marcus Meyer,
bemäktigat sig styrelsen med undanträngande af de
förnämare slägterna, ville begagna sig af tillfället
efter gamle konung Fredriks död och upprätta ett stort
handelsvälde i norden. Borgarne och bönderne i Danmark
ville dels tukta adeln, dels återfå den gamle mot
dem gynnsamme Christian Tyrann, som nu försmäktade
i sitt hårda fängelse i Blåtornet på ön Als. Och af
denne konungs namn begagnade sig lybeckarne, när de
läto sin här under anförande af grefve Christofer af
Oldenburg inrycka i Danmark.

Den mest otroliga framgång krönte till en början
Wullenwewers och Meyers företag. Hela Danmark, ej
blott öarne, utan äfven Skåne och Jutland, hyllade
den fångne konungen, och grefve Christofer höll
ett lysande intåg i Köpenhamn i Juli 1534. Redan då
var hjelp från Sverige i antågande, enligt danska
rådsherrarnes begäran, men vid Wä i Skåne mötte
bref från danska rådet med vänlig tillsägelse, att
de skulle draga sig tillbaka, sedan nu hela landet
hyllat den fångne konungen. Men adeln på Jutland och
Fyen trädde tillsammans och valde konung Fredriks son
hertig Christian till konung, och denne skickade på
nytt bud och bref till Gustaf i Sverige, som var hans
svåger, bedjande honom icke öfvergifva sig i nödens
stund. Vid sin furstliga ära och sin goda vilja som
granne och svåger förpligtade han sig deremot att
bevisa sig som en god broder in i döden och icke ingå
något fördrag med Lybeck eller dess anhängare utan
sin svågers vilja och vetskap.

Det var sålunda i den yttersta nöd, som Danmarks
konung sträckte handen öfver till Sverige,
bedjande om hjelp. Och han fick hjelp. Det var ett
trofast handslag en gång i tiden mellan de båda
grannrikenas konungar, sådant som historien sällan,
om någonsin, har att uppvisa. Dock är det att märka,
det Sveriges egen fördel fordrade att gripa Danmark
under armarne. Ty hvarken Lybeck eller Christian
kunde komma till välde utan att i och med det samma
fara uppstod för Gustaf och Sverige. Men å andra sidan
kunde också den man hafva suttit på Sveriges tron, som
icke förmått tänka så långt, som Gustaf då gjorde, och
visst är, att hade förhållandena varit omvända, hade
Sverige varit i nöd och behöft Danmarks hjelp, hade
visserligen dess konung uppställt fullgod ersättning
och derutöfver såsom hjelpens vilkor. Knappast hade
Danmark då kunnat afhålla sig ifrån att komma fram
med sina gamla, så många gånger afvisade fordringar
på Sveriges underkastelse.

Vissheten härom stod lefvande inom Gustaf Wasa
och lemnade honom aldrig, och för bevarandet af
Sveriges dyrt vunna sjelfständighet spanade hans
blick vida omkring, förutseende och undanrödjande
hvarje tillstymmelse till fara. Derföre grep han
ock nu med kraft i den danska kronan, för att lyfta
henne på sin svågers hufvud. De danska sändebudens
tal till Gustaf och dennes svar visa tydligare,
än allt annat, nöden å ena sidan och fastheten och
troheten å den andra. Omkring en månad efter det den
svenska hären ryckt öfver gränsen kommo nya sändebud
från Christian, bedjande om ytterligare hjelp,
isynnerhet att Gustaf icke måtte låta draga sig
ifrån sin svåger. "Han (Christian) skulle våga land,
folk, rike, furstendomen och allt hvad han förmådde,
hellre än att han i någon måtto skulle svika Gustaf,
och hellre än att lybeckarne och

deras  anhängare   skulle   så leka med  dessa tre
högtberömda, goda,  gamla  konungariken,   som
krämaren  handlar  med   sin kappsäck, och hvarom
de hos många herrar och furstar redan hade  börjat
handel,   utbjudande  dessa trenne riken, först det
ena, så det andra."

Kort derefter infann sig ett nytt sändebud från
Christian, bedjande  om  100,000 gyllen.    "Det  är
mer än en   hel årsränta af riket!" -- svarade Gustaf
och föreställde i hvad tillstånd han  mottagit riket,
samt huru han vid den eldsvåda, som för några år
sedan hemsökte Stockholms slott, gick så blott
och bar från både guld, silfver och klenoder, att
han icke hade mer än en kjortel och icke mer än en
silfverkanna, der han kunde dricka ur, dock lofvade
han så mycket penningar  och skepp, som  han   kunde
åstadkomma.    "På min vänskap kan konung Christian
tryggt bygga"   -- tillade han -- "och jag hoppas till
Gud,   att  om  vi  begge   blifva  troget   och
fast  ståndande  vid hvarandra,   skall  denna fejd
komma till en lycklig ända!"  --

Vi hafva anfört detta, för att läsaren må kunna sätta
sig in i tiden, och öfvergå nu till den enskilta
tilldragelse i denna "grefvefejd", som gifvit
anledning till vår öfverskrift.

Den   svenska   hären  hade  mycken  framgång.
Halmstad måste gifva sig, och Jakob Bagge sattes der
till   befälhafvare, hvarpå herr Johan Turesson drog
norr ut till Warberg.   Detta gaf lybeckarne   nytt
att   tänka   på.    Såväl  från Lybeck som från
Seland  öfverfördes  krigsfolk   till Skåne.    Marcus
Meyer kom sjelf  från Lybeck, för att riktigt gifva
kraft och fart åt företaget,   att tukta den svenske
konungen, som vågade draga svärdet mot hansestaden.
Gustafs egen svåger, den förrädiske grefve   Johan
af  Hoya   sattes   i   spetsen  för   denna   här
och ryckte   oförtöfvadt  in i Halland mot Halmstad.
Jakob Bagge uppfordrades genom en trumpetare att
gifva sig, men han gaf grefven  ett  manligt  svar
och   kallade  honom  förrädare  samt tillsade
trumpetaren att ej komma tredje gången tillbaka.
Då lät grefven blåsa till  storms,  och   hans
fänikor ryckte fram. Modet ökades hos knektarne,
då de märkte,  att skotten från stadsmuren, långt
ifrån att göra någon skada, tvärtom gagnade, enär
kanonerna  sprungo   sönder.    Men detta var en
krigslist af  Jakob   Bagge.    Han  ville  på
detta   sätt   locka fienden till oförsigtighet,
något   som  också  lyckades.    Men  då  dundrade
från  muren en salfva ur alla stycken på en gång,
både stora och små, och när krutröken skingrat
sig, visade det sig, med hvilken   förfärlig
verkan   det   skett.    Detta   oaktadt  rusade 
knektarne  fram,  och   en   häftig  strid   uppstod.
Jakob Bagge  stod främst bland de sina och träffades
af ett lod i veka lifvet, men stannade dock qvar,
uppmuntrande sitt folk till uthållighet. Grefve
Johan måste vika. Vi kunna föreställa oss harmen så
väl hos honom som hos lybeckarne.

Men icke nog med att de måste afstå från stormen,
de måste alldeles afstå från hela företaget. Ty
knappt hade herr Johan Turesson från Warberg fått
underrättelse om fiendens antågande mot Halmstad, förr
än han bröt upp till undsättning, och hans ankomst
vågade icke grefve Johan och Marcus Meyer invänta,
De drogo sig tillbaka till Skåne, i hack och häl
förföljda af herr Johan med svenska hären. Då denna
kom öfver skånska gränsen, mötte 500 skånska adelsmän
i blanka rustningar. Det skånska ridderskapet hade
nödgats svära Christian Tyrann tro och lydnad, men nu,
när de förnummo det mäktiga skydd, som lemnades från
Sverige, hade de församlat sig i Wä, uppsagt den nyss
svurna huldhetseden och tågat svenskarne till mötes
att förena sig med dem.

Vägen togs till Helsingborg, der danska riksmarsken
Tyge Krabbe förde  befälet.    Denne  hade liksom
sina ståndsbröder  hyllat   grefve   Christofer
på   den   fångne   konung   Christians vägnar,
men misstrodde honom och hans anhängare lika mycket
som fienden. Han kunde icke rätt afgöra, om han
borde hålla fast vid den förre eller sluta sig till
svenskarne och dem, som förklarat  sig  för   den
nyvalde   Christian   III.    Emellertid   beslöt
han  att  försvara sig.    Slottet låg på en höjd
ofvanom staden och  var   väl   befästadt   med
murar och rundlar samt omgifvet af grafvar och torn.
Det högsta tornet   kallades Kärnan, och der satte
herr  Tyge  sin  köksmästare Jesper Friis till 
befälhafvare;  sjelf   stannade   han  med  krigsfolket
på nedre borggården. I sjelfva staden låg det lybska krigsfolket,
och sålunda tycktes det, som om denna ort väl borde
kunna uthärda en dust.

Denna åsigt hyste äfven de svenska härförarne, hvilka
framför allt fått sig inskärpt af sin konung att gå
försigtigt till väga, och de tvekade derföre att närma
sig den väl befästade och med krigsfolk öfverfyllda
staden, helst som de icke kände Tyge Krabbes verkliga
tänkesätt. Länge kunde de dock icke dröja, utan
bröto upp och ryckte fram. I spetsen framstörtade
rytteriet, fördeladt i tvenne afdelningar. Den ena
af dessa rände rakt mot fienden, den andra antände
husen, och härunder framträngde fotfolket fast och
oemotståndligt, nedslående allt, som kom i dess
väg. De lybske stredo med tapperhet, men voro
redan bringade i trångmål, då något inträffade,
som alldeles bragte dem ur fattningen och afgjorde
stridens utgång.

Det var ett kanonskott från slottet. Herr Tyge hade
nu bestämt sig, och det var Jesper Friis, som från
Kärnan affyrade skottet, men icke på de anfallande
svenskarne, såsom Marcus Meyer hade hoppats, utan just
på hans folk. Lybeckarne, som härigenom kommo mellan
tvenne eldar, grepos af en förskräckelse, hvilken
ej lät sig öfvervinna. Styckeskotten från slottet
gjorde ock en förfärlig verkan på de sammanträngda
hoparne. En allmän flykt uppstod till båtarne, och
de, som ej kunde få plats på dem, störtades i hafvet
af de påträngande segrarne. Äfven båtarne gingo till
största delen i qvaf i anseende dertill att de voro
alldeles öfverlastade af folk.

Marcus Meyer kastade sig med 1500 man in i ett
kloster, der han dagtingade och gaf sig till fånga
med allt sitt folk. Denna strid ägde rum i Januari
månad 1535, tjugondedag jul.

Vi kunna föreställa oss tillfredsställelsen hos
konung Gustaf, när underrättelsen träffade honom, att
den stolte och djerfve lybeckaren, som en gång velat
förleda den unge Svante Sture till förräderi mot honom
och tillsammans med Wullenwewer talat förklenliga
ord om "oxdrifvaren, som Lybeck gjort till konung",
-- att denne man var fången; men glädjen blandades,
när det i samma stund tillkännagafs honom, att
danskarne icke ville erkänna Meyer vara svenskarnes
fånge. Han var, påstodo de, deras, icke konung Gustafs
fånge. Marcus Meyer hade vid dagtingan räckt sin hand
åt danskarne, och derföre, hette det, var han deras
fånge, en tolkning som Marcus sjelf var den ifrigaste
att understödja, enär han minst af allt ville falla
i den kraftfulle konung Gustafs händer. Alla herr
Johan Turessons och herr Lars Siggessons påståenden
tjenade till intet annat, än att Marcus Meyer insattes
hos herr Trued Ulfstand på Warberg, der han skulle
förvaras, tills de båda konungarne med hvarandra
afgjort, hvems fånge han skulle vara.

Så fördes då Meyer till Warberg, i hvars torn han
skulle få tillräcklig tid att drömma sina stolta
drömmar om det stora nordiska handelsväldet,
som skulle byggas på spillrorna af nordens
konungariken. Men det gick helt annorlunda, än man
beräknat. Fången blef snart herre på Warberg. Han
förstod till den grad att tillvinna sig borghöfdingens
förtroende, att denne lemnade honom på ära och tro all
möjlig frihet, tog honom med sig på jagt och visade
honom i allt öfrigt mycken vänskap. Häraf begagnade
sig Meyer att sätta sig i förbindelse med knektarne
och borgerskapet i staden och med dem öfverenskomma
om ett dåd, hvilket slog de skånska herrarne med
häpnad.

En morgon, då herr Trued begaf sig ned från slottet
till stallet och många svenner följde honom, passade
Marcus på och bemäktigade sig slottet samt tog herr
Trueds husfru och barn till fånga, hvarjemte han
bemäktigade sig allt det guld och silfver, som de
kringboende fört i säkerhet på slottet. Med knapp
nöd kom herr Trued sjelf undan. Full af harm begaf
han sig till svenska lägret i Skåne. Från adeln i
Skåne kommo genast bref till konung Gustaf med klagan
öfver hvad som skett och begäran om tröst och hjelp af
honom. Konungen kunde med skäl svara, att om Marcus
kommit oss till hända, som vi begärt, detta äfventyr
hade då varit ogjordt, som nu timat. "Vi veta ingen
annan tröst göra eder på denna tid" -- skref han --
"än att I gode män icke ville för mycket bygga

på edert eget höga och djupa förstånd, utan ock
sätta någon tro till dem, hvilka med eder skola
våga lif och hals." Men händelsen i Warberg gjorde
Gustaf mycket bekymmer. "Här duger ej att skämta"
-- skref han till riksens råd -- "hvar vi icke spela
visliga på alla sidor, så skolen I icke tvifla derpå,
att oss står samma skålen till buds, som de i Danmark
hafva afdruckit."

Emellertid satt den lybske borgmästaren på Warbergs
slott och innehade det in på andra året, under det
att öfverallt lyckan började vända de lybska vapnen
ryggen. Gustaf Wasa höll sitt gifna ord och släppte
ej tag, förr än fiendens makt var bruten. Han kunde
med skäl låta sina sändebud förklara för sin svåger,
konung Christian, "att om dennes egen fader och moder
gjort honom tröst och undsättning, hade det icke
kunnat ske ståtligare eller med större bekostnad,
än han gjordt hade".

På hösten öppnade Warbergs stad sina portar för
svenskarne. Marcus Meyer försvarade sig tappert och
bibehöll sig ännu derstädes i sex månader. Men på
våren 1536 måste han uppgifva slottet. Han fördes då
till Helsingör, och blef der med aderton af sina män
steglad.

Då hade Christian i Danmark oaktadt alla löften
och heliga försäkringar afslutat enskilt fred med
Lybeck. Ville konung Gustaf inom en bestämd tid
svara till Lybecks, grefve Johans af Hoya och Bernt
v. Melens påståenden, -- då skulle äfven han vara
inbegripen i denna fred. Med skäl kunde Gustaf harmas
öfver ett sådant beteende.

Man har i Danmark anmärkt som någonting sällsynt och
märkeligt i den nordiska historien, att en svensk
konung trädt i harnesk för att understödja en dansk
konungs tron. Men det är något lika sällsynt och
märkeligt att finna en dansk konung hålla fast vid
sitt ord, när det gällt Sveriges rike.

St.



Toffelregementet.

En liten studie.

Efter de ganska allvarliga försök, som blifvit  gjorda
för att intressera oss för en Kleopatra, är det
ingalunda bevis på något särdeles mannamod att träda
litet närmare in på lifvet de sköna tyranninnor,
om hvilka den elaka verlden vill veta, att de svinga
toffelspiran.

"För all del, det borde ni akta er för! Det är ju det
samma, som att sticka näsan i ett getingbo ...",
hör jag en varnande röst utropa.

Och jag förnimmer redan i andanom ett knorrande
surr och fnurr från alla sidor, och det tyckes mig
nästan som skulle jag i en disharmonisk chör af
qvinliga röster jemväl höra en brumbas af retade
manliga stämmor hotande slunga mot mig den bekanta
hugenott-refrängen med en liten omskrifning: "Vi ska'
sticka honom och bränna honom!"

Uppriktigt sagdt, torde det ock vara att tala om rep i
hängd mans hus, när man i Familj-Journalen inlåter
sig på det delikata ämnet om toffelregementet. Det
finnes nämligen vissa saker man bör undvika, för
att ej åstadkomma förargelse. Men det är just
detta surrande och fnurrande, som för mig gör
situationen klar. Detta slags knorr är just af det
oskyldigaste slaget. Jag ser deri endast utbrotten
af dessa lifliga qvinliga temperament, som behöfva
en liten uppskakning, en smula motsägelse, en allra
som obetydligaste fejd, för att få blodet varmt,
och hvilka -- olyckligtvis kanske förenade med en
allt för saktmodig och beskedlig herre och man --
måste på ett eller annat sätt förskaffa sig ett
slags skenbar opposition, ett spegelfäkterikrig
och en seger af samma art, blott för den animerade
stämningens skull. På grund af denna uppfattning hyser
jag förhoppning om att vara välkommen i familjkretsen!

Ett helt annat slägte, än detta surrande och fnurrande
species, tillhöra de stilla i landet, dessa qvinliga
andeväsen, som ljudlöst komma och ljudlöst aflägsna
sig, och hvilkas styng kännas först när de äro
borta. Det är dock just dessa, mot hvilka jag skulle
vilja rikta mina vapen, dessa som jag skulle vilja
fånga, såsom, man fångar vissa insekter, hvilka man
önskar närmare studera; -- det är, med ett ord, dessa,
jag känner lust att öfverflytta från deras luftiga
sferer till det rent menskligas eller, riktigare,
till det evigt qvinligas område; ty allt hos dem är
utan gensägelse höljdt i den slöja, som vi kalla
qvinlighet.

Det är dessa milda, smäktande qvinnoväsen, som
sakta, liksom med sänkta vingar, sväfva in i den
sorlande sällskapskretsen, der de bidraga till den
allmänna glädjen med ett -- tjusande leende. Deras
omdöme vågar sig möjligtvis någon gång fram med en
förstulen nick; deras handlingar -- om det icke rent
af är ett majestätsbrott mot deras qvinlighet att
tillräkna dem sådana -- hafva alla till sitt synliga
yttersta mål att tillfredsställa den "älskade mannens"
önskningar. I allt, ända till det sätt, hvarpå hon
stöder sig på sin "älskade mans" arm, representerar
hon den eviga qvinligheten framför allt.

Dessa ljufva, stillsamma, trånande väsen bör man dock
icke bedöma i det ögonblick då de, så att säga, äro
midt inne i sin roll inför en större eller mindre
allmänhet, då de veta, att de hafva hela verldens
ögon fästade på sig, utan efteråt, när de dragit sig
undan bakom kulisserna. Iakttager man denna nödiga
försigtighet, skall man till sin öfverraskning snart
finna, att denna milda, hängifna qvinna svingar den
lilla obetvingliga toffeln så säkert, så bestämdt,
så sjelfbelåtet, så absolut argumenterande hvarje
motsägelse, att man finner sig stå ansigte mot ansigte
med den mest utpräglade, fastän i blomdoft höljda
egoism.

Men mannen, hvad säger den olycklige äkta mannen? För
att lugna alla medlidsamma själar, vill jag tala om
någonting nästan otroligt: till all lycka är mannen
icke så olycklig, ty just deri ligger det säkraste
kännetecknet på en absolut toffelunderdånighet, att
mannen med förakt tillbakavisar hvarje misstanke om
en sådan, såsom ett vanärande tvifvel om hans manliga
värdighet! Och icke nog dermed -- den sannskyldige
toffelhjelten skryter till och med af sin frus
saktmod och hängifvenhet. Stolt visar han sina vänner
pipstället, som hon målat, kudden, som hon broderat,
kärlekspresenter, som just genom sin sällsynthet
bevara trollkraften och desto säkrare inprägla sig
i tacksamt minne.

Och huru dömmer verlden, den allmänna rösten i
sällskapslifvet? Jo, man förenar sig om att hålla
den fru för den bästa, hvilken man talar minst om;
och under det således den evigt tigande qvinligheten
fröjdar sig åt detta negativa företräde, sitter man så
mycket strängare till doms öfver ett tredje species --
de fruar, som icke surra och fnurra och icke sväfva
fram på tåspetsarne; det vill säga de fruar, hvilka
med lugn värdighet eller glädtig otvungenhet uppträda
i sällskapslifvet; sådana fruar, som icke blott
tjena som staffage, utan tro sig hafva rätt att öppet
uttala sig öfver en bok, öfver ett konstverk eller
öfver en tidens företeelse, en dagens brännande fråga;
sådana fruar, som till och med icke sky en debatt med
männen och för hvilka deras egen man står allt för
högt, för att af dem behandlas som en lekboll för
påkommande nycker, såsom en beskedlig afledare för
deras dåliga lynne eller såsom ett experimentalfält
för deras hemliga böjelse att -- röra upp en storm i
ett vattenglas eller göra väsen af ingenting. Denna
typ af fruar är det, om hvilken verlden obetingadt
antager, att de verksamt och utan skonsamhet svinga
toffelspiran, och i sjelfva verket talar, förutom
deras hållning i förmaket, ännu en annan omständighet
emot dem.

Mannen är en lärd, en prest, en läkare, en konstnär --
alltnog, han tillhör de män, hvilka inlägga hela sin
kraft i uppfyllelsen af sitt kall. Hvem gifver honom
andlig frihet att verka, hvem tager lifvets ballast
på egna skuldror och aflägsnar allt, som kunde rubba
eller bryta hans kraft? Blott en hustru som äger
lika upphöjd karakter, som odlad själ, lika praktisk
duglighet, som ideal uppfattning. Hvart vi än se:
af hvarje

huslig detalj hvilar i hennes händer tyngsta
bördan. Den ekonomiska förvaltningen och det
husliga ansvaret -- huru gerna lemnar ej den strängt
sysselsatta mannen detta åt sin praktiska fru! Det
planmessiga ordnandet af hela sammanlefnaden -- det är
hustruns uppgift. Barnens första uppfostran, sönernas
så väl som döttrarnes -- huru förtroendefullt lägger
icke den intellektuelt ansträngde mannen den samma
i hustruns hand? 

Och då hon nu tappert värjer sitt
anseende på alla håll, då hon på en enda dag gifver
flera prof på sjelfuppoffring, än mången egoistisk
qvinnosjäl i sin inskränkthet kan fatta eller utföra
under ett helt lif, då får man höra: "Ja, hon är
kanske en rätt förståndig hustru, men -- hon håller
ändå den beskedlige mannen alldeles under toffeln!"

O, du verldsliga blindhet! Huru mycken herrsklystnad
gömmes icke under den beskedligaste yta, och huru
mycken själens och hjertats godhet förenar sig ej
med den yttre formens frihet och säkerhet!

"Den som dansar på lögnens osäkra lina, behöfver
öfverläggningens balanserstång; den som vandrar på
sanningens säkra mark, mäter icke ängsligt ut stegen"
-- är en gammal sanning, hvartill illustrationer
uppenbara sig hvarthän vi än blicka i det menskliga
samfundslifvet, och det behöfves icke ett långt
iakttagande för att finna, att hjertats ädelhet
sällan, gömmes under saktmodets lugna yta, men att
det frimodiga yttre uppträdandet nästan alltid är
skylten för ett friskt hjerta och ett ädelt sinne.



En naturbild från Afrika.

Den resa, som kapten Mage 1863 företog från S:t Louis
vid mynningen af Senegalfloden till det vestliga
Sudan, kan med skäl räknas till de vigtigaste
forskningsresor,
som   i   nyare   tid   företagits.    Man får genom
den samma en närmare   kännedom   om   trakter,
hvilka hittills endast delvis eller öfver hufvud
taget ännu alls icke blifvit för oss bekanta, och
hans reseskildring tillåter   oss   kasta en blick in
uti de märkvärdiga   folkrörelser,   genom  hvilka
denna del af Afrika, söder  om den stora sandöknen,
undergått en fullständig   omgestaltning.

Men det är icke vår mening att här följa kapten Mage
och göra kulturhistoriska studier, utan endast att
i allra största korthet för läsaren framlägga något
i naturvetenskapligt hänseende intressant från denna
hans resa.

Vår  resande  hade uppnått Medine, Senegals längst
in i landet   framskjutna  förpost, och besteg der
flera höjder; från en   af  dessa   hade han en
herrlig utsigt.    Ända till Dingira kunde   han
öfverskåda flodens böjningar, och vattenfallen och 
strömfårorna skimrade som glänsande silfver under
det Natiaga-bergen företedde   en   majestätisk
anblick.    Nedanför låg hans  lägerplats   och
till   höger de väldiga Maka-Guian-bergen; det hela
företeende någonting sagolikt.

Från Medine till Mansola går vägen på den här från
hinder fria floden till Dingira. Ofvanför denna plats
följer den ena strömfåran och bergkammen efter den
andra. Mage måste
bana sig väg dels öfver klipporna, dels genom högt
gräs och buskager. Ofta fick han se flyende antiloper
och perlhöns; på hvarje träd sutto papegojor, från
hvarje klippa hördes apornas skrik, och här och der
gjorde en af dessa eller en babian grimaser mot Mage
och hans sällskap.

Vår resenär skildrar derefter de verkligen
utomordentliga besvärligheter och svårigheter som
voro förenade med ett vidare framträngande. Han hade
nämligen föresatt sig att utforska Senegals lopp
ända till Bafulabe, oaktadt han nu befann sig utan
vägvisare och icke kände den framför honom liggande
trakten. Mången gång måste man lossa godset ur den på
resan medtagna båten och framsläpa den samma öfver
land, för att undvika sådana ställen, som icke voro
möjliga passera med båt. I denna trakt hade floden
en bredd af ungefär sexhundra fot och bergen lågo nu
närmare floden.


Apberget.


Mycket intressant var en höjd, som i terrassform
sänkte sig ända ned i vattnet. Så väl den svart- och
rödfärgade klippan som hvarje träd voro bokstafligen
öfversållade med apor till sådan mängd, att djuren
formligen trängdes om plats.

När då båten kom i närheten, helsades den af ett
obeskrifligt vrålande från de många om hvarandra
springande och hoppande djuren. Vägen förde omkring
detta apberg, och då vår resande kom i närheten,
uppgåfvo aporna ett gemensamt skri och tjut, som ljöd
så illa för hans öron, att han till vedergällning
skickade en gevärskula in i den egendomliga
kolonien. En
apa stupade, och nu störtade andra öfver henne, buro
henne undan och de öfriga försvunno. Berget blef på
ögonblicket öde och tomt.

Färden fortsattes, och vi skola inom kort återfinna
vår forskare, fortfarande sysselsatt i vetenskapens
tjenst, upplefvande nya äfventyr.



Ett fosterländskt Bildergalleri.

XXV. 

Carl Gyllenborg.

I Upsala lefde på 1600-talet en apotekare vid namn
Simon Wollimhaus. Han hade af Konung Gustaf 
Adolf inkallats från Thüringen i Tyskland till
Sverige, för att der upphjelpa de farmaceutiska
studierna såväl i Stockholm som Upsala. Denne
Wollimhaus var en lärd, men besynnerlig man, och
trodde på det tusenåriga rikets snara ankomst. En
gång ansåg han sig hafva fått full visshet om, att
Yttersta Domen skulle inträffa på en bestämd dag,
och meddelade denna oerhörda upptäckt åt en god vän
och granne Buræus. Vännen, som äfven gjort sina
beräkningar, hade likväl kommit till det resultat,
att den stora händelsen skulle inträffa en månad förr
än Wollimhaus beräknat. De båda räknemästarne kommo,
såsom det gerna sker i lärda och religiösa ting, i
tvist, hvilken slöts dermed, att de slogo vad om sina
resp. gårdar. Nå, den Yttersta Domen kom hvarken på
den ena eller andra dagen, hvarföre de båda gubbarne
qvittade med hvarandra och började räkna om igen.

Simon Wollimhaus var gift med en prestdotter från
Börstil, Catharina Brant, som födde honom tvenne
söner, Jakob och
Anders, af hvilka den förre blef grefve och kongl.
råd samt stamfader till slägten Gyllenborg, under det
att den sednare äfven uppsteg till grefve och riksråd
samt blef stamfader för slägten Lejonstedt. De
båda bröderna voro litterärt bildade och hade
poetiska anlag samt diktade flera hexamemetriska
tillfällighetsqväden, hvilka finnas samlade och
utgifna af den om Sveriges äldre vitterhet högt
förtjente förläggaren P. Hanselli i Upsala.

Grefve Jakob Gyllenborg, som svingat sig upp till
sin höga ställning genom sin reduktionsifver och
sitt hat till den gamla högadeln, var gift med Anna
Thegner, dotter till den äfven i reduktionshistorien
beryktade landshöfdingen friherre Olof Thegner. Med
denna sin hustru hade Jakob Gyllenborg ej mindre än
nitton barn, af hvilka sex söner uppstege till rikets
högsta värdigheter.


Carl Gyllenborg.


Af dessa föddes Carl Gyllenborg år 1679 den 11
Mars. Han visade tidigt goda fattningsgåfvor
och förskaffade sig vid k. akademien i Upsala en
grundlig insigt i språk och vetenskaper, och det
namnes särskilt, som bevis härpå, att han vid 15
års ålder hållit en latinsk oration till betygande
af akademiens glädje öfver sedermera konung Carl
XII:s födelse. Då döden år 1697 bortryckte konung
Carl XI, höll den unge Gyllenborg på riddarhuset i
Stockholm en mycket prisad latinsk parentation. Samma
år utgaf han en lärd disputation i Upsala: "De
regno ostrogothorum in Italia", och blef året derpå
akademiens rektor illustris, i hvilken egenskap han,
fastän ung, verkade mycket till akademiens bästa. År
1699 begaf han sig från Upsala till Stockholm, der
han besökte kansliet och arkiverna för att bereda
sig till hit hörande angelägenheter. I Maj månad år
1701 afreste han till konung Carl XII, som då stod
med sin armé vid Dorpt i Lifland. Han anställdes
som adjutant först hos general Mörner och sedan hos
generalmajorerna Stuart och Lewenhaupt, som 
qvarstannade   med     en    del
trupper   i   Kurland,   då
konungen marscherade derifrån till Polen. År 1703
skickades han af Lewenhaupt i ett angeläget ärende
till konungen, som belägrade Thorn, och anställdes af
honom som legationssekreterare vid engelska hofvet,
der han blef minister år 1710. Hans vackra och
ståtliga yttre och fina umgängessätt gjorde honom
gerna sedd i Londons sällskapskretsar och förskaffade
honom ett rikt gifte med Sara Wright, enka efter
adelsmannen Duretz och med passion tillgifven
Jakobiter- eller Torypartiet (det konservativa
partiet).

Här i England spelade Gyllenborg en intrigant roll,
i det han anslöt sig till jakobiterna, hvilka ville
åter uppsätta pretendenten (den afsatte Jakob II:s
andre son) på tronen och återinföra katolicismen,
hvarföre de stämplade mot konung Georg, som var
protestant. För detta ändamål behöfde de en öfvad armé
utifrån, och då de förgäfves vändt sig till Ludvig

XIV i Frankrike, uppstod den, enligt några
historieskrifvare, från Gyllenborg utsprungna
planen, att Carl XII skulle i spetsen för några
tusen svenskar landstiga i Skotland, der Stuartarne
hade sina flesta anhängare; den svenska armén skulle
bilda kärnan för upprorsskarorna. Gyllenborg vände 
sig härom till Carls högra hand Görtz; hvarken denne
eller  konungen ville dock i början lyssna till
det äfventyrliga företaget. I Januari 1717 sade
Gyllenborg sig tro spelet vara  så vunnet, att,
om svenskarne landstego, folket skulle i skaror 
sluta sig till dem. Men i Frankrike hade Ludvig XIV
aflidit  och makten öfvertagits af hertigen-regenten
Filip af Orleans såsom förmyndare för den
femårige Ludvig XV. Man trodde, att den späde
konungen möjligen skulle dö, och för den händelsen
eftersträfvade tvenne män franska kronan,
nämligen hertigen-regenten och Ludvigs andra
frände konung Filip V i Spanien,  hvilken sednare
styrdes af den då allsmäktige kardinal Alberoni,
som råkat i delo med Georg I. Detta gjorde,
att Frankrike  öfvergaf jakobiterna i England,
och Filip af Orléans ingick i stället förbund med
Georg samt underrättade denne om de af Gyllenborg
ledda svenska stämplingarne. Regeringspartiet 
sökte nu att genom brefs uppbringande på posten få
bevis  mot Gyllenborg, som likväl förde sin mesta
korrespondens med chiffer. Slumpen gynnade den
engelska regeringen mera,  i det att en af hennes
spioner på ett till norska kusten  väderdrifvet
fartyg fick tag i några vigtiga papper, som äfven
offentliggjordes i Köpenhamn. Med anledning
af dessa häktades Gyllenborg i Februari 1717 i
London och hans papper borttogos, hvilka starkt
komprometterade honom. De trycktes  genast och
fingo en så strykande afsättning, att det för den 
tiden sällsporda antalet af 10,000 exemplar såldes
på två  dagar. Härigenom uppviglades massan mot
svenskarne, och parlamentet gaf vika för den allmänna
tryckningen samt spärrade sädes- och salthandeln
på Sverige, hvilket derpå förlorade mycket.

Dessa händelser läto den tiden tala mycket om sig
i Europa, och bittra uttryck fälldes öfver de
svenska protestantiska herrar, som giljade med
de katolska jakobiterna i England; men i Sverige,
hvarest då hvarken rådde tal- eller  tryckfrihet,
erhöllo endast få upplysning om saken. Då 
underrättelsen nådde Carl XII, som för tillfället
vistades i Lund,  förnekade han sin andel deri --
fastän Fryxell ganska bestämdt angifver, att
han varit deri delaktig, är detta likväl en ännu
obevisad sak -- och förklarade, att hans minister 
Gyllenborg häktats i strid mot folkrätten, samt lät
till repressalie häkta det engelska sändebudet i
Stockholm. Hertigen-regenten uppträdde bemedlande,
hvarefter Gyllenborg på sommaren 1717 frigafs
och hemskickades med ett engelskt örlogsfartyg.
Gyllenborg landsattes i Göteborg, hvarifrån han
afreste till konungen i Strömstad. Han blef der
väl emottagen och  utnämd till statssekreterare.

Underhandlingarne om fred med Ryssland skulle
omsider taga   sin   början,   och   konung   Carl
skickade  för   ändamålet  Görtz och Gyllenborg
till Åland.    Fredsunderhandlingarna voro nära
sin   afslutning,   gående  hufvudsakligen  ut  på
ordnandet af en varaktig gräns för Finland och
på den sedan af Carl XIV återupptagna planen att
medelst Rysslands tillhjelp taga Norge från Danmark
för att  lägga  det  till   Sverige, som härigenom
skulle befrias från en farlig fiende i sin rygg.
Den ödesdigra kulan vid Fredrikshall,   som   slutade
konungens  lif, sönderref dock   äfven   denna   plan,
och    Carl    XII:s   död   bragte   åter Sveriges
fiender i harnesk emot det samma.

Sverige slöt fred med alla sina fiender och kunde nu
börja med återupprättandet af sina inre förhållanden,
hvilka bragts i ett nästan ruineradt tillstånd genom
de långvariga krig, som vårt folk måste föra för
bibehållande af sin stormaktsställning mot rofgiriga
grannar och andra afundsjuka makter. Vi hafva förut
i vår lefnadsteckning öfver Horn redogjort för den
politik som denne regeringens främste man då inledde:
näml. att genom hofsamt uppträdande utåt och genom
förnuftig hushållning i landet betrygga detta en fred
och tillfälle att ordna sina angelägenheter. Värfvet
var svårt, ty en våldsam partikamp uppstod snart och
kastade mörka skuggor öfver hvad
som annars kunnat vara Frihetstidens välsignelse. De
första tecknen till denna partikamp framträdde vid
1723 års riksdag. Konung Fredrik I kunde näml. icke
finna sig i den inskränkta konungamakt, som aftvungits
först hans gemål och sedan honom, utan sökte med
all makt att utvidga den samma. Vid denna riksdag
trodde han sig fullt säker om framgång, sägande,
att "svenskarne ha' hvarken hjerta eller mod att
sätta sig emot mina planer". Han uppmuntrades häri
af sin far och sina bröder i Hessen, hvilka ville
genom honom regera öfver vårt land. En af bröderna
lär ock hafva skrifvit till honom en uppmaning, att
ej vara för släpphändt mot svenskarne, "hvilka Carl
XII kände långt bättre och derföre brukade regera
med tillhjelp af käppen".

Motpartiet, som ville fortfarande hafva konungamakten
inskränkt och makten förlagd till ständerna och
rådet, var å sin sida icke overksamt. Det hade en
fördel deri, att det kunde i sina leder upptaga
äfven det holsteinska partiet, som ville hafva Carl
XII:s systerson, hertig Carl Fredrik af Holstein,
till tronföljare och derföre understöddes af det med
denne hertig befryndade Ryssland.

Under det hessiska sändebudet Dietmer från Hessen och
äfven genom enskilt kredit förskaffade penningar åt
konungen för att värfva anhängare åt sig, utströdde
det holsteinska sändebudet betydande summor bland
oppositionspartiet, alltjemt försedd med nya rubler
från Ryssland. Så skedde början till den ohyggliga
korruption, som förvildade våra offentliga mäns seder
och bragte otaliga olyckor öfver landet.

Bönderna hade öfvergått till hofpartiet och begärde
utvidgad makt åt konungen. Häraf bragtes de tre
andra stånden till större enhet, det holsteinska
partiet gnuggade händerna, och en rysk flotta
med den holsteinske hertigen om bord anlände till
Stockholms skärgård för att, i fall partitvisten
skulle utveckla sig till öppen konflikt, vara
tillstädes och befordra hertigens sak. Man undvek
likväl denna inblandning. Dietmer blef förvisad ur
riket, konung Fredriks makt blef ytterligare inskränkt
och hertig Carl Fredrik, hvars parti tillväxte,
fick årliga underhållspenningar, titeln af konglig
höghet och vissa men sväfvande arfsanspråk på svenska
tronen. Det till sina följder vigtigaste var dock
den kommission, som af riksdagens secreta utskott
tillsattes för en behandling af de hemligaste utrikes
ärendena. Gyllenborg, som vid denna tid var en varm
anhängare af det holsteinska partiet och nyss utnämts
till riksråd, insattes i denna kommission, hvarigenom
han genast fick ett ej oväsendtligt inflytande på de
utrikes angelägenheterna.

Detta inflytande begagnade Gyllenborg till att arbeta
för ett förbund med Ryssland. Vi hafva förut i våra
biografier öfver C. G. Tessin och Horn redogjort
för de båda stora förbund, i hvilka Europa år 1725
delades, näml. wienerförbundet och det hannoveranska
förbundet. Till det förra hörde som bekant äfven
Ryssland, som ville draga Sverige dit öfver, för
att det skulle medverka till att en del af Slesvig
lemnades åt hertigen af Holstein och att denne
betryggades om tronföljden i Sverige. Hofpartiet
motsatte sig dock på det bestämdaste denna plan och
ville i stället arbeta för en anslutning till det
hannoveranska förbundet med England och Frankrike i
spetsen. Horn anslöt sig till denna sednare åsigt,
som sannolikast innebar fred. Inom rådet blef striden
het, då man i Juni 1726 skred till omröstning. Åtta
stodo emot åtta, och endast konungens dubbla röst
afgjorde saken till förmån för Horns sida. Gyllenborg
var deremot för wienerförbundet. Horn hade från
landet måst till omröstningen hämta den dödssjuke
Erik Sparre. Inseende faran af sin osäkra ställning,
genomdref Horn i rådet ständernas inkallande till
den 1 Sept., för att  vinna riksdagens bekräftelse
å sin politik.

Omsider   kom   dagen   för   riksdagens   afgörande
af   den vigtiga frågan.    Det var i Mars 1727.
"Patrioterna" segrade.  Horn   var   dagens  hjelte,
och  hans motståndare, bland hvilka  Gyllenborg var
en af de främste, hotade.    Horn svarade  med  sin
bekanta räfst mot "holsteinarne", såsom Wellingks,
Cederhjelms, Nicodemus Tessins afsättning från
riksrådsbefattningen och   Gyllenborgs   stränga
varnande.    Den sednare stod dock,

äfven han, sin afsättning en hårsmån nära; och Horns
vänner ogillade starkt hans tvekan att göra sig af
med äfven denne ingalunda ofarlige motståndare.

Nu följde några år af någorlunda lugn. Inga stora
frågor i den yttre politiken söndrade sinnena;
ingen tvist hördes om tronföljden, och någon egentlig
meningsskiljaktighet yppade sig icke heller i afseende
på statsförfattningen och den inre förvaltningen. Men
de enskilta intrigerna om makten drefvo sitt spel,
och Gyllenborg och Horn stodo midt emot hvarandra,
anläggande minor och kontraminor, för att spränga
hvarandras planer i luften. Horn stod dock så godt som
ensam, under det Gyllenborg hade bakom sig den sluge
Höpken och den vältalige Fersen. I detta triumvirat
var Höpken hufvudet, Gyllenborg pennan och Fersen
tungan.

Gyllenborg blef den nya oppositionens skylt; och
händelsen fogade så, att han och hans vänner klefvo
allt högre och högre upp mot de maktens tinnar, å
hvilka Horn befann sig. Konung Fredrik var en krönt
vällusting och hans ögon hade fallit på amiralen
grefve Edvard Taubes dotter Hedvig, om hvilken Fersen
yttrar i sina memoirer: "Allt hvad naturen kunde
framalstra till skönhets fägring, fanns hos henne
vid 17 års ålder. Den skönaste växt, de lifligaste
färger, den angenämaste harmoni i lineamenter,
det anständigaste och behagligaste skick och väsen
upphöjdes af de vackraste ögon, som tycktes vittna om
hjertats och förståndets egenskaper." -- Det behöfdes
långt mindre fägring att förtjusa konungens eldfängda
hjerta. Kärleken intog hela hans själ. Han försakade
alla andra nöjen och intressen. Fröken Taube blef
det enda föremålet för dess önskan och hopp. Flera
tillställningar af baler, små fêter och maskrader
anordnades vid hofvet. De, som ville göra konungen
sin cour, gåfvo supéer, der Taubeska familjen
blef bjuden, och der han (konungen) objuden infann
sig. Konungen gjorde täta besök hos amiral Taube,
med fara att dränka sig på den förfallna träbron,
som då gick öfver till Skeppsholmen, fast amiral
Taube hade mellan bropålarne lagt pråmar med stöttor,
för att understödja de ruttna brostockarne. Allt
detta förmådde likväl icke fröken Taube att lyssna
till konungens anbud, tvärtom. Hennes moder och hon
anhöllo hos grefve Taube att få flytta ut ur staden
och bo på Kungshatt i Mälaren, som var grefve Taubes
landtgård, men förgäfves. Fadren sålde sin dotter
till konungen för en nog dryg penningesumma."

Denna kärlekshandel beslöt det Gyllenborgska partiet
begagna till att uttränga Horn ur konungens ynnest och
sålunda underlätta bemödandena att störta honom. Den
förnäma verldens damer funno sig kränkta af skandalen
med fröken Taube och afbröto allt umgänge med
henne. Den olyckliga qvinnan, för hvilken helt säkert
den konungslige älskarens rikliga gåfvor och tomma
glans ringa ersatte den hjertats frid, som hon genom
sitt fall förlorat, led dubbelt af det förakt, som
hennes fordna bekanta sålunda visade henne. Gyllenborg
och hans vänner beräknade, att de desto lättare
skulle kunna vinna henne och med henne den blindt
förälskade konungens öra. En dag såg man också helt
oförväntadt grefve Gyllenborg med sin grefvinna i ett
lysande ekipage stanna utanför fröken Taubes våning
och strax derefter kommo äfven grefvinnan Fersen och
friherrinnan Höpken. Fröken Taube visade sig tacksam
för denna uppmärksamhet och blef ifrån denna stund
det Gyllenborgska partiet tillgifven samt arbetade
för det samma hos konungen, som äfven snart började
att visa sig mer och mer kallsinnig mot Horn. Dennes
vänner undanträngdes från hofvet, och konungen gjorde
utnämningar i Gyllenborgska partiets anda, i strid
mot Horns framställningar.

1734 års riksdag blef märklig i vår historia
derigenom, att under den samma den stora omkastning
inom partierna skedde, af hvilken föddes striden
emellan "Hattar" och "Mössor", som skulle bli så
ödesdiger. Vi hafva förut nämt, att Horn hitintills
varit en anhängare af det hannoveranska förbundet
och slutit sig till Frankrike och England, för
att undvika krig, under det Gyllenborg och hans
vänner stodo på hertigens af Holstein och Rysslands
sida. På Frankrikes tillrådan hade Horn närmat sig
till Danmark, och nästan hela rådet var derom med
honom ense. Genom ett förbund mellan Danmark, Norge
och Sverige skulle det hafva friare händer. Förbundet
ingicks. Frågan om nytt konungaval i Polen, der August
II aflidit, uppstod. Carl XII:s vän Stanislaus hade
infunnit sig i Polen för att göra sina rättigheter
gällande; men ryska trupper förjagade honom från
Warschau, så att han måste flykta undan till Danzig,
der han innestängdes. Horn fanns först hugad att
genom ett nära förbund med Frankrike och Danmark
uppträda mot Ryssland, som var inbegripet i tvist
med Porten, och begagna den polska tronfrågan
till medel att återförskaffa Sverige en del af
de förlorade provinserna. Men då Frankrike visade
slapphet och ej ville binda sig, och då England, om
hvars vänskap Horn alltid var mån, dessutom skilt sig
något från Frankrike, beslöt han att uppgifva tanken
på inblandning i de polska affärerna.

Detta beslut gick i strid mot den allmänna
meningen. Sympatierna för Polens sak voro
stora. Skaror af unga män strömmade till Stanislaus,
och den unge skalden Dalin, hvars namn nu flög
öfver landet, sjöng med hänförelse om Polens
återupprättande till oberoende. Gyllenborg, sjelf
en liflig skaldenatur och varmhjertad för våra
fosterländska minnen, greps af den allmänna rörelsen
och kastade plötsligt om från sin önskan om förbund
med Ryssland till begär efter förbund med Frankrike,
häri äfven finnande ett medel att tvinga Horn till
att taga afsked. Hetsig var kampen å riksdagen, som
dock åtskildes, öfverlemnande åt konung och råd att
handhafva den yttre politiken, men likväl tydligen
uttalande sig för ett förbund med Frankrike. Horn
ingick äfven ett dylikt. Fördraget blef undertecknadt,
men aldrig tillämpadt under Horn. Orsaken härtill var
den, att Horn äfven förnyade, på Englands uppmaning,
fredsförbundet med Ryssland, härvid understödd af
konungen, som öfvergifvit det Gyllenborgska partiet,
Hattarne, och nu i stället sökte sitt stöd hos Horns
parti, Mössorna. Det uppgifves, att denna ändring i
konungens lynne kom sig deraf, att Horn lofvat honom
att icke vidare blanda sig i hans förhållande till
fröken Taube. Troligt är dock, att härtill äfven
bidragit den omständigheten, att Fredrik såsom född
tysk furste ej kunde förlika sig med tanken på ett
förbund med Frankrike, som låg i krig med den tyske
kejsaren i Wien.

Gyllenborg och hans parti sökte nu åter att på sitt
vanliga sätt genom paskiller och anonyma skrifvelser
stämma det allmänna tänkesättet till sin förmån. Man
angrep Horns nya förbund med Ryssland, om hvilket
Gyllenborg öppet sade att "det vore bättre att falla
med ära, än att ruttna under Rysslands ferla". Man
beskyllde Horn för att endast stå på den högre
adelns sida och vara fiende till den lägre eller
nyare adeln. Vid denna tid upprättades i Stockholm
under Gyllenborgs auspicier en svensk teater af
sedermera kanslipresidenten Anders von Höpken och
kammarherren von Olthoff. Denna teater invigdes i
Oktober 1737 med en af Gyllenborg skrifven komedi,
kallad "den svenske sprätthöken", hvilken persiflerade
klass-skilnaden inom adeln och hvari det yttrades
bland annat: "En väl och till rikets tjenst anlagd
ungdom, ett redligt, tappert och uppriktigt väsende,
kärlek till fäderneslandet, trohet för öfverheten göra
en fullkomligare adelsman än hundratusen anor." Ett
tredje angreppsmedel var konungens förhållande till
fröken Taube. Förut hade den sednare blygt dolt sin
skam för allmänhetens ögon. Men år 1737 uppträdde
hon öppet som konungens älskarinna, och Gyllenborgska
partiet -- betecknade detta såsom ett bevis på, huru
sedeslösheten tilltagit under den utlefvade gubben
Horns slappa regemente. Allt detta sammanlagdt verkade
till att gifva Hattarne allt flere anhängare, bland
dessa särskilt den från Wien hemkomne Carl Gustaf
Tessin, under det att deremot regeringspartiet eller
Mössorna saknade sammanhållning.

Så stodo sakerna, då 1738 års riksdag
sammanträdde. Den tecknade sig genast ofördelaktigt
för regeringspartiet, i det att Hattpartiet genomdref
valet af Carl Gustaf Tessin till landtmarskalk mot
Horns ifriga ansträngningar. Dermed hade Gyllenborg
vunnit en god del för sin åtrås uppfyllande: att
undantränga Horn som kanslipresident (utrikes-
och 

premierminister) och sjelf intaga dennes plats. Genom den
nitälskan, han och hans vänner visade för handel och
industri, lyckades han äfven vinna de näringsidkande
klassernas representanter för sitt parti. Också
tillsatte detta förnämligast det Hemliga Utskottet,
hvilket skulle granska regeringens och rådets
handlingssätt. Detta fäste sig förnämligast dervid,
att Horn och hans anhängare förnyat förbundet med
Ryssland, hvarigenom förbundet med Frankrike, som 1734
års riksdag likväl ålagt regeringen att ingå, blef
om intet. Detta förklarades strida emot författningen
och vara en kränkning af riksdagens myndighet.

Franska   och   ryska   penningar   ströddes   nu  som
mutor rundliga omkring bland de fala riksdagsmännen,
för att vinna
dem för än den ena, än den andra
sidan. Historieskrifvaren har ej nog mörka färger
för att måla uselheten hos dessa regerande ständer.

Frankrike  segrade,  och Hemliga Utskottet afslöt för
tio år   ett   förbund  med  detta land, hvarigenom
Horn tvangs att taga   afsked,   under   det
att   fem af hans anhängare afsattes. Gyllenborg
intog   nu Horns länge eftersträfvade plats,
deruti  onekligen  uppburen  af den allmänna
meningen, som brann af hat   till   Ryssland   och
onekligen   gerna skulle vilja utkräfva hämd på
denne nationalfiende, hvartill Hattpartiet ansåg
tiden ej vara ogunstig i anledning af Rysslands
pågående  krig med Turkiet.     Denna   mot   Ryssland
fiendtliga   stämning   retades ännu   mera   genom
det   bekanta   mordet  på den af Sveriges 
regering till Turkiet skickade löjtnant Sinclair,
hvilken illbragd väckte stor ovilja inom hela Europa,
i Sverige stegrad till raseri. Gyllenborgs parti
begagnade denna stämning och utmanade Ryssland; nu, i
det afgörande ögonblicket, tvekade Gyllenborg sjelf,
men han tvangs dock af stämningen hos massorna,
som han satt i rörelse, att skicka trupper till
Finland. Ett svårt slag för Hattarnes planer kom:
Ryssland slöt fred med Turkiet och kunde nu vända
sig mot Sverige ensamt, England afrådde ett krig, och
Gyllenborg nöjde sig med att hålla en armé rustad och
färdig i Finland. Han inledde sammansvärjningsplaner
med storfurstinnan Elisabeth och underhandlade ifrigt
med Frankrike, som ville hafva Ryssland sysselsatt
af Sverige, för att det (Ryssland) icke skulle kunna
hjelpa Österrike,
med   hvilket   Frankrike   låg i delo, alltjemt för
den pragmatiska sanktionens skull.

1741 års krig med Ryssland blef förklaradt. Sjelfva
Fryxell, som annars begagnar hvarje tillfälle att
framställa Gyllenborg i en skef dager, erkänner,
att han här såg klart, uppfylldes af mörka aningar
och endast af opinionen drefs in i kriget, som
han frammanat, men nu icke ville. Nederlaget vid
Willmanstrand och Fredrikshamns utrymmande utan
svärdsslag af svenskarne gåfvo bekräftelse åt hans
aningar. Det olycksaliga krigets lama förande var en
nesa för de svenska vapnen. Mer än 36,000 man svenskar
och finnar förlorades och Sveriges egna kuster hotades
åter.



Alexander den store vid Darii lik.
(Texten härtill återfinnes sid. 19.)


I en smedja.      
(Tillhör  texten sid. 14)

Riksdagen sammanträdde. Gyllenborg begärde anslag
till krigets fortsättande, men bönderna svarade, att
"de icke ville om igen skicka ut sina barn, innan de
herrar blifvit straffade, hvilka förorsakat allt det
elände, för hvilket våra tillförene utgångna söner
blifvit så beklagansvärda offer". Och en morgon stod
på riddarhuset skrifvet: "Häng upp öfverste herrarne
i solene, på det den grymme Herrans vrede måtte
varda vänd från Israel." Gyllenborg inledde i sin
oro fredsunderhandlingar med Ryssland, förespeglande
den nu på tronen satta kejsarinnan Elisabeth, att
man ville till tronföljare välja hennes skyddling
Adolf Fredrik. Kejsarinnan sade, att om Sverige toge
Adolf Fredrik, skulle hon återlemna största delen af
Finland, annars blott Österbotten. Gyllenborg gick
in härpå, liksom trenne stånd, under det bönderna
återigen ville hafva danske kronprinsen. Vi hafva i
andra biografier redogjort för dalkarlarnes uppror
och riksdagsstormarne under tronföljarevalet. Adolf
Fredrik valdes, och fred slöts i Åbo (1743). Men
om man också lyckades att på detta sätt genom ett
tronföljareval efter fiendens vilja köpa den yttre
freden, var dock den inre freden ännu fjerran.

För Gyllenborg kom dock snart den eviga freden. Hans
krafter hade börjat slappas, så att han icke mäktade
ensam sköta sina göromål. Han drefs af ständig oro
för ständernas efterräkningar och af fruktan för att
i den nyuppgående solen Carl Gustaf Tessin hafva
en man, som skulle i förtid tränga ut honom. Året
efter fredsslutet med Ryssland blef han illa sjuk
ocfy måste lemna ärendena åt Tessin, som blef
vice kanslipresident. Lidande af svåra njurplågor,
blef han, sedan hans hustru år 1745 bortgått, allt
svagare och afled följande år, 1746, den 9 December,
i Stockholm, der hans bortgång
knappast märktes, ty han hade såsom statsman
öfverlefvat sig sjelf.

Vid universiteterna i Lund och Upsala, hvilkas
kansler han var, sörjde man dock uppriktigt hans
bortgång, ty han hade städse visat mot dem den största
välvilja. Sjelf älskade han också högligen konster
och vetenskaper och egnade sig såsom vi förut nämt,
då hans politiska verksamhet gaf honom tid dertill,
gerna sjelf åt poetiskt skriftställeri. Om teatern
vinnlade han sig mycket, och hans efter fransyska
pjesen "Le Français à Londres" bearbetade komedi
"Den svenske Sprätthöken" betraktades af hans samtida
som epokgörande och var äfven den första regelbundna
svenska komedi som gått öfver svensk teatertilja. Han
öfversatte vidare från engelskan komedien "En bättrad
Vildhjerna" och tragedien "Andromache". Malmström
yttrar om hans diktning: "Hans stil är särdeles
vårdad och elegant, förråder studium af Frankrikes
och Englands bästa mönster, och liksom förebildar det
tidehvarf, för hvilket hans brorson skulle blifva en
prydnad."

Öfver Gyllenborgs graf i Upsala kan historieskrifvaren
väl med rätt fälla månget klandrande omdöme; men
deröfver sväfvar likväl ett, som ersätter mycket,
och detta är, att äfven hans strängaste lastare icke
funnit någon anledning att beskylla honom för att
i en så korrumperad tid hafva besudlat sina händer
med att hafva tagit mutor. Han gifte sig rikt, men
lemnade vid sin död en obetydlig förmögenhet efter
sig. Mer än ett namn, som mera mildt behandlats
af den historiska kritiken, är i det afseendet ej
så rent som Gyllenborgs, för hvilken genom hans
framstående och inflytelserika ställning i partiernas
hvirfvel frestelserna varit både stora och många.

Axel Krook.



Nyårsmorgonen.

Gamla året gått till ända, --
Ingen hejdat tiden än --
Och i ödets bok sig vända 
Bladen till ett nytt igen.

Vett och forskning föga båta 
Till att pejla tidens ström: 
Hvad som stundar, är en gåta, 
Hvad som flyktat, är en dröm.

Åren komma, åren fara, 
Menskan föds till samma lott. 
Lifvet är en skolgång bara, 
Tiden dess terminer blott.

Ser du ej, hur lifvets gnista 
Flammar upp och släcks derpå:
Är väl detta år ditt sista? 
Är det fler, som återstå?

Ej har stoftet, som här andas, 
Säte uti Guds konselj: 
Ingen vet, hvad dag den randas, 
Evighetens nyårshelg.

Anden mot sitt drömda Eden 
Spejar understundom än, 
Och en gång skall segelleden 
Öppnas till hans hem igen.

Icke tveka han behöfver, 
Hvar hans väg skall ta' utaf: 
Han vet nog att spången öfver 
Är till slut den hvälfda graf.

E. S-dt.



Knallarebygden och knallarne.

Pennritning af Claës Joh. Ljungström.

Det är ett vanligt och af ålder inbitet förhållande,
att, ehvart man kommer inom hela Sverige,
utom Westergötland, finner man denna provins
ansedd liktydig med knallarebygden, och vestgöte
liktydigt med knalle. Detta har gått ända derhän, att
t. o. m. inom sjelfva Westergötland, nämligen inom
Tivedsbygderna, såsom Undenäs och Hofva vidsträckta
pastorater, benämnes en knalle med ordet vestgöte,
alldeles som om Tivedsinvånaren sjelf icke vore
vestgöte.

Det   är   med   anledning  häraf, som jag tillåtit
mig göra denna   lilla   uppsats,   för  att upplysa
om knallarebygdens utsträckning samt gifva några
meddelanden om   dess befolkning. 

Westergötland,
såsom bekant är, omfattar två stora och folkrika län,
Skaraborgs och Elfsborgs, hvartill kommer en ringa
del af landskapet, nämligen den, som närmast omgifver
det i Westergötland liggande Göteborg, och hvilken
del hörer till Göteborgs län. 

Skaraborgs län är, med
undantag af dess nordligaste till Nerike och Wermland
gränsande trakt samt sina sydligaste till Småland och
Elfsborgs län angränsande delar, ett slättland, hvarå
höja sig de enstaka bergen Billingen, Kinnekulle,
Mösseberg, Olleberg, Hunneberg, Halleberg och en hel
del andra af samma naturbeskaffenhet. Detta läns
befolkning är uteslutande jordbrukande, såsom ock
jorden härtill nästan öfverallt gifver den yppersta
anledning. Handelsbinäringen har aldrig i detta
län hvarken varit behöflig eller öfvad, hvadan också
det samma aldrig varit knallarebygd, eller derifrån
utgått några knallare.

Elfsborgs län är deremot ett bergland, men ett sådant
bergland, som saknar metaller, hvadan grufarbete och
dermed sammanhängande verksamhet der aldrig kunnat
eller lärer komma att kunna äga rum. Men såsom varande
ett bergland är naturligt, att åkerbruket der icke
kunnat uteslutande vara befolkningens näringskälla,
utan någon annan har äfven varit behöflig. Derföre,
isynnerhet som det också fordomdags var ett gränsland
till Danmark, nämligen då Halland ännu var danskt,
uppstod i Elfsborgs län handelsbinäringen. Der blef
en knallarebygd och folket blef knallarefolk.

Men äfven denna knallarebygd omfattar icke
hela Elfsborgs län, utan utgör endast en del af
detta. Elfsborgs län har icke mindre än tolf härader,
nämligen Redvägs, Kinds, Åhs, Wedens, Marks,
Bollebygds, Gäseneds, Kullings, Bjärke, Wäne,
Wädtle, Ale och Flundre, af hvilka de sju förstnämda,
hvilka äro östligast och sydligast i länet belägna,
utgöra knallarebygden, till hvilken de öfriga fem
vestligast liggande aldrig hört.

Knallarebygden utgör sålunda endast en ringa del
af Westergötland. Men äfven denna delen är icke
obetydligt kringskuren; ty från södra delen af Kinds,
södra delen af Marks, norra delen af Gäseneds, vestra
delen af Wedens, nordligaste delen af Redvägs härader
samt från Bollebygds härad hafva sällan eller aldrig
utgått några knallare, ehuru befolkningen derstädes
varit berättigad att som sådane kringfärdas. Södra
Redväg, norra Kind, norra Mark, östra Weden, södra
Gäsened och hela Åhs äro de delar af Elfsborgs län,
som varit den egentliga knallarebygden.

Här har ända intill senaste tid jordbruket varit högst
obetydligt, enär denna landsända utgör en skogs- och
bergsbygd, och med anledning häraf har befolkningen,
hvilken, såsom alltid i skogsorterna, varit och är
fyndig och händig, sökt sin utkomst på andra vägar,
än genom att odla jorden.

Ganska tidigt finner man derföre att här var
ett folk, som tillverkade allehanda varor, med
hvilka det knallade Knalla är ett vestgötaord, 
som ofta förekommer
i sammanhang med ett annat, t. ex. han knallar och
går, han knallar och äter, han knallar och kör, han
knallar och ror, hon knallar och väfver; men alltid i
den meningen, att företagit icke går särdeles fort.
Det säges äfven ensamt, t. ex. i svar: huru tröskar
han? "Åhjo, han knallar med det", d. ä. han gör det
någorlunda bra. Äfvensom det ofta säges om någon,
som färdas hit och dit: "han knallar omkring". --
Sedermera har detta ord öfvergått i betydelsen att
"knalla omkring med handel", så att knalla äfven
understundom är liktydigt med att vara knalle,
d. ä. vara gårdfarihandlare, hvarifrån äfven
kommit uttrycket: gå knalle, d. ä. gå omkring med
handelsvaror såsom knalle eller gårdfarihandlare.
 omkring i andra trakter
att der afsätta. Redan på 1200-talet omtalas
detta såsom en känd sak och omnämnes beständigt
efter den tiden. Marks härad utmärker sig för
sina linneväfnader, Weden för smide, Bollebygd
för laggkärl och andra träarbeten, Gäsened för
skinnberedning m. m., Åhs för svarfvade askar,
fat, skålar o. d., Redväg för viktualievaror (detta
härad gränsar också dels till Småland, dels till den
bördiga Skaraborgslänsslätten), Kind för vadmal och
andra ylletillverkningar. Med dessa varor färdades
den manliga befolkningen vida omkring till de öfriga
landskapen i riket äfvensom till Norge, ja, knallen,
som svarfvade skålar, påträffades af Björnståhl,
under en af hans resor, till och med på Alperna,
der han stod ute och arbetade under det han sjöng sin
svenska morgonpsalm: "Vak upp, min själ, gif ära."

Staden Bogesund, med namnet af Boklundarne vid sjön
Asunden, år 1741 kallad Ulricæhamn, belägen i södra
delen af Redväg, på gränsen till Kind, var af ålder
knallarebygdens hufvudplats, tills den år 1620
i Wedens härad anlagda staden Borås härom kom att
täfla och slutligen tog öfvertaget. Gårdfarihandel
beviljades af konung och ständer ej allenast åt dessa
sju härader, utan äfven åt nämde städers borgerskap,
som ägde rättighet att utsända sina handelsdrängar;
och denna handelsrättighet försvarades vid riksdagarne
ända intill senaste tid med en seghet, som knappt
hade sin like. Riksdagsmannen Anders Danielsson, som
vid flera riksdagar var bondeståndets man för hela
denna orten, och som var begåfvad med en utomordentlig
förmåga att försvara sin sak samt dessutom hade från
knallarebygden ett ansenligt salarium, hvilket vid
riksdagarne för hans saks bästa kom väl till pass,
var knallarebygdens och gårdfarihandelns skarpaste
förkämpe. Med hans död inträdde ett denna handels
sjukdomstillstånd, som slutligen genom
näringsfrihetsförfattningarne nådde sin kris. Men
det var icke blott Bondeståndet, som försvarade
gårdfarihandeln. Borgerskapets representanter från
de begge nämda städerna gjorde sitt bästa och vunno
flera af sina ståndsbröder, och presterna från dessa
härader sågo med särdeles nöje denna handels bestånd,
ty de hade en icke ovigtig inkomst af prestbetygers
utskrifvande. I Ulricæhamn, så har den der ännu
lefvande kyrkoherden sagt, kunde detta göromål
inbringa pastor bortåt 2,000 rdr, ty betygtagaren, som
egentligen var skyldig betala 24 skilling riksgäld,
var i allmänhet en "Hobergsgubbe", som tänkte,
då han emottog betyget, och handlade derefter:
"ingalunda vill jag vara den sämste".

Den tilltagande jordodlingen äfven i de sju
häraderna gjorde äfvenledes sitt till att minska
gårdfarihandeln. Jordbruket i t. ex. Mark är nu
mera ibland det bästa, som kan ses, och jordmånen,
åtminstone i Viskaåns dal, är utmärkt. Äfven i
de andra häraderna är jorden, ehuru flerestädes
stenbunden, ganska tacksam emot odlaren. Åhs,
Redväg och Gäsened, trots att "Svältorna" ligga i det
sistnämda häradet, hafva en ingalunda föraktansvärd
jordmån, som nu mera också med tilltagande omsorg
skötes.

Genom den under århundraden af befolkningen i
knallarebygden idkade handelsnäringen har denna
befolkning fått en viss prägel af köpenskapsmenniskor;
der går en handelsanda genom den. Visserligen är den
synnerligen fallen för slöjd, såsom smida, svarfva,
snickra o. s. v. samt, och i första rummet, för
att väfva, men den har lika stor fallenhet för att
drifva handel. Mannen i knallarebygden köper utan
öfvertalande hvad som helst, endast han får godt
pris; men är också färdig att sälja allt hvad han
äger, endast han får bra betaldt: han är köpman från
hjessan till fotabjellet, och älskar köpenskapen ända
till schackrandet.

Knallen drog vida omkring med sina varor, hvilka i
senare tider öfvergingo till nästan endast väfnader;
tyger, dukar, band, o. d., hvari äfven på senaste
tiden ingingo utländska tillverkningar, som med mycken
möda och omsorg och stundom fara lurendrägades in
i landet. Längre tid tillbaka klöfjades varorna,
d. v. s. de lades på hästryggen i en lång säck,
med gods i dennes båda ändar, och knallen gick
bredvid och ledde sin häst, om hvilken han hade en
omvårdnad, öm, som en moders om sitt barn. Kunde han
icke få "tjacka rusk åt vanten",Köpa hö åt hästen, 
så skaffade han ändå. så "snodde" han,
såsom det hette på hans språk: Månsing, ett språk,
som knallarne talade sins emellan, men som nu i det
närmaste dött ut. Ett klöf var så mycket hästen kunde
bära. I senaste tid forslades knallaregodset på vagn
till den ort, der man ville försälja det samma och
der det bars omkring i gårdarne på landet, och uti
husen i städerna.

Mången knalle "flög af skaftet" (= blef utfattig,
gjorde cession) understundom, men den, som var
ordentlig och icke lät det kringirrande lefnadssättet
förleda sig till dåliga vanor, samlade förmögenhet
på samma gång den fick en viss fond af vett och
belefvenhet, hvarigenom han blef i tillfälle att i
sitt hem hafva ordning och snygghet och der utöfva
den gamla svenska gästfriheten i ett stundom ganska
rikt mått.

På senare tiden förändrades den förr brukliga
enkelheten i klädedrägt till mera öfverensstämmelse
med den i landet växande lyxen, men qvinnan i
knallarebygden bibehåller ännu sin hufvudduk,
äfven om föräldrarnes förmögenhetsvilkor bestått
henne en fin uppfostran, och som gift heter hon och
låter kalla sig hvarken madam eller fru, utan kära
mor, äfven om mannen kallas herre och bär en orden,
för så vidt nämligen hon icke blifvit gift utom sin
födelsebygd eller inom denna med en embets- eller
tjensteman och sålunda kommit, såsom det då anses,
utom sitt ursprungliga stånd.

I äldre tid och ända in i detta århundradet hade
invånarne i knallarebygden nästan i hvarje härad sin
särskilta folkdrägt, hvarigenom de ena häradsboerna
igenkändes från de andra. Marbon (bonden i Mark)
igenkändes, då han kom in till Borås, utom af sin
snitt på kläderna, lätt derigenom att han hade sin
respiska bunden öfver ryggen; och Marbodäkan (flickan
från Mark) hade ett egendomligt sätt att knyta sin
hufvudduk, såsom det kallades "i horn". Kindbopigan
(flickan från Kinds härad) hade, utom hufvudduken,
äfven ett "Kjåk-kläde", en mindre och sammanviken duk,
som sattes under hakan och knöts uppöfver hufvudet.

Mest framstående var Toarpsdrägten, d. ä. drägten
i Toarps socken af Åhs härad.

Qvinnan i Toarp hade »hucklä» (hufvudkläde),
som bestod af en fyrkant blått linong, hvilken
lades dubbel i snibb och togs jemns med hårfästet
framifrån åt nacken, der snibbarne fästades i
en vacker rosett öfver håret, som var benadt och
omviradt med fina hvita linneband och lagdt som valk
öfver hufvudet. Vid flickans första nattvardsgång
begagnades »stopamössan», som liknade ett stop och
var fem à sex tum hög, af svart kläde, garnerad kring
kanten med ett bredt sammetsband och hade en tre tums
urringning på ena sidan. Den gifta qvinnan begagnade
stopamössan ofvanpå hucklät. Om söndagarne nyttjades
»trindmössan», som, gjord af gula klädeskilar med
svarta söm-lister, liknade en kalott, hade en
tumsbred rand af svart kläde och der nedomkring en
gul kantning, och påsattes jemns med hårfästet. Äfven
nyttjades bindmössa i flerfaldiga färger. Högtidshalsduken 
var en hvit damastduk, lagd dubbel i snibb, och
igenfästades med ett stort förgyldt silfverspänne i
form af ett hjerta. »Lifstycket» var af rödt ylletyg
med hvita, gula, blå och gröna ränder, hade fem à sex
tum långa, vidt utstående skört och kantning med gula
band. Kjorteln var af rödt ylletyg, rundtom lifvet
lagd i halftums breda veck och med kantning nedomkring
af gula band. Förklädet var än af grönt tyg, kantadt
med röda sidenband, än af sits med hvit botten och
tryckta rosor. Handskarne voro af svart sämskskinn
utan fingrar och med half tumme samt med brodyr af
silke i åtskilliga färger. Vantarne voro af rödt
kläde, gingo högt öfver handleden och voro ytterst
rikt broderade i åtskilliga mönster och med silke i
åtskilliga färger. Koftan eller tröjan var af rödt
kläde med åtta till nio tum långa, vidt utfallande
skört, kantade med gula band; ärmarne voro försedda
med breda uppslag af svart tyg, men kantade med gula
band. Strumporna voro röda med rosiga kilar af hvitt
bomullsgarn. Skorna voro af svart skinn, kantade med
uttaggadt rödt saffian, som var genomdraget med gult
sådant, och på ofvanlädret var en rosett af gröna
sidenband. Brudkläderna voro: a) svart sidenrobe
med lif och kjortel sammansydda. På axlarne voro
rosetter af silfverbroderier, i veka ryggen hvita
och röda rosetter med silfverfransar i midten,
kjorteln var två tum från kanten prydd med en rand
af silfvergaloner; b) röd halsduk med bröstlapp,
rikt broderad med silfvergaloner; c) skärp af två tum
breda röda sidenband med förgylda silfvergaloner i
kanterna. Under sommaren begagnade fruntimren sällan
tröjan, utan visade sig i lifstycket och lintygsärmarne, 
som voro vida, långa och vid handleden hade
linningar samt på axlarne voro broderade med rödt
turkiskt garn. Kristi himmelsfärdsdag var första och
Mikaëlidagen sista »bararmadagen». Tröjan aftogs
äfvenledes oftast vid dans.


En knalle från äldre tider.


Mannen i Toarp hade kullrig hatt med sju à
åtta tums bredt brätte, omknuten med ett bredt
svart sidenband. Handskarne voro lika Carl
XII:s. Halsduken var vanligen rutig, men brudgum
hade vanligen blå sidenhalsduk, som framtill hade en
rik svart bandrosett och bak i nacken en blå sådan,
hvilken hängde utanpå rockkragen. Lifstycket var
af mångfärgadt, bjert ylletyg. Långvästen var af
blått vadmal med stora fickor vid sidorna, och
voro ficklocken broderade med gult, grönt och rödt
silke. »Fjölatröjan» eller rocken var mörkblå med
ljusblå ståndkrage och uppslag; uppslagen hade
knapphål och deromkring voro broderade röda och
gröna blommor, liksom sådane voro på slagen vid
bakfickorna; skörten hade gult foder; Knäbyxorna
hade knäspännen, oftast af silfver. Strumporna voro
stickade i fasoner af mörkblått och ljusblått garn
och strumpebanden voro så långa, att deras ändar,
som hade rika tofsar, räckte till skorna, hvilka voro
prydda med stora spännen. Till vinterdrägten hörde
snösockar (höga damaskor),
som räckte från knät, knäpptes om benen och höllos
nere med en stålkedja, som gick under foten. --
Den äldre karlen borde vara försedd med eldstål,
som var fästadt vid skörtunnan. Denna stoppades
innanför byxlinningen samt var med en skinnrem
fästad vid stålet, som hängde utanför. Hit hörde
tobakspungen och snuggan som hade »hutt» (låck) af
flätad messingstråd, samt tobaksdosan, som var af
pressad messing. Käppen var ett långt spanskt rör,
som hade stor messingskota och dubbsko.Om denna 
drägt m. m. rörande Toarp, hvilken socken
var den, som utskickade de flesta knallarne under den
egentliga gårdfarihandelstiden, kan läsas vidare
i Westergötlands Fornminnesförenings Tidskrift,
första häftet.

Folket  i  knallarebygden  är i allmänhet vackert
och har ett ståtligt och, att man så må säga, ett
svenskstolt utseende

och en hållning derefter. Qvinnorna äro merändels af
en findanad växt, och bland marbodäkorna, Toarps-
och Wingbo-flickorna m. fl. finnas ofta verkliga
skönheter; och ehuru de gamla folkdrägterna gått
ut, sker klädseln ännu med en afmätt prydlighet
och utmärkt god smak, hvarigenom qvinnans täckhet
förhöjes.

Sedligheten i knallarebygden har i allmänhet städse
varit god och religionen har från barndomen blifvit
inplantad och hos de äldre väl bevarad. -- Så fann
författaren af dessa rader under de flera år, som
han var tjenstgörande i trakterna kring Borås och
Ulricæhamn.



Ett "majestät" i all sin herrlighet.

För ungefär tre decennier sedan ingingo fransmännen
en öfverenskommelse med England om förhindrande
af den afrikanska slafhandeln och afskickade
till Guineaviken en flottilj af tjugusex mindre
krigsfartyg. Operationerna på så aflägsna farvatten
fordrade emellertid att man förskaffade sig någon
fast punkt såsom station för flottiljen, och vid
Gabon-floden, som har sitt utlopp i Guineaviken,
anlades derföre ett fäste. Genom fördrag med de i de
närmaste landsdelarne boende stammarnes höfdingar
utvidgade européerna småningom sitt område och gjorde
sig snart till herrar öfver landet vid mynningen
af Gabon- och Ogowai-floderna.

Befälhafvande amiralen på den franska flottiljen
beslöt att låta undersöka huruvida det icke funnes
någon
vattenkommunikationsled emellan de begge ofvannämda
floderna och skickade derföre ett fartyg uppför
Ogowai. Efter besök hos åtskilliga stammar befunno sig
de utskickade en vacker dag hos en stam, som kallas
Galos, och här emottogos de på ett både värdigt och
vänligt sätt.

Konungen sjelf, iklädd full galadrägt, hade begifvit
sig dem
till mötes. Himlen vete hvarifrån han fått sina
uniformspersedlar, ty de tycktes förskrifva sig från
nästan alla verldsdelarne.

Hans majestät bar nämligen, så långt den nu kunde
räcka, en för många herrans år sedan kasserad
korporalsuniform. Epaletterna voro af gult
ylle med gröna prickar och i fracken sutto stora
messingsknappar, prydda med tre öfver hvarandra
liggande kanoner samt ordet: Unique! Utrustningen i
öfrigt var verkligen mer än knapp, särdeles om man
betänker, att hans majestät var icke blott konung,
utan äfven en slags öfversteprest, erkebiskop, påfve
eller hvad för andlig värdighet man nu fäste vid
hans dyra person. Den egendomligt formade gördeln
med skört gaf de tydligaste bevis på
rådande snuskighet, och hans hufvudbonad, som för
länge sedan varit en europeisk hatt, tillika med de
på benen uppträdda elfenbensringarne, gjorde ett 
särdeles mäktigt intryck på
besökarnes skrattmuskler.

Den fetischdyrkande stammen hade i Jonangasjön
en helig ö. Denna, trodde man, tilläto de heliga
andarne ingen obehörig att beträda, utan skulle en
sådan djerfhet ofelbart straffas med sjukdom och
olycka. För att visa främlingarne sin bevågenhet,
ville konungen emellertid föra dem till denna
heliga ö, som, skiftande i den yppigaste grönska,
afspeglade sig i det kristallklara vattnet. Platsen
tycktes utgöra ett verkligt paradis för otaliga
fåglar, som der hade sina fridlysta bon. På en
uppskjutande klippspets vid stranden hade en stor
ibis tagit plats, och fågeln rörde sig knappast,
oaktadt båten gled förbi honom på endast ett par
alnars afstånd. Lika så litet bekymrade sig öns öfriga
bevingade, eller åtminstone befjädrade gudomligheter
om de annalkande menniskorna, hvilka för sin del icke
upptäckte det ringaste spår af andarne -- men så var
ju också biskopen, den väldige andebesvärjaren, med
dem! Likväl steg han ensam i land, endast åtföljd af
sin gemål. 


Konung Yondogoware såsom andebesvärjare.


Vår illustration framställer den andebesvärjande 
konungen i det högtidliga ögonblick, då han,
iklädd sin embetsskrud -- fracken hade uppstående
krage, som stötte mot öronen, hvaremot ärmarne
voro särdeles korta -- med en ringklocka i handen
(en symbol af hans presterliga makt och värdighet)
började sin besvärjelseakt, sträckande händerna mot
några pelikaner, som på mycket allvarligt sätt tycktes
mottaga hans dyrkan. 

Under denna ceremoni och till
förhöjande af högtidligheten samt sjukdomars afvärjande 
från främlingarne tog denne andans man munnen
full af atugu, det vill säga bränvin, som européerna
i civilisationens intresse(!) vetat skaffa ända fram
till

dessa naturbarn. Detta sprutade han sedan upp i
luften; men det må icke förtigas, att han dervid,
lika litet som det bland prester i andra länder är
brukligt, glömde att taga tionde.

Under det konungen sysselsatte sin själ och kropp med
dessa funktioner och oupphörligen fann nödvändigt att
"skänka i"
för gästernas helsa och välgång, slog
drottningen-gemålen sig ned i gröngräset, tände sin
lilla pipa och öfverlemnade sig med orubbligt lugn
åt njutningen af ett narkotiskt rus.

Besökarne hade snart tillfredsställt sin nyfikenhet
rörande den heliga ön, och utan att röna några
obehagligheter af visiten togo de afsked och fortsatte
sin färd.



I en smedja.

Petter Friberg, smeden, hade i sin ungdom varit en
glad själ, som gerna höjt sitt glas och tömt det samt
alltid varit bland de första och sista gästerna på
dryckesgillena i byn. Det hände då icke sällan att
de muntra vännerna råkade i nappatag med hvarandra,
och vid ett sådant tillfälle blef han en gång så
grundligt mörbultad, att han på mången god dag icke
kunde hålla i släggan. Hans hustru menade, att det som
skett var lagom åt honom, och som han nästan alltid
gaf henne rätt, så tyckte han kanske det också, fast
han ingenting svarade. Att emellertid för hvarje
stund höra de der orden upprepas, föreföll honom
måhända dock något enahanda, ty han vred och vände sig
stundom som en orm på sitt läger, och det såg nästan
ut, som om han gerna krupit bort, i fall detta varit
honom möjligt. Vid en sådan orolig stund strök en
positivspelare förbi; hans musik var som Davidstoner
för en Saulssjäl, och fastän hustrun brummade, gick
en tolfskilling för inköpandet af några visor. Smeden
började läsa, och han glömde härvid snart sin ömhet,
sin värk och sina plåsterlappar; derefter lät han
hämta ur "lädikan" i sin kista allt hvad den i boklig
väg kunde prestera, nämligen en lefnadsteckning öfver
Lasse-Maja.

Han hade aldrig sett i bok förr, och han kunde just
låta bli' nu också, tyckte hans hustru, när han inte
ville läsa det som var nyttigt och uppbyggligt,
t. ex. "Det förlorade fåret" eller "En syndfull
skomakares tre förfärliga nätter", hvaraf hennes
bibliotek bestod och ur hvilka hon hämtat så mycken
uppbyggelse, att hon nu kunde räkna sig till de
utkorade och väckta. Men mannen var obeveklig. En
sådan verkan ville han icke utsätta sig för och
försäkrade, att det var nog, om en af dem sprang ur
huset på bönesammankomster och att det skulle bära
åt häcklefjäll, om också han löpte åstad. Hustrun
bad honom åtminstone hafva så mycket försyn för sig,
att han icke skulle säga 'häcklefjäll', och rusade
ut ifrån honom, hvarvid han fick vara i fred med sin
läsning. Timmarne gingo emellertid på detta sätt
fort nog och han fann till sin förvåning, att det
kunde vara fullt ut lika roligt, att hålla boken
i hand, som glaset. Från den tiden hade det blifvit
som ett skifte i hans lif, de bullrande samqvämen
hade förlorat en stor del af sin lockelse och han
bevistade dem allt mera sällan, och mången sparad
styfver kastade han nu hellre ut för en nöjsam bok,
än på krogen. Hans vänner menade, att han blifvit
alldeles "bortbytt" och att han säkert "råkat ut för
något ondt i vädret"; men smeden skrattade och sade,
att om de sjelfva ville fresta på att läsa litet,
så skulle nog också deras håg mera leka åt en rolig
historia, än åt ett försoffande rus, och att han icke
tillräckligt kunde tacka Gud för den dag, då han för
första gången tog bok i hand. Och så gingo åren.

Att se en smedja förvandlad till ett läsekabinett
förefaller emellertid något onaturligt, så tyckte
smedens hustru åtminstone, ehuruväl hennes man
fann detta både naturligt och på sin plats. I
skymningsstunden eller vid tillfällen då arbetet
icke var så brådskande, tog han sig gerna en och
annan liten ledighet, isynnerhet då mor Friberg
ansåg sig för sin själ behöfva öfvervara någon helig
sammankomst eller hafva något nödvändigt ärende till
mor i granngården. Och ett sådant hade hon hvarje gång
någon ny händelse timade i byn, och vid kaffepannan
afgjordes då hvad man egentligen borde tro. T. ex. om
den odugliga Eskelsonskan verkligen sjelf, eller det
var hennes tilltagsna piga, som spunnit det fina lin
de nu satt upp i sin väf; eller om pastorn friade
till den vindögda mamsell
Ulla, prostdottern, eller brukspatronens lilla gelika
guvernant; eller om nämdemanskan skulle lyckas knipa
den nye skolmästaren för sin Else.

Det var denna sednare fråga mor Friberg funnit
maktpåliggande att afhandla, då hon en viss
eftermiddag begaf sig åstad till sin goda vän. Frågan
var denna gång mer än vanligt vigtig. Makarne Fribergs
äldsta barn var en adertonårig dotter, också vid namn
Else, men i sin mors ögon ett strå hvassare, än sin
namne. Likväl hade skolmästaren icke haft nog god smak
att ens se åt henne. Detta oaktadt hade det burit sig
så till, att mor Friberg vid första blick på den unge
läraren bestämt honom till man åt sin dotter. Dertill
syntes han henne hafva särdeles passande egenskaper,
såsom en bestämd lön och några tusen riksdaler i
fars-arf. Vidare visste mor Friberg intet om honom,
men detta var alldeles tillräckligt för att bestämma
henne -- mödrar i allmänhet anse sig sällan behöfva
veta något mera om sina blifvande svärsöner.

Vid gåendet hemifrån hade mor Friberg kastat en
misstänksam blick in i smedjan. Men då gnistor
sprakade omkring städet, gaf hon sonen Petter, hvilken
höll i jernet, en nick och en half dito åt sin man,
som lusteligen dref på med släggan, så att det gaf
eko.

"Jag är nödtvungen att ge mig ut, för att byta en
half mark hvit ull mot en svart. Petters byxatyg blir
eljest för ljust och han skulle bara snart svina ner
det."

"Det var rätt", sade mannen, utan att just synas
tänka på hvad han sade; det var blott ett talesätt,
som han ofta brukade begagna mot sin äkta hälft. Han
hade kommit till den slutsatsen, att dessa tre små ord
äro i ett äktenskap särdeles passande och användbara.

Hustrun hade vändt ryggen till och var ute, men
snart stack hon åter in hufvudet. -- "Låt se, att
hjulringarne bli' färdiga i qväll, du vet, far,
huru det brådskar."

"Ja, det är så rätt!" Gnistorna stodo som en
kometsvans omkring honom, och som också mor Friberg
denna gång fann allt rätt, så aflägsnade hon sig nu
på allvar.

Utan att säga ett ord hamrade den gamle smeden på en
stund, men det låg en viss oro i hans rörelser och
blickar.

"Håll i friska tag, Petter; det är, min själ, inte
så dumt att vara smed, då till och med en gud drifvit
det här yrket. Drag på belgen, du! Ja, så mycket kan
jag säga, att inte skulle Eugene Aram kunnat lura
sig in hos mig ..."

Petter var van att följa med sin fars tankegång
och den sprang ofta från ett krångligt lås till en
olycklig borgfröken eller från en hästsko till ett
kärleksjollrande par. Han svarade derföre med en
bestämd skakning på hufvudet, "icke heller han skulle
hafva låtit lura sig".

"Jag skulle genast sett hvad han gått för", återtog
smeden, "inte ta' folk i hand ... sade jag dig
inte från första stund, att det var något sjukt med
honom."

"Ja, jag trodde honom inte heller," svarade Petter
tvärsäkert. "Nej, man skall kunna ge' ett ärligt
handslag och se folk i synen! Det gjorde, min tro,
Carl XII!"

"Du skulle nog blifvit en af hans bussar!"

Den lille rätade på sig. "Far, j kan inte tro hvad
jag tänker på den der Aurora. Det var, min sju,
rätt åt henne!"

"Du får inte säga, 'min sju', Petter; får mor din
höra't, så torfvar hon till dig. Men jag må undra,
huru länge hon blir borta i dag?"

"Som vanligt till medafton, kan jag förstå."

"Jag har ännu inte tittat mycket i de der
Familj-Journalerna, som jag köpte då jag häromsistens
var i staden, och inte vet mor heller att jag har
dem."

Petter såg ut som om det också vore fars bästa råd,
att hon icke finge veta det.

"Ingenting öfvergår ändå läsning", återtog
smeden, "det afhåller en från mycket ondt och ger
eftertänka. Nej, vräk inte ringen der! Ja, jag är
visst inte rädd för mor, men jag vill inte förarga
henne med mina böcker; hon har så ondt i ryggen,
stackare, och det gör henne lite krånglig."

Under detta tal hade smeden hämtat fram kraniet af
ett hästhufvud som han lade på städet. "Se här lägger
jag Grålles gamla skalle, men vi ska' inte nu genast
hänga näsan öfver hästens tonomi som djurläkaren lånte
mig och som han sa' skulle vara så nyttig för oss när
vi ska' till å sko de gamla krakarne. Utan nu ska'
vi först läsa om den arabiske hästen som det står
om här i Journalerna. Och smeden klappade förnöjd
med handen på de ljusgråa omslagen. "Du är alldeles
svettig, Petter, och kan väl vara trött också. Åh
ja, en liten stund kan jag väl läsa för dig medan vi
hvila, och arbetet blir nog färdigt i qväll ändå.

Petter hade hoppat upp i spiseln. Fadrens läsning var
alltid för honom lika så högtidlig, som en predikan,
och han åhörde den ständigt med sammanknäppta händer.

Men knappt hade den gamle läst några rader innan
dörren rycktes upp och hans hustru visade sig i
ramen.

"Jag kunde just tro, att det stod till på det här
viset", började hon, "du, min evige skapare! Hvad
tänker du på, far! Aj, min rygg, jag tror den går
itu! Du är en odåga, en eländig stackare! Ack,
att jag skall vara bunden vid en sådan syndare! Ja,
det är förskräckligt, att se dig sitta med den der
afgrundssmörjan i hand! Är jag inte alldeles som
om jag vore knäckt bak! Och så förleder du Petter
med! Ja, på sådant skräp kan du kasta ut dina styfrar,
då knusslar du inte! Eller, du kan väl inte säga,
att du fått de der böckerna för ingenting?"

Som smeden icke kunde påstå detta, började hon
uppgifva det ena gälla ropet efter det andra,
då och då afbrutet med ett bedyrande om, att
han just skulle passat till en eländig tase till
skolmästare. Mannen satt under detta tigande och
stilla, en lång erfarenhet hade lärt honom, att hon
icke skulle blifva lugn innan hon skrikit sig trött.

Emellertid gaf ingen akt på, att en ung man, som
vandrat landsvägen framåt, nu riktade sina steg
mot smedjan, på samma gång som dottern Else kom
springande från trädgårdshagen, der hon hållit på
att luka potatislanden.

"Och är nu en skolmästare något så eländigt, mor
Friberg?" sade den unge mannen, som nu med en viss
häpenhet stod stilla vid dörren. Den, som gjorde
denna fråga, var ingen
mer och ingen mindre än byns nye skolmästare, som
Else höll på att springa omkull.

"Jag trodde sannerligen, att någon olycka var här på
färde och att någon blifvit ihjälslagen, eljest hade
jag visst inte kommit hit."

Mor Friberg försäkrade, att hon stod helt skammandes
och att hon höll på att sjunka genom jorden
och att hon hade en så olidlig värk i ryggen,
hvarefter uppträdet slutades helt fredligt. Efter
att skolmästaren vexlat några ord med smeden, som
försäkrade, att allt detta icke hade något att betyda
och att mor ej menade så illa, fast hon var litet
häftig ibland, dertill hon nog hade orsak, eftersom
han kanske hängde vid läsning mer än skäligt var --
så aflägsnade sig nu den unge mannen, i det han bad
Else om ursäkt, för att han kanske trampat henne
något ovarligt på tårna.

Mor Friberg, emellertid, som icke träffat
grannqvinnan, hade gått häftigt hemåt, och, varm
och blossande, hade hon troligtvis förkylt sig,
ty följande dagen låg hon nu i olidlig värk.

En och annan bönesyster menade, att satan riktigt
farit i henne, och sökte med böner, knäfall och
händers påläggning drifva honom ur kroppen på
henne, men då han tycktes regera henne än värre,
så blandade sig smeden i affären och påstod, att
värken var gikt och fördref den småningom med värme
samt baddningar af bränvin och salt. När hustrun,
någorlunda återställd och väl ombonad, åter kunde
sitta i den stoppade länstolen, sade hon till mannen:

"Aldrig jag trodde du dugde så pass!"

"Det är min läsning du har att tacka."

Hustrun skakade på hufvudet, detta var en sak, som
hon likväl aldrig kunde gilla.

Men när skolmästaren sedan ofta tittade in till
smeden och fann sig road af att tala med honom,
tyckte hon ändå att det kunde vara rätt bra, att
far visste något, och när dertill kom, att den unge
mannen nu både betraktade och talade med hennes Else
samt en vacker dag friade till henne, i det han sade:
"det var ändå en välsignad stund, då jag första gången
trädde härin!" -- så tyckte mor Friberg det med.

"Ja, om jag inte hade läst, så hade du inte skrikit",
sade smeden skrattande, "och då skulle den präktiga
pojken kanske aldrig satt sin fot hit. Han är en bra
karl, som vet något."

"Och har något", tänkte hon.

"Du får medgifva, att läsning ändå är nyttigt till något."

Mor Friberg måste för första gången erkänna detta.

"Om du också ville läsa 'Det förlorade fåret', så
skulle jag ingenting säga", sade hon.

Men se det ville han platt inte,
och på den punkten står det än i dag.

Sylvia.



En roman.

Liten Rosas pappa var grossör, 
Fast hans namn var ringa kändt på börsen, 
Bättre blef dock (detta som sig bör), 
Se'n han tyckligt hade gjort konkursen.

Medan namnet ännu ej var kändt, 
Lät sig Rosa en kassör behaga, 
Men så snart som lyckan något vändt. 
Första verk blef att kassörn förjaga.

"Nu en löjtnant, som är adelsman, 
Skulle anstå mig", sad' sköna Rosa, 
Och han kom, skref vers, men pappa vann 
Mera, och han afsked fick på prosa.

"Jag, en dam med en half million 
Skulle endast 'hennes nåd' få heta?
Nej, fi donc!    Jag endast en baron 
Ger min hand, det skall jag låta veta."

Så baronen kom och fick strax ja; 
Rosa gjorde han till baronessa; 
Mågen var charmant, det var visst bra, 
Men han visste också svärfar pressa.

Gubben dog, och Rosas stora arf 
På en liten tid såg ändalykten. 
Hennes man skref falskt (ett litet slarf),
Rymde och tog resten med på flykten.

Liten Rosas högmod gick för fall, 
Titeln, ser man, fick hon inte gratis. 
Nu, man säger, baronessan skall -- 
Ner' vid Munkbron mångla med potatis.

Richard Gustafsson.





Interiör af en spelsal i Tyskland.
Efter en oljemålning af D'Unker.    (Se texten sid. 18.)



Lahnstein vid Rhen.
Efter en oljemålning af Petrovitz.
 
I spelsalen.

Jag sitter nedsjunken i en sammetsfåtölj i en af
dessa praktfulla salar, der man lättare än på något
annat ställe i verlden öfvertygas om kapitalets 
rörlighet. Framför mig hvälfver oupphörligt en
väldig ström af menniskor, idel främmande ansigten,
representerande nästan alla åldrar och alla racers
typer. De komma, skynda fram till spelborden, dröja
der en stund och försvinna derefter lika okända som de
kommit. Andra skaror följa dem i spåren, för att åter
i sin ordning försvinna. Så går det utan uppehåll
dag efter dag, vecka efter vecka. Men trots denna
eviga vexling råder här en märklig tystnad. Endast
någon gång höres ett doft brus, såsom af ett aflägset
vattenfall eller såsom af hafvets dyningar, hörda
i fjerran. Hörde jag icke krupierens monotona
utrop, angifvande spellyckans vexlingar -- utrop,
hvilka i sin likgiltighet bilda en slående motsats
till de feberglödande ansigtena rundt omkring --
hörde jag icke dessa aldrig höjda, aldrig sänkta,
aldrig sinnesrörelse förrådande utrop, skulle jag
kunna tro mig vara omgifven af andar, men andar med
alla menskliga attributer och framför allt med den
vildaste af alla menskliga passioner. Nu befinner jag
mig helt enkelt midt i den fashionabla societeten vid
en tysk badort och just i societetslifvets centrum:
spelsalen.

Hvilken öfverdådig lyx rundt omkring mig! Tapeterna
i hvitt och guld, som betäcka väggarne, äro
utomordentligt praktfulla och utomordentligt dyrbara;
golfvet är en sällsynthet i sitt slag. Freskobilderna
i taket måste räknas till en mästares verk,
och kostnaden för alla dessa stora kandelabrar
skulle, ensamt den, hafva spolierat mången furstes
årsinkomst. Ensamt dessa i skarlakansröda eller
himmelsblåa livréer klädda tjenare, hvilka med utsökt
elegans och en förbindlighet utan like uppfylla
er minsta önskan, innan den ännu hunnit uttalas,
gifva en stämpel åt dessa salar, som väcker häpnad
och en känsla af försagdhet hos den första gången
dit inträdande. Man kan då knappt förmå sig tro,
att det är verkliga tjenare som här passa upp; långt
förr öfvertygar man sig om, att det är gentlemen,
som visa en gentleman en tjenst, och det är med den
största förlägenhet man lemnar dem drickspenningar,
hvilka de likväl mottaga utan några protester, dock
icke såsom man mottager en gåfva, hvilken kan komma
till nytta, utan såsom man efterkommer en annans
önskan, blott för att ej synas oartig. De mottaga,
med ett ord, presenten på ett sätt, som om de offrade
sjelfkänslan åt höfligheten.

Öfverlemnar man sig på ett sådant rum, som en spelsal,
till några allvarliga reflektioner, så kan man ej
gerna undgå att tänka på, i huru onaturliga former
det konventionela lifvet blifvit inpressadt och huru
ihärdiga och långvariga de bemödanden måtte hafva
varit, hvilka slutligen till den grad, som skett,
lyckats förvrida menniskornas förstånd och omdöme
och muta deras känsla och samvete. Ty nog måste det
väl medgifvas, att en spelsal är den minst lämpliga
samlingsplats för bildadt folk och för folk af "god
ton"!

Och likväl behöfver man icke länge uppehålla sig vid
en af Tysklands mera besökta badorter för att finna,
att spelsalen, mer än badet, lockat flertalet dit och
att det just är denna anstalt, som utgör medelpunkten
för den fåfängans marknad, till hvilken det tyska
badortslifvet urartat.

Der samlas de, som genom börd eller lycka innehafva
samhällets högsta värdigheter, vid sidan af
äfventyraren, som ej har någonting mer att förlora,
-- det ena ögonblicket stoppande hans penningar i sin
ficka, det andra seende sina försvinna i hans.

Der ser man lättsinnets viljelösa offer, dessa
stundens fjärilar, som ej kunna sträcka tanken öfver
till morgondagen, på ett ovärdigt sätt förslösa sina
tillgångar.

Der infinner sig den af salongssegrar öfvermodiga,
af smicker bortskämda damen, balernas drottning
och operapublikens ögonfägnad, för att låta fängsla
sig af en passion, den sista som återstår och den
förfärligaste af alla: spelpassionen.

Der gör man bekantskap med fäder och mödrar, hvilka, ryckta från
hemlifvets skyddande makter och glömska af de mödor,
hvilkas frukter de samlat, glömska af sin pligt
som menniskor och af sin pligt mot familj och barn,
gripas af passionens svindel och sätta sin och de
sinas lycka på spel, för att sedan, plundrade och
utfattiga, bära den tunga bördan af blygd och aldrig
tystade samvetsqval.

Dit komma vanartiga eller illa uppfostrade söner,
för att på några dagar eller på några veckor spela bort
hvad deras fäder genom ärligt, träget, tungt och mångårigt arbete
förmått samla, i tanke, sannolikt, att kunna 
bereda sonen ett mindre mödosamt, ett mera sorgfritt lif, 
än de sjelfva upplefvat.

Der församla sig, liksom roffåglar omkring åtelen, 
skaror af dessa samvetslösa personer, hvilka, sedan 
de i grund förstört sin egen existens, ej hafva annan 
diktan och traktan än att neddraga andra till samma 
elände, hvari de störtat sig sjelfva.

Der är lyxens, fåfängans och lättjans utvalda, 
man kan säga dagliga, tummelplats; der göra koketteriet, 
förslagenheten, listen och förderfvet sina stora 
fiskafängen, utan att någonsin behöfva utlägga sina nät förgäfves.

På intet annat ställe framstår menniskan i en så 
förbländande glans och i en så djup moralisk förnedring, 
som der; aldrig annorstädes sväfvar hon i så ständig fara 
att fastna i frestelsens fint gillrade snaror.

Allt, som ger menniskan ett naturligt och säkert fotfäste 
på jorden, saknar hon der. På hennes väg till spelbordet 
har hon förlorat stödet af arbetets sedliga
kraft, och hon tager dermed -- kanske för alltid -- afsked 
af den sinnesro, som är flitens bästa gåfva.

Spelborden äro en slukande Moloch, som aldrig blir mätt, 
aldrig tillfredsställd. Det är tusenden och åter tusenden, 
som offra åt honom sin förmögenhet och sitt lifs lycka; 
och de "lyckans särskilta gunstlingar", som gå ifrån honom 
utan förlust, äro så få, att de knappt kunna sägas bilda 
ett afsevärdt undantag från den allmänn regeln.

Att sådana institutioner tolererats och legaliserats, 
det är, om något, en skamfläck för vår civilisation, om 
hvilken vi så ofta höra ett skrytsamt tal. Men deras tid 
är nu snart ute. Den stora politiska omgestaltning,  
som de särskilta tyska staterna i följd af sednaste kriget 
undergått, i det de blifvit förenade till ett gemensamt helt, 
har äfven medfört ett regeringsbeslut, som bestämmer, att 
alla spelbanker i Tyskland skola upphöra med utgången af 1872.

Detta beslut, ehuru tillkommet allt för sent, har väckt 
en känsla af obeskriflig tillfredsställelse i hvarje bröst, 
der ett för mensklighetens väl ömmande hjerta klappar; och 
ur rättskänslans, sedlighetens och den allmänna moralens 
synpunkter måste alla prisa bortrödjandet af dessa kräftsår, 
dessa hvitmenade och förgyllda grifter, fulla af de dödas ben.

Dessa antydningar äro framställda för Familj-Journalens läsare, 
icke för att i dess rätta dager framhålla den sak, som här  
vidröres, ty till en naturtrogen skildring af en spelbanks 
mysterier fordras större utrymme, än här kan medgifvas, och 
starkare nerver, än vi hos våra läsarinnor våga förutsätta; -- 
utan vår afsigt har endast varit att lemna ett litet företal till 
den gripande skildring af en spelsal och dess societet, som en
af våra mest genialiska konstnärer, den för några år sedan 
aflidne d'Unker, i mästerliga drag fästat på duken, och hvilken 
här (sid. 16) i bild återgifves.

Denna skildring med penseln uttrycker mycket mer, än 
hvad med ord skulle kunna sägas i volymer.

A.-E.


Vintern i norden.

Åter ur öppnade stelfrusna grafven
Träder du upp i din hvitnande skrud.
Ut öfver landen och ut öfver hafven
Bringar du till oss ditt jernhårda bud.
Vågen i kyliga bojor du slår;
Sörjande djupt lilla skogskällan står,
Gråter, och stelnade tårarnes fransar
Glittra vid vintriga strålarnes lek.
Klagande hösten de vissnade kransar
Döljer för nordvindens isande smek.

Skälfvande plantor sig böja och gömma
Djupt under snöhvita täckelsets skygd.
Eviga granar om troheten drömma,
Trohet, som ammats i nordlandens bygd.
Nattliga dramat vid nordpolens rand
Flammar i skiftande strålarnes brand.
Skönare vård ej ens Österland sätter
Kring sina bygder, än norrskenets dans,
Ljufva de glöda, Hesperiens nätter,
Kraftig är nordhimlens herrliga glans.

Älskar du drömma, till sydliga dalar
Ställ då din färd, der du svärma kan få!
Älskar du kraft, som till sinnena talar,
Stanna i nordiska ängderna då!
Lyssna till forsen och strömmarnes brus,
Lyssna till granskogens magiska sus:
Nordlandens ande, som talar i natten
Om våra tjäll, våra dalar och skär;
Om våra insjöars blånande vatten;
Om denna jord, som du håller så kär.

Visst är det kyligt när nordpolens vindar
Liljor bland rosor på kinderna strö,
Men då i hemmet jag värmes och lindar
Armen kring henne, min nordiska mö,
Hjertat då värms som af midsommarsol'n
Och, om jag bodde än närmare pol'n,
Skulle jag älska det land, som en tärna,
Mild som den nordiska, fostrat en gång,
Hon gör oss vintern till vår -- derför gerna
Egnar jag nordiska vintern min sång.

Jussu.



Alexander den store och Darius.

Det gamla Greklands små stater hade genom länge
fortsatta stridigheter och fejder så småningom
uttömt sina krafter, och det hände då dess folk, som
det i alla tider händt, att en mäktig och förslagen
granne blandade sig i dess angelägenheter och, under
vänskapens mask, först tillvann sig dess förtroende
och sedermera gjorde sig till dess herre. Den
sluge Philippos, Macedoniens konung, blef för
grekerna en sådan vän, kom, om vi så få säga, som
en gäst i dess hus och trängde snart husets ägare
från hem och härd. Att smickra ett folks fåfänga,
att uppmuntra dess passioner och dymedelst efter
hand göra sig oumbärlig, lyckas ofta lika lätt, som
att genom samma medel innästla sig i den enskiltes
gunst. Den grekiska stridslystnaden och äresjukan
voro en lätt antändbar mina, och häraf visste den
sluge macedoniern så väl begagna sig, att han en dag
blef utsedd till "alla grekers öfverfältherre". Denna
värdighet gick snart i arf åt hans son, den unge,
snillrike Alexander, ett krigarämne, af den store
Aristoteles tillika bildad till en tänkande menniska,
men med så högtsväfvande tankar, att han knappast
skulle hafva kännt sin äregirighet tillfredsställd,
om ock alla jordens folk fallit honom till fota. Han,
som åt sin lärare, hvilken låtit honom veta huru
många otaliga verldar funnos till, förutom den, der
försynen låtit honom födas, yttrade de verldsbekanta
orden: "Och jag har icke ens eröfrat vår jord" --
han skulle nu leda det gamla Hellas' öden. Och han
emottogs äfven af dessa oroliga, ombytliga hellener
med öppna armar, ja med verkligt jubel, då det nu
gällde att i spetsen för dem tåga ut mot perserfolket
-- arffienden, med hvilken man i århundraden haft så
mycket obytt; som visserligen vid sina angrepp mot
det lilla hjeltefolket blifvit mer än en gång med
blodig panna tillbakakastad, men den man nu skulle
få söka i hjertat af hans eget land.

Darius Kodomannus innehade vid denna tidpunkt --
det var i året 334 före Kristi börd -- Persiens
lysande tron, och han bar sin spira med glans, af
alla erkänd såsom en högsint menniska och furste,
såsom ett mönster af tapperhet och dygd. Men i den
unge, knappt tjuguårige Alexander skulle han dock
finna sin öfverman, oaktadt denne mot hans ofantliga
härskaror drog ut med en jemförelsevis helt ringa
krigarhop. Den förre kunde föra i striden en million
väpnade män, och ännu vida mer, den sednare blott --
trettiofemtusen. Men det var en olika anda som lifvade
alla dessa stridsmän, -- perserna en hord af slafvar,
hellenerna fria män,
-- män utrustade med sin tids högre vetande, ättlingar
af segervinnarne vid Marathon och Salamis. Stridens
utgång blef ock derefter; Alexanders krigare slogo
Darii, först vid Granikus, så vid Issus och sist
vid Arbela.

Efter detta sista fältslag, till hvars utkämpande
perserkonungen uppbjudit alla sina återstående krafter
-- och dessa voro till och med nu ej ringa -- tog Darius
till flykten, ifrigt förföljd af Alexander. Härunder
inträffade, att en baktrisk satrap, Bessus, tog Darius
till fånga, för att sålunda möjligen kunna tillvinna
sig Alexanders ynnest; men denne, som före den sista
afgörande striden vägrat att nattetid öfverfalla sin
motståndare, emedan han ej ville "stjäla segern",
skulle naturligtvis äfven försmå att på det sätt, som
här erbjöds honom, få sin fiende i sitt våld. Han
försökte i stället bemäktiga sig Bessus sjelf,
och just som han var nära att gripa honom, mördade
denne den fångne perserkonungen. Alexander fann
den sednare på öppna fältet i det ögonblick, då han
utandats sin sista suck, knäföll då under den djupaste
sinnesrörelse vid den tillintetgjorde motståndarens
lik och bredde derefter sin mantel deröfver.

Det är denna episod ur den store hjeltekonungens
lif, som konstnären återgifvit i den tafla, som
åtföljer vår skiss, och vi se der, förutom de båda
hufvudfigurerna, äfven Hephästion, Alexanders
förtrognaste vän.

Att utförligen berätta, huru den unge segervinnaren
efter denna tilldragelse besteg Persiens tron och huru
han sedermera, under en följd af år, tillvann sig den
ena storartade segern efter den andra, hör icke till
uppgiften för denna skildring; vi vilja här blott
tillägga några allmännare anmärkningar rörande denna
verldshistoriens lysande uppenbarelse, som ännu efter
årtusenden benämnes Alexander den store.

Stor var han, stor både i högsinthet och öfverdåd. Han
kunde slå, men äfven skona; han kunde för en vän
uppoffra allt, men också gifva samme vän banesåret;
han förmådde uthärda de största försakelser, men kunde
äfven fråssa af lifvets mest utsväfvande njutningar.

Hvem har väl ock gått en sådan bana som
hans! Vidsträckta riken föllo honom till; välden,
förut ansedda som orubbliga, blefvo af honom
kullstörtade; fabelaktigt stora skatter kommo i hans
händer; jubel och segerkransar mötte honom hvar han
kom, och sjelfva templets öfverste prest förklarade
honom för Guds son. Blott en enda af qvinna född
kunde hafva motstått all denna frestelse; men denne
var icke

Alexander. Hans förherrskande böjelse var ärelystnaden,
en ärelystnad stegrad till passion; och passionen vet
inga gränser af, -- den är en brand, som det fordras en
hel syndaflod till att släcka. Och en sådan förtärde
den store eröfraren.

Vid ännu unga år gick Alexander ur lifvet; men åt
efterverlden öfverlemnade han dock ett rikt arf. Hans
mäktiga ande hade kraftigt bidragit till att med
bildningens och äfven
de materiella intressenas band förena förut åtskilda
folk, att till Orientens jord öfverflytta grekisk
kultur, ja till och med att utjemna de mer ömtåliga
olikheterna i religionsbegreppen; och han kan
sålunda utan öfverdrift sägas i ej ringa mån hafva
bidragit till att ur det hedniska töcknet frammana
den "Österlandets stjerna", som en gång skulle
öfver jorden sprida sitt klara, försonande ljus.

Maximilian Axelson.



Min lilja i skogen.

Der blommar så fager en lilja
I skymmande skogarnes natt,
Säg! är det med gudarnes vilja
Som så hon i skuggan är satt?
J blommor, som växen vid vägen,
J lemnen mig svaret derpå;
Med sörjande blickar J sägen:
Din lilja är lycklig som få.
Bland fjällen, der stormarne ryta,
Står rosen så fager och skär;
Snart stormen dess stängel skall bryta,
Mer lycklig min lilja då är:
När glödande strålarne falla
Från himlen på gulnade fält,
Der blomstren och rosorna alla
De vissnade bladen ha' fällt,
Då blommar så fager min lilja
I skymmande skogarnes natt;
Då tror jag att gudarnes vilja
Min lilja i skuggan har satt.

Helmer



Vårt tafvelgalleri.

(Svenska Familj-Journalens gratispremier af oljetaflor.)


Sommardag.
Efter en oljemålning af Gauermann. 
Ordinarie premie till tidskriftens abonnenter under 1872.


Bland de bildande konsterna utgör otvifvelaktigt
måleriet den mest omfattande och mest populära. Också äger
begreppet måla en den mest vidsträckta betydelse,
alldenstund det målande, det skildrande elementet
nödvändigt måste ingå i alla de sköna konsterna,
och det torde just vara detta -- det målande i en sak, som
företrädesvis är intresseväckande.

Men vi vilja ej här inlåta oss på någon undersökning
af måleriets djupare betydelse, utan blott egna
någon uppmärksamhet åt det samma i dess egenskap af
allmännare bildningsmedel.

För att "börja med början", så torde i sådant fall
skriftecknen utgöra denna konsts första yttringssätt -- 
tänk på hieroglyferna! -- men de egentliga
bokstäfverna, som slutligen genom boktryckerikonstens
stora uppfinning varit ett så kraftigt medel
att gifva verlden och menskligheten sin allra
största andliga omdaning och utbildning, har genom
"illustrationen" erhållit hjelpmedel, hvarförutan
en nödvändig tydlighet och klarhet i det meddelade
vetandet icke för den mottagande varit möjlig att
uppnå. Beskrifningen skulle utan måleriets -- "ögats
konst" par préférence -- medverkan, utan den lemnade
afbildningen hafva blifvit mer eller mindre dimhöljd,
mer stående i en karakter af saga, än framåtgående
i ett verkligt historiskt ljus.

Men den allra nyaste tiden visar härutinnan resultat,
hvarom man vid boktryckerikonstens början icke ens
kunnat drömma; -- man jemföre de första träsnitten
med den xylografiska   konstens alster från våra dagar,
och man skall finna skilnaden "himmelsvid".

Men koppar- och stålstick, etsning, xylografi och
hvad de allt heta, dessa den "svarta konstens"
olika sätt, kunna icke, i saknad af koloritens
tjusningskraft, så öppna sinnet för skönhetens
skäraste klarhet, som de prestationer, hvilka man i
mera begränsad mening betecknar såsom målningar, och
af hvilkas olika behandlingssätt det "i olja" utgör
det förnämligaste. Oljemålningen torde man ock kunna
beteckna såsom målarkonstens mera monumentala del.

Men denna art af konstalster, företrädesvis
till finnandes och fästade vid någon särskilt,
betydelsefull plats, såsom en kyrka, ett palats
eller de stora städernas muséer, gallerier etc.,
hafva naturligtvis, af lätt begripliga skäl, icke
kunnat spridas inom vidare kretsar. Också har icke,
som vi ofvan antydde, genom endast gravyrkonstens
hjelp åt en större allmänhet kunnat lemnas något
begrepp om de tjusande färgharmonierna.    De   
offentliga   muséernas -- 
i Sverige   främst: Nationalmuseum -- dörrar   stå
visserligen  öppna för enhvar, men   det  är icke
de aflägsnare landets bebyggare  alltid gifvet att
kunna företaga vallfärder till dessa tempel.

Men den allmännare utbildningen af skönhetssinnet,
på den "mångfaldigande" konstens fält genom koloritens
makt, har först kunnat ske genom Senefelders märkliga
uppfinning, litografien. Det är dock först under
kanske blott de sednaste tjugu åren, som man lyckats
åstadkomma färgtryck -- oljefärgstryck. Denna konst
har emellertid nu nått en sådan fulländning, att
den oftast täflar med verkliga, d. v. s. med pensel
frambragta oljemålningar.

Inom Sverige har oljefärgstrycket väl ännu icke nått
någon egentlig höjd, ehuru rätt vackra försök dock
förekommit; utan är det åt utlandet vi måste rikta
vår uppmärksamhet, så snart frågan är om någonting
framstående inom
denna branche. Också erinra vi derom, att de färgtryck
vi tilldelat tidskriftens läsare varit utförda
vid det berömda Reiffensteinska konstinstitutet i
Wien. Och som ett bidrag till denna nya konsts --
färgtryckets -- unga historia torde få antecknas, att
Svenska Familj-Journalen varit den som inom Sverige
först gifvit en större spridning af oljefärgstryckets
alster hos en för vårt land ovanligt talrik publik.

Men vi hafva försökt gå ytterligare framåt på
den af oss beträdda banan genom anordnandet af en
exposition af taflor från utlandets på både denna och
andra sidan Alperna förnämsta atelierer, och denna
exposition, som vi redan på annat ställe omtalat,
utgörande omkring ett fjerdedels tusende taflor, tro
vi skall på det kraftigaste sätt verka i det afsedda
syftet: en allmännare utbildning af skönhetssinnet,
hvilket åter i sin ordning fostrar och framkallar en
upphöjdare själsstämning, eller som det om en särskilt
konstart kommit att heta -- "ädla känslor föder".


Hund som apporterar.
Efter en oljemålning af Deikert.    
Ordinarie premie till tidskriftens abonnenter under 1872.

I denna samling hafva vi både ett antal af de större,
äldre och en mängd af samtidens förnämligare mästare
representerade.

Vi omnämna först de äldre mästarne: 

Af Rafael Sanzio,
kallad "den gudomlige" och i konstens historia
betecknad   såsom   "den   störste"  målaren, finnas
här flera af hans berömdaste Madonnor, hvaribland
"den Sixtinska" (den s. k. "molnvandrerskan"
i Dresdnergalleriet) och "Madonna della Sedia",
af hvilken Nationalmuseum äger en kopia.    Vårt
färgtryck  (bestämdt att utgöra Journalens "extra
premie" för 1872,   se afb., sid. 24) återgifver
särdeles lyckligt sistnämda tafla, hvilken för öfrigt
utgör ett vittnesbörd om, att den jungfruliga,
qvinliga  skönheten och barnaoskulden aldrig af någon
annan   kostnär   blifvit   framställd   med   en
skärare gudomlighetens gloria, än genom Rafaels
pensel, -- också torde denna målning utgöra en af
sjelfva perlorna i vår samling.

Den genom otaliga afbildningar i gravyr vida kända
Leonardo da Vincis "Nattvard" -- "lika så bekant",
säger en författare, "som sakramentet sjelft" -- finnes
här ett försök gjordt att i färger återgifva. Vi säga
"ett försök", ty originalet har genom tidens tand och
vidriga omständigheter nära nog alldeles förlorat
sin kolorit, så att af den herrliga taflan nu mera
icke lärer återstå något mera, än hvad som blott kan
utgöra en antydan om dess ursprungliga skönhet.

Af Italienska skolorna förekommer vidare en "Ave Maria
Stella" och en "Salvator Mundi", båda af obekant
mästare; Mariahufvuden af Carlo Dolci, Guido Renis
berömda, törnkrönta Christushufvud: "Ecce Homo";
"Madonna" af Sassoferrato, samt af Titian hans mycket
bekanta tafla: "Lavinia" (porträtt af konstnärens
dotter [originalet i Louvren], hvilken höjer upp en
korg med frukter).

Af Spanska skolan finnas flera af Murillos taflor. Vi
nämna: "Tiggarbarn" och hans ryktbara tafla i Louvrens
galleri: "Jungfru Mariæ himmelsfärd".

Gammaltyska skolan är representerad genom Lucas
Cranachs porträtter af Luther och Philip Melanchton.

Af Nederländska eller Holländska skolorna finnas:
"Rubens hustru", hel figur, endast klädd i en
pels och på så sätt draperad, att figurens öfre
och nedre partier blifva blottade (originalet i
Belvedere-galleriet i Wien), målad af konstnären
sjelf; "Nattvakten" af Rembrandt (i Amsterdams
museum); "Festmåltid" af van der Helst (originalet
i Amsterdams museum); "Aftonskolan" af Gerhard Dow
(i Amsterdams museum) och "Ung tjur" af Paul Potter
(originalet i muséet i Haag).

"Nattvakten" är en traditionel blifven benämning
på taflan af detta namn, men denna benämning är
icke exakt, ty konstverket föreställer egentligen
Amsterdams skyttegille, i begrepp att uttåga till sina
skjutöfningar. Taflan är emellertid ett nattstycke,
med eldskensbelysning, ett äkta Rembrandtskt
effektstycke, som förträffligt vittnar om alla de
framstående egenskaper, som gjort Rembrandt van Rijn
till mästarnes mästare i fråga om belysning och
clair-obscur. I sådant fall utgör ock detta verk
en fullkomlig motsats till Barthel van der Helsts
"Festmåltid".

Men om denna tafla -- "Festmåltiden" -- saknar
totalverkan, äger den deremot andra, beundransvärda
förtjenster. Van der Helst är stor som porträttmålare,
hvilket denna tafla lemnar exempel på, genom de
många, förträffligt utförda hufvudena med deras
vexlande karakteristik: taflan återgifver Amsterdams
borgarskyttar under en festtillställning i anledning
af fredsslutet i Münster. Här är en ofantlig rikedom
af detaljer -- de praktfullt klädda skyttarnes olika,
omvexlande kostymer: blanka harnesk, zirliga vapen,
siden, sammet, guld, spetsar, broderier, fransar
och plymer, alltsammans utfördt med ett verkligt
mästerskap af miniatyrfulländning.

Rembrandts lärjunge, Gerhard Dow, lemnar i
"Aftonskolan", med dess flera olika belysningar,
ett intressant vittnesbörd om den Rembrandtska
skolans underbara förmåga af stämningens magi genom
en konstrik ljusfördelning.

Från den Grekiska tiden nämner man Myrons "Ko"
såsom varande någonting af hög förträfflighet; --
i den Holländska
skolans annaler antecknas Potters "Tjur" såsom ett
värdigt målarkonstens motstycke till det berömda
antika, plastiska konstverket.

Härmed de äldre mästarne -- och apropos djurmålning, så
vilja vi, då vi nu kasta en blick på de nyare mästarne
på vår exposition, först vända oss till djurmålarne.

Djurmålningen är en branche, som i nyaste tider
kommit till en särdeles utveckling. I England är det
förnämligast Edvin Landseer som genom sitt spirituella
framställningssätt gifvit denna konstart en ny
originel riktning och som med sitt lysande exempel i
hög grad bidragit att lifva andra konstnärer till ett
kraftigt inslående på denna bana. I Sverige hafva vi,
som bekant, den i hästar oförliknelige Wahlbom --
se exempelvis hans "Slaget vid Lützen" -- och den
i boskapsdjur natursanne N. Andersson, samt den,
förnämligast genom sina hundar, berömde Kiörboe.

Journalens exposition äger flera utmärkta saker i
denna väg: af Leop. de Cauwer åtskilliga smärre
taflor med kattor, höns, hundar eller kaniner under
olika situationer; af Gustav Süss "Kycklingar",
en humoristisk tafla, af hvilken en afbildning
under rubriken "Den första tanken" varit intagen
i tidskriften (se årgången 1871, sid. 305), och
"Ankungar" af Lossow, pendant till nyssnämde (Süss')
kycklingar; af Freese trenne mästerligt behandlade
taflor: "Betande kreatur", "Flyktande hjortar" och
"Kämpande hjortar", af hvilka de tvenne sistnämda
skildringarne ur djurens lif utmärka sig för mycken
raskhet och liflighet.

Men främst bland de djurmålare, som här finnas
representerade, torde böra nämnas Deikert och
Gauermann.

Den förstnämde är en ung Düsseldorferkonstnär,
som redan lyckats förvärfva sig ett namn. En endast
flygtig blick på den natursanning och liflighet
i uttryck, som utmärker "Hund som apporterar",
talar tillräckligt för det berättigade häri (se
afbildningen, sid. 21). Också hafva vi utsett denna
tafla till en af Journalens "ordinarie premier"
för 1872. Dessutom upptager vår samling ännu en
tafla af denna konstnär: "Efter jagten". Bredvid
det skjutna vildbrådet -- en hjort -- sitter jägaren
smekande sina trogna hundar, hvilka sednare tyckas
hafva ett uttryck af tillfredsställelse öfver att
hafva gjort sin sak bra. Taflan utmärker sig för god
teckning och kraftfull kolorit.

Gauermann (österrikare, f. 1807) hade vid sin
för få år sedan timade bortgång tillryggalagt en
storartad konstnärsbana och vunnit en europeisk
ryktbarhet. Utmärkt i landskapet är han ej
mindre förträfflig som djurmålare. Med lika stor 
virtuositet återgifver han en idyllisk situation, som
han förstår att skildra den upprörda naturen. Herde-
och jägarlifvet äro företrädesvis föremål för hans
pensel, hvilken alltid röjer samma mästerskap,
antingen den skildrar storm och strid eller en
fridfullare stämning. Vår samling upptager ett stort
antal taflor af Gauermann, alla af framstående art,
men vi vilja inskränka oss till att blott särskilt
nämna följande trenne, hvilka isynnerhet slagit
an på oss: "Sädesbergningen", i hvilken skördefolket
skyndar undan ett börjande oväder; "Kreatursvattning"
vid brunnen i en by, öfver hvars pittoreska byggnader
höja sig snötäckta alpspetsar, af hvilka några döljas
genom en slöja af skyar. Djuren och menniskorna äro
här ypperligt tecknade, och alltsammans behandladt
med den saftigaste pensel. Slutligen: "Sommardag"
(landskap, bestämdt att utgöra en af Journalens
"ordinarie premier"; se afbildningen, sid. 20), som
med sin hemtrefliga prägel genast tilltalar; också
påminner det samma starkt om vår egen Anderssons
idylliska taflor.

Mahlknecht behandlar understundom sådana  ämnen som
Gauermann. Bland hans taflor, af hvilka flera här
förekomma, må
nämnas:  "Stormen"   och  "Watzmann i
Salzburgeralperna"; den
förra utmärkt genom kompositionens raskhet, den
sednare för
en viss storhet i anordningen.

Till   detta  slag af ämnen, der både landskapet och
figurerna  spela en  lika  vigtig  rol,   höra vidare
en utmärkt tafla
af Koller:   "Middagsrast på åkern", liksom
W. Meyerheims
lifliga, figurrika taflor, hvilka, alla med stor
virtuositet 
behandlade, utrymmet dock icke medgifver att närmare
beskrifva, utan måste vi inskränka oss till ett
blott uppräknande af de samma: "Vinterstycke", "Inre
hamn", "Hästar som vattnas", "Bondgård på Rügen",
"Kustparti" och "Blankenburg".

Det stora antal egentliga figurtaflor eller
"genrestycken", som samlingen innehåller, hindrar oss
af samma skäl -- ett bristande utrymme -- att omtala
alla eller att åt de få, vi nämna, kunna ens egna
någon utförligare beskrifning.

Nära hälften är af italienska mästare, liksom ock
färgtrycken af dessa förskrifva sig från "la bella
Italia", från Milano. Ett varmt sydländskt drag är
gemensamt för dessa stycken; nästan alla hafva de ett
mera romantiskt tycke, och synes det vara kärlekens
skönhet som företrädesvis gifvit inspiration åt den
italienska penselns alster.

Sålunda förekommer den i en glödande kolorit hållna
gruppen "De älskandes duett" af Bersaghi Cattaneo;
"Den lycklige Falkjägaren", af F. Cremona, der den
älskade ömt smyger sig till den lycklige jägarens
bröst, öfver hvars skuldra falken utbreder sina
vingar; "Faust och Margareta", "Mandolinspelaren",
som sjunger kärlekssånger för sina uppmärksamma
åhörarinnor, och "Krigarens afsked" (den blonda
flickan lutar sitt tårfyllda ansigte mot sin
mörklockige älskares bröst) af B. Giuliano; "Rafael
och Fornarina" af F. Gandolfi; "Hugo och Parisina"
(efter Byrons bekanta dikt: "Parisina") af Giuliano;
"Besök vid Romeo och Julias graf" (ett älskande par
är försjunket i vemodiga betraktelser framför de
på grafstenen mejslade bilderna af dem som hvila
derunder) af Cremona; "Kyssen" af Hayez.

Dessutom förekomma: "Trolofningen" af L. Bianchi;
"Bedjande romarinna," utmärkt för sin sköna
clair-obscur, af M. Bianchi; "Brudens afsked"
(från modren) af Pietro Michis; "Modrens hemkomst"
af F. Casnedi; "Klosternovisen" och "Dopbarnet"
af G. Castoldi, jemte flera andra.

Af öfriga genremålningar finnas: "Gosse med en
hund", af Paul Martin, utförd med käck och bred
pensel; "I stallet", "I köket", "Ingen hemma" och
"Sqvallerkonselj vid brunnen" af Rentzell, alla
fyra lifliga och uttrycksfulla, isynnerhet de två
sistnämda. (En särskilt uppmärksamhet förtjenar
"Ingen hemma" genom hela ämnets humoristiska
behandling. Taflan föreställer nämligen några barn som
under frånvaron af alla husets äldre personer söka
försäkra sig om de mognade drufvorna. Ett par små
flickor stå oroligt väntande på att få vara med om
den skörd af rara drufklasar, som en uppklättrande
gosse är i begrepp att göra, under det en annan
gosse står spejande vid gårdsporten och ser efter
att ingen måtte öfverraska dem i deras förehafvande,
mot hvilket bandhunden dock söker inlägga sin
lifligaste protest.) "Byskolan" af Sondermann;
"Italiensk herde" af Muhr; "Moder med sofvande barn"
af Epp; "Blomsterflicka" (lokalfärgerna praktfulla)
af Teschendorf; "Frukosten" af Bergslien, "Natt"
(vildbrådstjuf som utsätter snaror) och "Morgon"
(samma tjuf gripen å bar gerning af skogvaktaren) af
Litschauer; "Neapolitansk fiskarefamilj" (original
i Thorwaldsens samling i Köpenhamn) af Riedel;
"Giftermålsanbud" och "Antagande" af F. Schams;
"Glädjen" och "Smärtan", tvenne små väl utförda
humoristiska bilder af Böcker;, "Herdeflickan"
af Weber, och af Russ de intagande qvinnobilderna
"Den sofvande", "Den uppvaknande", "Badande flicka",
"Qvinlig bröstbild", "Morgontoilett" och "Före badet",
hvilka alla sinsemellan täfla om företrädet, jemte
flera andra.

Särskilt torde böra bemärkas: "Farfars älskling", en
förtjusande familjegrupp, med i hvarje detalj ett fint
och elegant utförande, ypperlig belysning och liflig
kolorit. (Farfadern förhör en liten flicka, som han
med en smekande åtbörd stryker under hakan. Vid ett
bord bredvid sitter en ung qvinna [sonhustrun] med i
sitt knä en annan "älskling", hvars ansigte nästan
försvinner i den kopp, hvarur modern ser sin lilla
favorit till bästa. Bakom dessa grupper leder ett
hvalf in till en snickareverkstad. Här synes en figur
[den unga hustruns man] invid en hyfvelbänk.) Taflan
är målad af E. Meyerheim. Vidare: "Båtfärd" -- också
en familjegrupp med samma utmärkta egenskaper, som
nyss nämda tafla, men såsom varande af större
dimensioner skiljande sig från denna genom ett
något bredare utförande: styckets hela fond är
hållen ganska mörk, lika så den i aktern plaserade,
sin pipa rökande, mannen, hvilken med ett gemytligt
leende betraktar den framför honom varande, i starkt
ljus hållna gruppen, en ung qvinna, som "skälmas"
med ett par glada barn, bredvid en hund, som synes
ifrig att få komma med i leken -- af Plockhorst.

Blomster- och fruktstycken förekomma blott några, men
samlingen af arkitektur-, marin- och landskapsstycken
är så mycket rikhaltigare. En mängd af Europas
skönaste trakter -- partier från Sverige, Norge,
Frankrike, England, Skotland, Holland, Schweiz,
Bayern, Österrike, Italien m. fl., från Rhen och
Donau o. s. v. -- finnas här återgifna:

"Karthäuserklostret i Pavia" och "Gammal slottsgård"
äro tvenne eifektrika stycken af C. Ferrario. Duntze
har ett förträffligt "Holländskt vinterstycke" med
arkitektur, qvarn, fartyg, figurer etc. och ett lika
utmärkt "Norskt fjäll-landskap". Anmärkningsvärda
genom rik gruppering och ett skiftande färgspel
äro "Mühlengrund vid Berchtesgaden" och "Ramsau
i öfre Bayern", båda af Dressler. Den märkvärdiga
Semmering-jernbanan i Steyermark med sina många
tunnelar och viadukter, framgående i en trakt med
äfventyrliga klippformationer och med en synranden
begränsande ram af snöiga alptoppar, är af Varonne
framställd i en tafla: "Parti vid Semmering". En
hög och storartad stämning lemnar Magnus Bagge i
sitt "Månskensstycke" (från Norge). En anslående
idyll framstår i Bennekensteins "Skogvaktar-stuga
i Bretagne". "Berchtesgaden i Bayern" med sina
pittoreska byggnader, inbäddade i lummiga trädpartier
och med en fond af skyhöga alper, är framställd af
Aerttinger. Ett stycke af gripande verkan är Sellenys
"Klippan S:t Paul", ett skär omgifvet af skummande
bränningar och under en stormdiger himmel. Utom den
kända "Fiskare vid bloss" finnes af Gude "Afton på
Chiemsjön". Hampe lemnar ett "Parti från Thüringen",
med en mäktig förgrundsgrupp af knotiga tallar med
rika kronor, och Hildebrandt ett i fin ton hållet
"Nederländskt vinterstycke". Synnerligen poetiska
stämningar skådar man i Hillers "Sommarlandskap"
(borgruiner vid Rhen) och "Flodparti vid
solnedgång". Det herrliga Tyrolen, det storartade
Schweiz, det sköna Italien skildras i följande
taflor med vexlande stämningar och rikt skiftande
färgharmonier: "Kusten vid Sorrento" af Schwartz;
"Zillerthal" och "Gardasjön" af Meissner; "Florens",
"Gardasjön", "Drottning Johannas af Neapel palats",
"Lanagra vid Comosjön" och "Tells kapell" af Lincke;
"Die Jungfrau i Schweiz", "Wetterhorn i Schweiz",
och "Stuibenfall i Oetzthal i Tyrolen af Engelhardt;
"Verona" af Krause m. fl.

Krause är en konstnär, hvars arbeten äro af anslående
beskaffenhet genom det fina, poetiska doft, som hvilar
öfver alla hans olika "färgdiktningar". Vi hafva ett
större antal taflor af denne utmärkte målare, men vi
måste inskränka oss till att blott såsom exempel nämna
några: "Slottet Melk vid Donau", "Skotska högslätten",
"Holländsk hamn", "Loreley", "Drachenfels vid Rhen"
o. s. v.

Praktfulla i färgton och gladt anslående äro:
Triebel och Rentzells "Utfärd på Thunersjön" och
"Landtparti vid Brienzersjön". Dessa stycken äro
äfven ganska figurrika. Det landskapliga är af den
förre och figurerna af den sednare.

Men en af samlingens otvifvelaktigt vackraste
taflor är ett svenskt vinterstycke af Zimmermann:
"Vid smedjan". Det är en vild trakt med "tusenåra"
ekar, hvilkas väldiga kronor rimfrosten försilfrat,
och hvilka klänga omkring och öfver en gammal ruin,
som åt en sida visar ett med istappar garneradt
vattenhjul och strax bredvid ett hvalf, inredt till
smedja. Framför denna har ett resande ridsällskap
stannat, för att låta sko sina hästar. Hela taflan
är hållen i en dämpad grå vinterton, dock med en
skarp ljuseffekt, det röda, från smedjan utströmmande
eldskenet.

Till sist nämna vi nu en tafla från den romantiska
Rhenfloden, borgruinen Lahnstein af Petrowitz
(bestämd som Journalens "extra premie" för 1872, se
afbildningen sid. 17). Denna tafla med sin magiska
belysning, sina förvittrade murar, sin yppiga
vegetation och med staffage af pittoreska 
ryttarfigurer -- en efterglans af riddarlif, af vapendans
och strider -- är en sant karakteristisk bild från
den minnesrika trakt den tillhör, hvilken vi inom
kort blifva i tillfälle att göra våra läsare närmare
bekanta med, genom meddelandet af en intressant
reseskildring från Rhenfloden af Emil von Qvanten.

Härmed hafva vi genomgått "Svenska Familj-Journalens
tafvelgalleri"; men som vi icke kunnat vara så
utförliga, som vi velat och som det rika ämnet kräfver
-- till detta skulle
behöfts   en   hel bok -- hafva vi förnämligast blott
fästat oss vid   hvad  som först fallit i ögonen och
sålunda i de lemnade
antydningarne   säkerligen   förbigått många  sköna
partier, som bort påpekas.

Vi erinra slutligen derom, att alla dessa taflor
komma att gratis utdelas till tidskriftens  abonnenter.

Alldenstund   den sköna konsten utgör
bildningens sjelfva
blomma och artistens mest fullkomliga
framställningssätt är inom måleriet oljemålningen,
så erinra vi ock derom -- som ofvan antyddes --
att spridningen af verkliga taflor måste på det
kraftigaste utveckla skönhetssinnet, hvilket alltid
är det som   städse   syftar   åt   den   väg,
som   går mot spetsen af all högre odling.

-x.


"Madonna della sedia".
Efter Raphael Sanzios oljemålning.




Högskolefonden.

Skiss af Emelie Flygare-Carlén.

1. 

Svärmodern.

Första scenen i närvarande lilla historia föregår
i ett stort, luftigt och solbelyst kabinett,
synbarligen ett arbetsrum. Och allt här, ifrån
det harmoniska möblemanget till anordningen af de
få konstprydnaderna, blommorna, arbetsbordet och
boksamlingen, lät ana att den själ, som lifvade
denna husliga verld, hörde till klassen af de själar,
hvilka sprida sitt ljus och sin välgörande verksamhet
både utom och inom sin egen verld. Man tyckte sig
i detta rum inandas atmosferen af renhet, ärbarhet
och grundlighet, hvilken icke utestängde en qvinlig
elegans, ej af det slaget, som lånas genom en massa
grannlåtsartiklar, utan det slags elegans, som är
oskiljaktig från all sann, fin qvinlighet.

Den enda person, som för tillfället fanns i rummet,
en äldre dam, hvilken aldrig skulle hafva ursäktat
om man ej genast presenterat henne såsom fru
enke-öfverstinnan Malena von Z., var emellertid
fullkomligt främmande för alla slags andra intryck
än det, som upptog henne, nämligen en på samma gång
brinnande och bister nyfikenhet. Hon stod lutad
öfver en antik skrifbyrå, hvars klaff hon med ena
handen höll halföppen, under det hon med den andra
fasthöll ett pappersblad, det hon ifrigt studerade,
allt emellanåt lyssnande åt dörren. Hennes runda,
svarta, tindrande ögon spelade öfver papperet, liksom
de fruktat att ej kunna hinna med sitt arbete; och
den hopknipna munnen gjorde så försmädliga miner,
att det var lätt att finna det lektyren väckte både
harm, löje och förvåning.

Efter hand blef likväl den lilla, tunna, fågellätta
damen så allvarsamt upptagen, att hon ej märkte huru
en tapetdörr, som hon ej kommit att tänka på, sakta
gled upp, hvarvid den resliga figuren af en ung man
aftecknade sig på väggen, innan mannen sjelf blef
synlig.

Den gamla frun hvarken såg eller hörde, förrän en smal
hvit karl-hand lade sig öfver hennes och en röst, som
kom henne att spritta till (ehuru den var så lågmäld
som möjligt), yttrade de tvenne orden: "Min mor!"

"Nå ja", svarade hon, hastigt inkastande papperet,
"det är väl ej så vådligt heller ..."

"... att taga min hustrus nyckel och i hennes frånvaro
undersöka hennes papper!"

"Jag har icke tagit hennes nyckel. Då jag på er
bröllopsdag skänkte henne den här pulpeten, behöll
jag den ena nyckeln -- det är alltsammans."

"Alltsammans!"

"Jag skall säga dig, min käre son Maurits, att din
lojhet går en god del för långt ... Vet du hvad
det är för farliga saker hon skrifver ... vet du
att din egen mors hederliga åsigter, hennes djupa
karaktersfasthet att emotstå allt nytt krimskrams
indirekt stämplas på ett visst icke förblommeradt
sätt af denna nyhetsmakerska, som min salig öfverste
skulle hafva ställt i litanian, om han icke rent af
ställt henne i skamvrån för hennes opassande skick,
hennes djerfva och dårhusmessiga tilltag, som du
ödmjukligen förbiser."

Sonen svarade ej ett ord. Han endast tillåste
skritbyrån och lemnade nyckeln åt modern, som med en
ond rörelse emottog den.

"Ja, ja", sade hon, "du är lefvande död ... eljest
skulle du väl någon gång låta reta dig, du också. Hon
har ju nu blifvit totalt kollrig, sedan det här
ursinniga påfundet kom upp, att äfven fruntimmer få
ordentligt studera ... Gud hjelpe oss för den tid
vi lefva i -- jo, det ville jag att salig öfversten
skulle hafva sett ... Högskola ... högskolefond
... högskolebazar .... Kommer jag ut i väfkammarn
och skall se på drällen, har väfverskan så brådt,
att hon knappt får tid att svara, 'för unga hennes
nåd skall hafva serveterna med sig, då hon reser
uppåt Stockholm till högskolebazarn' ... Kommer
jag förbi husmamsellen, så ser hon icke om jag tappar
snusdosan midt för näsan på henne: hon håller på med
tre dussin barnklädningar, som skola gå samma väg
som serveterna ... och kommer jag ut på bakgården
och vill fråga hönsen hvarföre de ej värpa så att
jag får färska ägg till frukosten, är jag säker att
deras kackel betyder, att hvarken de eller en enda
höna på hela godset vågar värpa förrän närmare tiden
till hennes nåds resa -- ty hon måste hafva friska
ägg med sig till högskolebazarn."

Nu var öfverstinnan nästan öfvertygad om att hon
skulle få se någon liknelse till ett leende på sin
sons läppar. Hon hade ju nu gjort sig så stor möda
att bortblanda korten, men lika gerna kunde hon hafva
väntat att få se någon personlighet i den vackra
gipsgruppen under spegeln börja le emot henne.

Det var hvarken i går eller i förgår, hvarken i år
eller i fjol, någon menniska kunde erinra sig hafva
sett ett leende upplysa kapten Mauritz' vackra, men
iskalla ansigte. Öfver det samma låg egentligen icke
sorgbundenhet eller trötthet: deremot visade det
en stor orörlighet, en oåtkomlig protest mot allt
lif, allt solsken. En dag hade han likväl varit den
öfverdådigaste, den sorglösaste och gladaste löjtnant
som någon ville se. Men en inträffad olycka, hvilken
ytterligare dragit en annan med sig, hade strukit
bort det öfverdådiga ungdomsmodet. Han hade sednare
tagit afsked, för att befria sig från alla besvärande
band, och var nu, vid trettiofyra år, en man, som,
i trots af sin karakters fläckfrihet, sin betydliga
förmögenhet och erkända redbarhet, hvar och en gerna
gick ur vägen för, emedan han med sin tunga tystnad
och sin eviga köld tycktes sprida kyla äfven till
andra.

Den gamla öfverstinnan, som fann sig något generad i
sin ställning, tog nu en deciderad ton. "Jag hoppas,
min käre Mauritz", sade hon, "att du åtminstone känner
att Pauline utsatt ett möte här till slutet af nästa
vecka? Hon skall då hafva alla ortens damer, som hon
värfvat för att insamla arbeten till högskolebazarn,
och troligen blir det väl då något föredrag liksom
vid den förra dam-sammankomsten i folkskolelokalen."

"Möjligtvis!" mumlade Mauritz.

"Möjligtvis, säger du ... Inser du då icke att dessa
upptåg syfta på att vända verlden bakfram. Vet du hvad
jemnlikhet är? Om icke, så laga att du får läsa det
papperet, som jag nyss tittade på. Jemnlikhet mellan
man och qvinna -- jemnlikhet midt för näsan på äkta
mannen ... det borde salig öfversten hafva sett! Icke
för det att jag ej i det närmaste gjorde hvad jag
ville, men jag visade honom den attention, att låta
honom tro det allt skedde efter hans hufvud. Om han
sade till mig: 'Malena, låt kalfven lefva en åtta
da'r ännu .. jag väntar någon!', så svarade jag:
'Som du behagar, min vän!', men slagtade honom ändå,
när jag behöfde den, och hade den takten att sjelf
meddela honom att det stackars kräket icke velat
hvarken äta eller dricka, så att jag af tvång ... du
förstår slutet, fastän du icke blir uppvaktad med
sådan finhet."

"Desto bättre!"

"Jaså, du finner din gemåls metod bättre ... Men
säg, har du gifvit henne tillåtelse att draga ihop
ett möte här?"

"Hon har underrättat mig om sin afsigt."

"Och dermed har du nöjt dig? Ja, ja, jag ser hur det
är -- du börjar åter grubbla på det gamla."

Vid dessa ord ryckte sonen till, liksom modern vidrört
honom med ett glödgadt jern.

Öfverstinnan låtsade ingenting se och ämnade åter
draga fram någon maxim från sitt mönsteräktenskap,
då lätta fruntimmerssteg jemte små hoppande barnsteg
läto höra sig i förmaket.

"Kors, Pauline redan hemma så tidigt på
eftermiddagen!" Öfverstinnan drog sig med en
obegripligt sur min ännu ett stycke från skrifbyrån.

Det var verkligen kapten Mauritz' hustru som inträdde
med en liten två års son vid handen.

Pauline var ingen skönhet, men ett mera friskt och
pikant ansigte än hennes, der godhet, värdighet,
klokhet och bestämdhet uppenbarades, var svårt att
finna. Medelstor till växten, icke öfverdrifvet smärt
och luftig, men med harmoniska proportioner och väl
uppburen, syntes Paulines figur lika intagande som
hennes ansigte.

Vi skola dock icke genast göra hennes personliga
bekantskap. Innan vi gå vidare, måste vi kasta blicken
tillbaka i familjens historia och se hur det bar till
att Pauline blef sin mans hustru.

*

2. 

Salig öfverstens äktenskaps-logik.

"Salig öfversten", som i tiden var en ogement
manhaftig herrskare, men derjemte en ganska bildad
man, hade af sin kära Malena två gånger blifvit hedrad
med faderlig värdighet. Men ehuru sju år lågo emellan
tvenne söners födelse, hade öfversten icke hunnit på
denna tid förvärfva högre tankar om sin frus förmåga
i uppfostringsväsendet, än att han, så snart siste
sonen vuxit från kolten och skramlan, förklarade
sin äkta hälft att han sjelf, från den dag pilten
ikläddes manliga plagg, ensam tog hand om honom,
undantagandes i renhetsläran och vid inträffande
fall af messling och kikhosta, då öfverstinnan fick
fungera som sjuksköterska under hans egen uppsigt.

Öfversten höll för öfrigt en sådan tukt i huset,
att fru Malenas mest utsväfvande frihetsdröm aldrig
öfversteg något högre mål än (såsom hon nyss förtrodde
sonen) en improviserad kalf-sjukdom eller något
dylikt. Sådan hon var, utgjorde hon sin mans lycka
och stolthet; och i fall hon i ungdomen ägt flera
talanger, än de oskyldiga hon ägde, hade hon aldrig
fått emottaga hans frieri, ty en qvinna med för mycken
kunskap var hans högsta prevention: en sådan måste
utan tvifvel blifva en vederstygglig Xantippa.

I den händelse att öfversten skulle hafva författat
en äktenskaps-katekes, skulle första budet lydt:
"En hustru får icke hafva annan vilja än sin mans!",
och det andra: "Hon skall icke umgås med tankar, som
stå i strid mot hans åsigter!" Vidare (i sammandrag):
"Hustrun måste vara trogen, uppriktig, driftig, lydig
och glädtig, det sista till trefnaden inom hus. Sura,
pretentiösa eller lärda hustrur sättas i litanian."

Detta program låter temmeligen strängt, och emellertid
är sanningen att öfversten mycket sällan var ond. Han
var tvärtom munter, pratsam och skrattade gerna af
hjertans grund. Hela hemligheten var, att han förstod
konsten att regera ensam, och att han om äktenskapet
hade samma uppfattning, som den franske konungen om
monarkien: "Staten, det är jag!"

Märkligt nog fick hans fru likväl hafva vissa
politiska åsigter, d. v. s., att då öfversten svor
öfver ryssen, kunde hon betydelsefullt nicka med
hufvudet och se så slug ut, som vore hon invigd i
både Rysslands och Finlands förhållanden. Svor han
öfver regeringen och de ökade skatterna, så höjde
hon på axlarne och himlade sig. Men svor han öfver
landshöfdingen och alla missbruk och dumma åtgärder
i länet, då tog hon till orda och var genast tillreds
med en sådan störtsjö af sqvaller, att landshöfdingen
till och med på längsta afstånd bort känna hettan af
den eld, hvarvid han stektes. Ja, hon kom till och med
fram med små nätta eder, såsom "näcken besitta" eller
"näcken må taga!" Det var helt och hållet en personlig
tacksamhetsgärd, att hon offrade endast till denne
afgud -- hon hade nämligen näcken att tacka för de
många ljufva triumfer, hon erhållit af sin mans beröm,
då hon sjöng om huru "näcken hvilar i grönan sal".

Öfverstinnan hade också en mycket öfvad röst, ty hon
sjöng alltid, då hon grälade i köket eller likt ett
torrt skinn flög från vindens till källarens regioner. 
Vid sådana tillfällen omvexlade sången med små dramatiska
föredrag, på det att hennes man, som icke tålde
köksscener, ingenting skulle förstå. Det lät då
ungefär sålunda: "Djupt i hafvet ... eländiga våp,
har du nu icke svedt upp halfva kjortelvåden med
strykjernet ... på demantehällen ... hela färgen
ur klädningen ... näcken hvilar ... seså, nu bränner
Britta också upp steksåsen ... i grönan sal ..."

Kom nu öfversten i köksdörren och sade: "Du sjunger
så konstigt, Malena!", då svarade hon helt muntert:
"Det kommer deraf att jag är så glittrande glad --
det går så bra i mitt departemang."

Hon försökte aldrig att meddela sin man de förtretliga
missöden, som uppenbarade sig i departemanget,
ty då hon en enda gång gjort det, hade han svarat:
"Styr du ditt rike så som jag styr mitt!"

Men nog nu om det värda och fullkomligt lyckliga
paret ... återstår att tala om dess afkomlingar.

*

Då yngste sonen, Mauritz, som hade ett grundligt
envist och stolt lynne, ännu var kadett, gifte sig den
äldste; och då Mauritz som välbeställd underlöjtnant
återvände till hemorten, fattades han af en fullkomlig
ynglingsförtjusning för sin svägerska. Det var
en poetisk dyrkan, som icke på något sätt oroade
hvarken den unga damens make eller henne sjelf. Hon
utgjorde ett af dessa väsenden, som man tycker icke
rätt tillhöra hvarken himlen eller jorden, emedan de
synas sväfva emellan båda. Denna eteriska, fläckfria
själ stannade icke heller länge qvar, sedan hon gifvit
lifvet åt en dotter. Den lilla Karin blef också snart
faderlös och kom till sin farmor för att uppfostras.

Öfversten, så hemma i konsten att handleda pojkar,
fann sig totalt bortkommen med denna lilla
dam. Sorgen hade dessutom djupt böjt den starke
mannen. Derföre fick fru Malena ändtligen en ända
af regeringstömmarne. Men knappt hade detta händt,
än öfversten sjelf följde sin äldste son; och hans
sista önskan, hvilket vill säga befallning, var att
yngste sonen skulle öfvertaga godset och blifva en
öm och förnuftig far för den lilla.

Midt i öfversvallet af sitt lidande upptäckte fru
Malena i sitt sinne att hon haft en hemlig dröm om
att, i fall hon skulle genomgå den hårda pröfningen
att blifva enka, hon då åtminstone skulle komma till
väldet och få styra sjelf. Men dermed var det slut,
innan det hann till början, ty ifrån det ögonblick
löjtnant Mauritz öfvertog egendomen, blef det icke
bättre än förut. Sonen var alltid artig och medgörlig
i småsaker, men gällde det hvad han ansåg för rätt
eller satt sig i sinnet, så var han omedgörligare än
fadern sjelf ...

Efter hans svägerskas död förekom det Mauritz som
om den första och vackraste afdelningen af hans lif
var utspelad. Aldrig mer skulle han för en qvinna
erfara denna blyga hänförelse, der själen helt och
hållet kufvar sinnena. Men det förhåller sig med
vissa afdelningar i menniskans lif liksom med en
fullbordad väfnad: man tycker sig hafva väl tillknutit
alla trådarne, men man har aldrig gjort det så väl,
att ej någon hänger utanföre, och hvem vet när,
hvar eller hur den åter kan komma fram!

Mauritz' djupa ömhet för den unga modern
öfverflyttades nu på dottern, och hela timmar kunde
han sysselsätta sig med barnet.

Omkring ett år efter dessa förändringar i familjen
inträffade nya händelser, och det var de som störtade
Mauritz -- då knappt tjugufyra år gammal -- med hela
den otyglade elden i hans sinne in i förhållanden,
hvilka nästan uppslukade hela hans ungdomskraft.

Dessa förhållanden blifva bekanta längre fram
i berättelsen. Nu hafva vi blott att säga det
ifrågavarande episod förvandlade honom från en varm,
lefnadsglad man till den mörke och kalle man, som vi
redan lärt känna. I ett fall var han dock den samme:
i kärleken till den lilla Karin; och då ett par års
stoft fallit på olycks-episoden, den man alltid undvek
att tala om, beslöt han att hans nu sexåriga 

brorsdotter icke längre skulle lemnas under hans mors
vård, som aldrig höll medelvägen mellan klemande och
stränghet.

Då han emellertid fruktade att se sitt lif beröfvadt
hvarje tänkbar skymt af ljus, kunde han icke förmås
att skiljas ifrån den lilla, hvarföre en lärarinna,
med solida kunskaper och förmåga att handleda barnet,
skulle anskaffas. Mauritz skref till en kompetent
person i en annan provins och erhöll följande svar:

"Broder!

Din förfrågan kom i den lyckligaste och lämpligaste
tid.

Fröken Pauline N., dotter af en aktad embetsmän och
som fått en uppfostran, hvars grundlighet många
män kunna afundas henne, hade beslutit att under
sin mors hägn etablera en pensionsanstalt här på
orten, men moderns frånfälle gör att hon (ännu icke
tjugutre år) tycker sig vara för ung att ikläda sig
så ansvarsfulla pligter, ehuru, om hon gjort det,
hon säkerligen skulle hafva gått i land dermed.

Jag har nu skyndat att föreslå henne, att taga din
brorsdotter om hand, och hon har bifallit detta,
hellre än att emottaga någon af alla de hjertliga
inbjudningar, som hon här erhållit. Att hon hos dig
och din mor blir behandlad med den fulla aktning,
hon så väl förtjenar, sätter jag ej i fråga: hon
är en qvinna med de mest utmärkta egenskaper och en
förträfflig karakter.

Din tillgifne

B."

När Mauritz meddelade sin mor underrättelsen om
en lärarinnas engagerande, tillade han ingenting
vidare. Han visste väl hvilka sympatier modern då
skulle haft för den nykomna. Öfverstinnan, som tänkte
sig en liten beskedlig varelse, hvilken borde lyda
hennes minsta vink, kände sig rätt nöjd, att få någon
att råda öfver ... och i tillfredsställelsen härmed
ursäktade hon sin sons opassande glömska att icke på
förhand hafva rådfrågat henne.

*

3.

Guvernanten.

Då den väntade lärarinnan ett par veckor sednare
anlände, bar det så till, att Mauritz för tillfället
var ute på sin vanliga förmiddagspromenad, hvarföre
fröken Pauline utan all förberedelse infördes
till öfverstinnan, som hade satt på sig sin mest
imponerande min och tagit plats i salig öfverstens
egen länstol.

När Pauline presenterade sig med hela den älskliga
ledighet, som tillhörde hennes väsende, fick
öfverstinnan en högst obehaglig känsla ... Hvad
var det här för en dam -- hon såg minsann ut för
allt annat, än att blifva det ödmjuka redskapet i en
matmors hand.

Efter första helsningen uttalade öfverstinnan sin
förhoppning att hon fått i huset en flicka, som med
beskedlighet och god vilja skulle ställa sig till
efterrättelse hennes, öfverstinnans, meddelanden
och förordnanden i hvad lärarinnebefattningen ålåg.

Ett fint småleende på Paulines läppar blef första
svaret. Derefter sade hon lugnt och aktningsfullt:
"Min bästa fru öfverstinna, jag vill gerna också
hoppas på öfverensstämmelse i våra åsigter om
uppfostran, men jag skulle illa fylla min plats,
i fall jag dervid nödgades underkasta mig något
tvång." 

"Huru -- skulle fröken utan alla band på sig sjelf
uppfostra min sondotter i gud vet hvilka
irrläror! Jag förmodar att vi missförstå hvarandra."

"För ett sådant fall är det bäst att vi tydligt
förklara oss!" återtog guvernanten. "Jag vill efter
min bästa förmåga och mitt bästa samvete handleda min
elev, men jag kan ej underkasta mig någon inblandning
i denna sak, utan endast afhöra föreskrifter angående
de ämnen, som särskilt önskas att hon blir hemma i."

"Nå, detta borde salig öfversten hafva hört ... men
vi få väl se ... Angående ämnena är gudsfruktans
inplantande det första -- hon har redan börjat
lill-katekesen."

"Gudsfruktan, dock icke såsom lexa, är visst det
första som bör inplantas hos barnet, men hvad
beträffar katekesen ..."

"Jaså, det låter på det sättet ... det torde då blifva
fråga om att göra min sondotter till en hedning och
fullproppa henne med all annan lärdom, än den hon
behöfver. Flickan skall läsa katekesen och franska
grammatikan -- det är hufvudsumman."

Fröken såg temmeligen omedgörlig ut. "Jag är ledsen
att åter behöfva motsäga fru öfverstinnan, men efter
min tanke måste hon först lära sig svenskan."

"Det ser ut", återtog den gamla damen, hårdt knipande
på munnen, "som om fröken icke riktigt skulle komma
att passa för sin plats här. Vi äro bildade menniskor
och hafva hvad man kallar folkvett, men tycka ej om
att det sista uppoffras för bokvettet" ... För sig
sjelf tillade gumman i tankarne: "Jag kan just undra
hvad salig öfversten skulle hafva sagt om den här
nippertippan!"

Fröken visade ingen förvåning öfver det besynnerliga
emottagandet, men hennes stora högblå ögon slöto
sig med en viss hastighet, och innan den långa mörka
ögonfransen åter upplyftes, hade derinom visst varit
flera intryck att gömma. "Jag förstår fullkomligt
fru öfverstinnans önskan och jag vill icke motstrida
den, då jag får veta huru den sammanstämmer med lilla
Karins förmyndares: endast han kan lösa mig från mitt
gifna ord."

I detta ögonblick visade sig kapten Mauritz, som just
lagom hemkommit för att höra de sednaste yttrandena
från båda sidor.

När Mauritz' och Paulines ögon första gången möttes,
kände sig båda öfvertygade om att de skulle förstå
hvarandra. Hon skrämdes lika litet af hans stelhet
som han af hennes obesvärade lätthet att reda sig.

"Må fröken vara uppriktigt välkommen till vårt
hem!" sade han. "Gladt är det visserligen icke,
men jag tror att fröken skall finna en läraktig och
tacksam elev" ... I det samma ringde han och tillsade
den inträdande husmamsellen att föra fröken till sina
rum samt söka reda på och skicka upp lilla Karin.

Pauline gjorde en artig komplimang för så väl
öfverstinnan som den unge värden och aflägsnade
sig utan att hafva sagt mer än ett uttrycksfullt:
"Jag tackar!"

"Hvad, i herrans namn, är detta för fasoner och
konsiderationer!" utbrast öfverstinnan, så snart
hon blifvit ensam med sin herr son. "Du, eljest så
knapp om orden, höll ju en ordentlig harang -- och
hvad menade du med sina rum? Jag hade ju befallt att
hon skulle hafva gula kammarn."

"Den var naturligtvis för inskränkt till både
sängkammare och skolrum. Jag har derföre tillsagt
att dörren skulle öppnas emellan den och blå
gästrummet."

"Åh, det är skamligt -- skall det behöfvas en dublett
åt en guvernant ... jo, det borde salig öfversten
hafva sett!"

"Jag anser, min bästa mamma" (kapten Mauritz kysste
härvid sin mors hand), "att det skulle vara mera
skamligt att logera ett sådant fruntimmer alltför
illa ... Och nu låta vi sakerna hafva sin gång! Det
skulle göra mig ledsen, om fröken hädanefter icke
blefve bemött bättre än vid början."

Efter dessa ord gick kaptenen sin väg, och
öfverstinnan hade blott den trösten att muttra för
sig sjelf: "Nå, om jag någonsin kommer att tåla den
menniskan, så vore det konstigt!"

Under tiden stod Pauline helt tankspridd vid fönstret
i sin sängkammare. Hon hade glömt bort husmamsellen,
som, full af respekt för denna ståtliga dam, ånyo
upprepade att herr kaptenen tillsagt att det stora
rummet här intill skulle blifva frökens förmak.

Helt förbindligt vände sig Pauline om och gick genast
in i det vackra blå rummet, som hade en präktig utsigt
åt trädgården.

I nästa ögonblick kom lilla Karin inflygande. Det var
ett förtjusande barn, ljuft och vekt, och som den
lilla var begåfvad med ett fint och ädelt sinnes
instinkt, såg hon genast på Pauline att hon kunde
kasta sig i hennes varmt emottagande famn.

Emellertid ökades visst icke öfverstinnans goda lynne,
då hon af husmamsellen erfor huru Karin blifvit
"riktigt 

förtrollad" af sin lärarinna. Men kaptenen, hvilken 
afhörde samma rapport, gjorde en rörelse på ögonbrynen,
som den lilla beskedliga mamsell Anna, hvilken var
van att tyda hans enformiga rörelser, antog som ett
godt tecken på hans belåtenhet.

*

Under de första veckorna efter Paulines ankomst lefde
hon uteslutande för sin elev och vann öfver henne
ett så fullständigt välde, att hon kände sig nästan
ersatt för det enformiga lifvet på denna natursköna
egendom, som kunnat vara ett så angenämt hem, om
ej ett slags andlig tyngd ständigt lagt sig öfver
sjelfva sommaratmosferen; och denna tyngd började
desto mera trycka den unga qvinnan som hon, ensam
och djupt saknande sin mor och det gamla nu upplösta
hemmet, kommit att söka ett nytt hos främlingar. Men
Pauline var en kraftfull natur. Hon ville genom
oupphörligt arbete qväfva alla önskningar, som stodo
i strid med hvad de närvarande förhållandena kunde
bjuda. Emellertid ägde hennes själ en så stor fond
af liflighet och värme, att det föll henne mycket
svårt att nedtrycka den ända till fryspunkten (den
temperatur, som här var rådande), då hon icke befann
sig uppe hos sig eller ute i naturen.

Efter den artighet, som kapten Mauritz visat Pauline
första ögonblicket, återtog han sitt vanliga slutna
sätt. Visserligen utbytte de dagligen några ord
angående Karins studier och fallenheter, men det var
alltid såsom ett tvång, och en blytung tystnad följde
gemenligen efter hvarje afbrott.

Emellertid hände en gång något, som orsakade att deras
umgänge blef mindre tvångfullt ... det var ingenting
intressant, ännu mindre romantiskt, men det var ändå
en omvexling.

En förmiddag, under loftimman, satt Pauline på ett
gungbräde i trädgården och arbetade på en dock-paryr
för lilla Karin, medan denna var sysselsatt med att
bortrensa ogräset i sitt blomsterqvarter. I detta nu
kändes luften uppfylld af doftet från en fin cigarr,
och strax derefter kom kaptenen ut från allén och
satte sig på gungbrädet.

"Är fröken generad af cigarren?" frågade han. 

"Nej, visst icke -- det förefaller mig som om de lätta
rökmolnen måste utgöra ett underhållande sällskap för
tanken i ensamheten, på samma gång som de indraga den
i hvila ..." 

"... eller domning!" sade kaptenen, i det han på den 
unga qvinnan fäste sin halft beslöjade blick.

"I det samma kom en person gående från trädgårdsporten
fram till gungbrädet. Det var godsets gamle inspektor,
och han hade en bundt papper i handen. "Herr kapten",
yttrade gubben, "hade befallt mig komma upp i dag,
eftersom det icke blef af hvarken i går eller förgår
med genomseendet af de här sista räkningarne."

Kaptenen såg alldeles obeveklig ut. 

"Det vore så
nödvändigt!" återtog den gamle, en helt tarflig
man. "Det är flere poster, såsom försäljningen af ..." 

Kaptenen gjorde en afböjande rörelse på hufvudet. Mera 
än allt annat i hvardagslifvets bestyr besvärade honom 
den säfliga och minutiösa noggrannheten i gubbens 
uppgifter så väl i skrift som tal, och att genomse 
räkningar med honom, då han stannade vid hvarje post, 
var honom outhärdligt.

"Jag är säker", inföll Pauline, "att jag skulle kunna
verkställa detta arbete med herr inspektoren. Jag har
något studerat räkenskaper och bokhålleri och har så
tillräcklig tid öfver från min befattning, att jag
gerna ser om jag kan vara nyttig på annat sätt."

"Men", sade kapten Mauritz, "det vore orätt mot er."

"Ack nej, låt mig försöka! Herr inspektoren skall
nog inviga mig i mysterierna, och är någon rättelse att
göra, så är den lätt att iakttaga, då herr kaptenen sjelf gör
införandet i hufvudboken."

Inspektoren var visst icke nöjd med förslaget, men då
saken var honom angelägen och han alltför väl kände
kaptenens uppskjutnings-mani, följde han fröken till
skolrummet; och då han en timma sednare kom tillbaka
ned i trädgården, der husbonden ännu satt qvar vid
cigarren, försäkrade gubben att fröken var slugare
att förstå affärer, än en någonsin kunde tänka sig, 
och han skulle hädanefter, när kaptenen var ohågad, 
gerna taga henne till biträde i mellanhand.

Kaptenen syntes hvarken misstrogen eller troende. Men
då Pauline på aftonen tog sig friheten att proponera
en kollationering af herr inspektorens förskräckliga
kråkfötter och hennes egen prydliga räkning, der
gubbens muntliga anmärkningar och extra-poster klart
blifvit uppfattade och sammandragna, behagade Mauritz
yttra, att det var alldeles förvånande huru fröken
kunnat begripa den gamles sätt att meddela den eller
den dagens afsändningar och försäljningar.

Följden blef att inspektoren, räknadt från dato,
nästan ständigt fick begagna "mellanhanden", och
slutligen kom det derhän, att sjelfva hufvudboken
ibland vandrade upp till guvernantsrummet, der
den unga räkenskapsförerskan med lust och glädje
fullgjorde sitt åtagna värf, icke ens aktande på
öfverstinnans täta pikar om fruntimmer, "som göra
sig till". Nog visste hon hvad salig öfversten i
tiden tänkte om förklädda Xantipp-ämnen ...

Något längre fram på sommaren inträffade en annan
omständighet, som ökade Paulines intresse för den
slutne mannen.

En dag under hans frånvaro ankom postväskan, och
ehuru inspektoren icke var van att öppna den, gjorde
han det nu för ett särskilt brefs skull, som han
väntade. De öfriga brefven lemnade han till Pauline,
som han mötte i förstugan, tänkande att den, som var
betrodd hufvudboken, nog också var betrodd att lägga
postväskans innehåll på kaptenens bord.

Men skulle väl Mauritz hafva gillat denna logik? 
Troligen icke.

Med en hemlig häpnad, en underlig ångest, betraktade
Pauline ett bref, som hade den mest klena utanskrift
af fruntimmershand ... stora, osäkra bokstäfver,
förnamnet två gånger skrifvet, kuvertet hopskrynkladt
och förseglingen anbragt med en knapp eller något
dylikt. Rädd att blifva sedd, medan hon betraktade
detta utan tvifvel sorgliga budskap från någon,
som Pauline efter sin ankomst till huset aldrig hört
nämnas, men om hvilken hon förut hört talas, skyndade
hon att insticka det bland bref och tidningar och
flydde upp till sig liksom hon gjort något illa.

Denna eftermiddag var hon en mycket efterlåten och 
tankspridd lärarinna, och då lilla Karin smekande 
bad att få lof en halftimma tidigare, kände hon en 
verklig lättnad och satte sig vid fönstret för att 
lyssna efter kapten Mauritz' åkdon. Men han kom först 
sent på aftonen och visade sig ej förrän följande middag
vid bordet, och då var det synligt på hans ansigte,
att bakom islagret en förtviflans kamp arbetade ...

Veckor förgingo härefter innan molnen började
lätta upp. Men då kom ett nytt likadant bref,
som orsakade att han blef hård och frånstötande i
sitt väsende. Endast hans lilla brorsdotter kunde
nu nalkas honom. Han tog henne på sina knän, smekte
hennes ljusa lockar och kallade henne sakta "Karina"
efter modern; och han betraktade henne med en blick
liksom han velat besvärja fram bilden af sin vackra
ynglingadröm. Från Paulines närhet flydde han helt och
hållet, med undantag af ett eller annat tillfälle,
då kan kom till hennes plats, utan att dock hafva
något att säga henne.

Så gick sommaren ut, och hösten inträdde.

En afton, då Karin hade lekfrämmande nere i salen,
satt Pauline ensam och sorgsen i sitt förmak
och blickade ut i den nu gulnade trädgården. Hon
undrade på hvad den långa vintern skulle medföra,
då en knackning hördes på den yttre dörren.

Hvem kunde väl anmäla sig så, utom en enda!

Blodet rusade till Paulines kinder. Hon öppnade dörren
och helsade på kaptenen, som helt tyst inträdde och
liksom i tankspriddhet satte sig.

"Är det något om räkningarne?" frågade Pauline,
som fann den fortfarande tystnaden alltför omöjlig
att uthärda.

"Nej!" svarade han nästan kärft. "Jag ville fråga
fröken om något annat."

"Hvarom då, herr kapten?"

"Skulle fröken Pauline kunna besluta sig till att
blifva min hustru?"

Om blodet nyss rusat till Paulines kinder, så rusade
det nu till hjertat, så att kinden blef blek. Hon
kände en skakning genom hela sitt väsende ... Icke
ens i en vision hade denna möjlighet nalkats henne.

"Jag inser", återtog Mauritz, "att saken erfordrar
djupt öfvervägande ... Att gifta sig med en man, som
hvarken är ungkarl eller enkling och som i följd af
en grym olycka är hemfallen till en sorglig tillvaro,
är att pålägga sig ett tungt kors. Men har fröken mod
dertill, så är jag förvissad att ingen annan qvinna
skulle kunna mindre besvära och mera förstå mig."

Om kärlek talades ej ett ord. Men Pauline vågade tro
att denna sönderslitna själ, som säkert bäfvade för
att bli lycklig genom kärlek och som likväl flydde
till henne, på djupet gömde några gnistor, hvilka en
gång torde blossa upp.

Han hade icke heller talat om eller begärt hennes
kärlek. Men någonting i den unga qvinnans hjerta lät
henne veta att, hvilket öde hon än gick att möta,
hon ej ville utbyta det mot något annat ... Med
en röst, den hon ändtligen lyckades att gifva ett
passande tonfall, svarade hon enkelt och öppet:
"Jag vill göra till mitt lifs första uppgift att
motsvara den djupa tillit, som ligger i herr kaptens
begäran. Jag betraktar ej min mission såsom lätt --
tvärtom. Men jag betraktar den som en ära, hvilken
en dag kan blifva en triumf."

"Det var ädla ord, värdiga en ädel qvinna!" sade
han. Derefter fattade han hennes hand, kysste den,
steg upp och skyndade så hastigt bort, att det såg ut
som om han erfarit ett oemotståndligt behof att inför
sig sjelf reda det steg, han lika hastigt tagit ...

En månad sednare var Pauline hans hustru, i trots
af att öfverstinnan höll på att rifva ned både
himmel och jord och i hvart ögonblick kallade salig
öfversten och hans teorier till hjelp för att bevisa,
att bland alla slags hustrur, som en man kunde välja,
de öfverbildade äro de allra sämsta ...

Efter vigseln gjorde de nygifta en utrikes-tur -- det
var nödvändigt att guvernantens och hennes nåds lif
skildes genom en liten mellantid. Och då herrskapet
efter sex veckors bortovaro återkom, tog Pauline
icke med något slags ostentation, men med det mest
obesvärade lugn och säkerhet husets styrelse om hand.

Öfverstinnans häpnad öfver denna oerhörda djerfhet,
denna kunskap i allting, som dref fram det husliga
hjulet utan minsta buller och utan att en enda ton
från köket påminde om svedda kjortlar på demantehällen
och uppbränd sås i grönan sal, denna öfverstinnans
häpnad födde en sådan bitter harm, att hon ansåg
sig väl kunnat dö deraf, såvida hon icke behöft
lefva för att trösta sin son, när ångrens timma
kom. Besynnerligt nog hördes dock på hela första året
ingen sådan timma slå, och när emot årets slut Pauline
blef mor till en rask son, syntes det väl att hennes
välde stadgades allt mer och mer ...

Hurudan Paulines inre äktenskapshistoria varit
och var, upplyses af fortsättningen. Nu är tid att
återkomma till första scenen, då hon inträdde i sitt
arbetsrum med sin lille tvåårige son vid handen,
öfverraskande sin svärmor och sin man i en, såsom
det tycktes, icke särdeles angenäm tête-à-tête.

*

4. 

Svärdottern.

Nu såsom alltid låg der något strålande godt och
gladt i den unga qvinnans uppenbarelse, och sedan
hon sjelf helsat sin man, icke med en kyss eller en
omfamning, utan genom att trofast räcka honom handen,
lät hon gossen, en liten hurtig karl, klänga upp på
faderns knä och gick att vördnadsfullt helsa på sin
svärmor ... det hette aldrig mamma, ty då Pauline
på bröllopsdagen användt denna benämning, hade den
gamla damen med sur min svarat: "Min lilla vän,
det är tillräckligt att säga svärmor!"

"Hvad har förskaffat mitt arbetsrum den hedern att
få emottaga ett så sällsynt besök? Jag är verkligen
ledsen att jag ej var hemma för att göra les
honneurs!" sade Pauline leende till sin kära svärmor.

"Din man har gjort det i stället ... Men hvar har du
min sondotter? Kanske det stackars barnet, liksom
förra gången, då du var hos din sympatiserande vän
fru Berta, blifvit qvarglömdt."

"Liten Karin blef qvarbjuden, icke qvarglömd, min
goda svärmor!" inföll Pauline, som, då hon märkte
att öfverstinnan undvek att svara på den framkastade
frågan om anledningen till hennes besök just nu, också
lät detta ämne falla ... "För öfrigt", tillade hon,
"är Karin icke långt borta. Hon sprang ned i lusthuset
för att se efter att ingen katt oroat hennes fåglar."

"Jag tycker emellertid, att det icke varit ur vägen
att ge henne en vink om att det bättre anstått en väl
uppfostrad flicka att göra farmodern, sin komplimang
före fåglarne ... men, det var sant, jag glömde att
det icke hör till dina nymodiga idéer att låta gamla
aktningsvärda uppfostringsprinciper qvarstå. Blott
flickan blir fullproppad med kunskaper, så är det
detsamma med hjertat -- så tänka lärda fruntimmer,
hvilka behöfva helt litet af den varan. Salig
öfversten skulle just hafva sett sin sondotter komma
hem utan att hon genast skyndat in att helsa!"

Pauline var utrustad med en af lifvets lyckligaste
gåfvor: tålamodet. Detta ord innefattar en
trefaldighet, som är väl värd att reflektera
öfver, nämligen karakterens, hjertats och pligtens
tålamod. Karakterens ägde hon för hvarje yttre
motgång, hjertats för sin man och pligtens för sin
svärmor. I följd häraf kunde hon väl inom sig pinas af
öfverstinnans bitande sarkasmer, men detta fick aldrig
synas -- och aldrig lät hon gumman få den triumfen att
beklaga sig öfver ett mindre aktningsfullt uttryck.

"Nå, hvad nytt ute i verlden?" skyndade sig
öfverstinnan att tillägga, då hon märkte sin sons
rynkade ögonbryn.

"Mycket nytt, kära svärmor!"

"Naturligtvis om högskolefonden, dina komitéer,
din Stockholms-resa och gåfvomötet?"

"Mycket mer ... Berta och jag hafva kommit
öfverens om, att sedan vi väl affärdat den närvarande
sändningen till bazaren, skola vi sätta oss i spetsen
för en ny arbetsinsamling, för hvilken vi inom
pastoratet arrangera en festlig tillställning."

"Jaså, jaså, min fru sonhustru, ingenting annat än en
enskilt bazar, så att hvarenda kjortelmenniska i alla
tre socknarne skall söka likna hennes nåd Pauline
och hennes nåd Berta ... Nå, hvad säger Bertas man
om damernas förslag till ny verksamhet? Som domare
i orten tycker jag att han icke i lika grad som din
man skulle vara likgiltig för att betraktas som om
han icke funnes till."

"Bertas man befattar sig icke med att göra hennes
små försök att befrämja en god sak till mål för sin
ovilja. Upplyst och varmsinnad, såsom häradshöfding
Holtz är, gläder det honom, liksom det i grunden
äfven gläder min man, att vi fruntimmer hafva ett
lefvande intresse för allt förnuftigt framåtskridande
på bildningens område."

"Ja, din man ser ofantligt lifvad ut ... Se der
retirerar han nu genom dörren med gossen, som icke
heller fått lära att komma fram och kyssa farmors
hand ... Nå, du, efter vi nu befinna oss ensamma,
så kan jag gerna säga dig hvad jag gjorde härinne i
din helgedom. Jag ville taga en smula notis om hennes
nåds papper."

"Mina papper?"

"Jaja, jag menar icke dem, som ligga på skrifbordet,
utan dem, som du har i chiffoniern."

"Den är ju låst."

"Naturligtvis, men det hindrar ej att den kan öppnas
med den här nyckeln, som du icke fick på samma gång
med den andra."

"Store Gud, detta var då ..."

"... mycket ogrannlaga, förstås, men jag har länge
velat förvissa mig om hvad du hade för besynnerliga
idéer, och då du naturligtvis icke har några hemliga
bref, var det väl ej så farligt."

"Hemliga bref?" upprepade Pauline, och hade ej
öfverstinnan varit alltför upptagen med sin triumf
att göra svärdottern en så stor harm, så hade hon
kunnat i Paulines ögon läsa uttrycket af en dold
ångest. Nu skrattade hon och sade:

"Jag har sett och nästan läst igenom det der tokeriet,
som du väl vet och som en anständig qvinna borde
blygas att sätta i omlopp."

"Hvad -- uppsatsen om qvinnan och högskolefonden?"

"Alldeles ... och detta beklagansvärda prof på en
förhärdad irrlärighet ..."

"Har min man också reviderat i mina papper?" afbröt
Pauline.

"Nej, lyckligtvis för dig lade han in det, som han
såg mig sysselsatt med, utan att han läste det; och
då jag väl begriper att han skulle säga dig att han
öfverraskade mig, var det så godt att jag meddelade
det åt dig sjelf."

Pauline svarade icke.

"Hör på!" återtog svärmodern. "Du vet att jag --
i trots af att du hvarenda morgon springer öfver
förstugan in till min sida för att höra hur jag
befinner mig och alltid är en uppmärksam svärdotter --
icke är dig rätt bevågen. Detta oaktadt ger jag dig
nu ett värdefullt råd. Låt aldrig din man se den der
skriften, ty ha ni ej haft en tvist eller en mulen
stund er emellan förut, så kommer den då. Mauritz
är icke sin fars son utan att hafva ärft något
af hans lynne, och jag ville ha hört hvad salig
öfversten skulle ha sagt, om han fått genomläsa din
trosbekännelse ... Men nu nog ... Der har du nyckeln
-- jag har ingen tredje."

Så snart öfverstinnan var utom dörren, sjönk Pauline
ned på första stol och knäppte sina händer tillsammans
... "Om denna spionerande qvinna", halfhviskade hon
för sig sjelf, "icke nöjt sig med hvad hon fick tag
uti, hvilket missbruk skulle hon ej hafva gjort,
hvilken olycka skulle hon ej hafva åstadkommit! Min
uppsats om högskolefonden har räddat mig."

I samma ögonblick återkom Mauritz.

Pauline skyndade upp och nästan kastade sig i hans
armar. Detta var så alldeles mot hennes vana, att
Mauritz syntes förundrad. "Huru upprörd du är!" sade
han.

"Din mor har gjort mig en present af denna!" svarade
hon, visande nyckeln.

"Jag förstår."

"Men du, min ädle Mauritz, ville icke se din hustru
skymfad under sin frånvaro!"

"Naturligtvis icke ... Men skulle du sjelf vilja
anförtro mig det der papperet, så läser jag det,
medan jag gör ett slag ute i trädgården, der du om
en stund kan möta mig."

En tanke på svärmoderns varning flög genom Paulines
hufvud, men hon kunde icke tro på dess förutsägelse,
och utan besinning gick hon efter den lilla
uppsatsen. "Se här", sade hon öppet, "det är några
anspråkslösa ord i en dagens fråga, som jag lofvat
länstidningens redaktör. Han har skrifvit och bedt
mig derom, och du vet att jag då och då roar mig med
en smula skriftställeri."

Mauritz emottog det hopvikna bladet, i det han på
sin hustru fäste en mild, men forskande blick.

*

5.

Artikeln för länstidningen.

Då kapten Mauritz kommit ut i trädgården, försvann
det ljusa uttrycket på hans ansigte. Han gick helt
tankspridd fram förbi lusthuset, hvarifrån hans unga
brorsdotter i det samma kom ut med en fågelbur i
hvardera handen. Då hon fick se sin farbror, skyndade
hon att möta den kyss, som alltid var för henne.

"Har du haft roligt, min lilla Karin?"

"Ack, ja ... jag har alltid roligt med tant -- hvad hon
är olik farmor!"

"Men farmor älskar dig också."

"Det gör hon, och jag älskar också henne, men vet
farbror, hon är så retsam, så retsam mot tant, att om
tant Pauline icke vore sådan som ingen annan är, så
blefve det aldrig väl ... Hvarföre kan farmor icke tåla
tant, som alla menniskor sätta så stort värde på?"

"Du skall icke göra sådana frågor, mitt barn ... Gå
nu och helsa på farmor och dockorna!"

"Dockorna -- tror farbror att jag leker med dem
nu, då jag är öfver nio år -- de äro bara framme
derföre att alla fyra skola hafva nya kläder till
högskolebazarn. Jag gör en donation på dem dit."

"Nå, så gör dem då rätt eleganta, så att
Stockholmsdockorna icke rynka på näsan åt dem!"

Kaptenen fortsatte sin väg, sökte sig en enslig plats
och började med en allt mer och mer tankfull min sin
lektyr ...

Det lilla manuskriptet hade följande öfverskrift:

Några ord om qvinnan i sammanhang med högskolefonden.

Då solen, framträdande ur kaos, på sjette dagen
belyste slutpunkten i skapelsen, sjönk dess omätliga
glans ned på skaparens mästerstycke: menniskan. Men då
allt lefvande i den långa kedjan mellan luften, hafvet
och jorden ägde en make, en like, befanns menniskan
allena ensam. Och ehuru införd i paradiset med
vidsträckt makt öfver allt henne sjelf underordnadt,
förblef hon dock i sin storhet tryckt af sin egen
enslighet, intills Herren Gud sade: "Det är icke
godt att menniskan är allena -- jag vill göra honom
en hjelp, den sig till honom hålla må."

Och så lät Gud öfver mannen falla en tung sömn, under
hvilken han beröfvade denne ett sidoref, hvaraf han
byggde qvinnan. När mannen sedan vaknade och fick se
den vackra hälft, som fullbordade honom sjelf till
en helhet, erkände han denna stora välgerning genom
att med glad stolthet utbrista: "Detta är ben af mina
ben och kött af mitt kött!"

Genom detta utrop, den första mening af menskliga
läppar, som kan citeras i afseende på qvinnans
ställning i förhållande till mannen, är ock det fulla
erkännandet af jemnlikheten uttalad. Han upptog henne
som en hjelp.

Under seklernas derefter följande ljus och mörker
hafva skaparens betydelsefulla ord "en hjelp"
blifvit uttydda på så olika sätt, att qvinnans värde,
kastadt ömsom hit och dit på tidehvarfvens olika
vigtskålar, än tillät att hon dyrkades som ett slags
högre väsende, än att hon nedsänktes så lågt att hon
nästan snuddade mot stoftet vid herrskarens fot.

Under dessa vexlande momenter var det dock alltid en
tröst, att då och då en qvinnoande afkastade oket
och visade att skaparens mening blifvit förtydd
och fläckad. Dessa qvinnor hafva varit sitt köns
välgörarinnor genom att med upplysningens strålande
fackla visa vägen för dem, hvilka ännu för sin
upplysnings utveckling hade nog af talgljuset. Och
blefvo dessa utvalda såsom hustrur och mödrar sämre
för det att de till sin anda voro fullvuxna? Historien
visar oss oupphinneliga exempel på motsatsen.

Med seklernas framskridande har emellertid så
småningom vid qvinnans sida framskridit ett väsende,
som hon ej alltid märkt, eller, om hon märkt det,
har hon ej alltid mött det med någon uppmuntrande
blick. Detta väsende har varit den försmådda högre
intelligensen, qvinnans vackra skyddsengel mot så
mycket ondt. Men efter hand har hon förstått att
det skulle blifva hennes egen sanna bästa lycka att
lemna denna skyddsengel tillräckligt husrum, och på
det sättet har det gått dithän, att de blifvit så
fasta vänner att de med raskt mod vetat kämpa för
hvarandra.

Under närvarande århundrade, synnerligast efter första
hälften deraf, har det äfven uppe i norden gått en
väckelse, ett upprop till qvinnan, ett segerbud, som
gällde en för henne gynnsam förändring i afseende
på hennes ställning. Det är nu männernas vackra
tidehvarf, männerna, som sjelfmant maka

åt sig, som humant på allt sätt inbjuda henne att
med dem dela jorden i svett och möda på annat sätt än
hittills. Mannen vill nu i qvinnan erkänna sin like.

Men upptagas de budkaflar, som härom utgå, med allmän
tillfredsställelse? Icke alldeles.

Om sjelfva denna tidpunkt för qvinnans lif är
betecknande, så är ännu mer betecknande att, liksom
den tjenande klassens qvinnor med alla krafter skjuta
ifrån sig de rättigheter, som medgifvas dem genom
städselns afskaffande, och ropa på att det är ett
påfund till deras skada, icke till deras fördel,
dessa frivilliga öfverenskommelser, så hörs äfven en
stor del af de lyckligare klassernas qvinnor ifrigt
utlåta sig emot så mycken vådlig frihet, d. v. s. emot
upphörandet af det slags andliga städsel, som binder
tusentals fruntimmer vid det af ålder stadgade
privilegiet att stanna qvar på sin post till dess
döden, den store jemnlikhets-representanten, kommer
och införer dem i sina tabeller såsom sjelfständiga
väsenden, ty han tillåter ej annat än att hvar och en,
man som qvinna, svarar för sig.

I dessa sednaste tider och dagar, sedan intelligensen
i alla förberedande riktningar röjt sig väg, hafva
qvinnorna inom vårt land fått mycket att intressera
sig för genom den epoktilldragelse, hvars soluppgång
blifvit helsad med ett så energiskt allvar: en
högskola i hufvudstaden, icke blott för den manliga,
utan äfven för den qvinliga del i landet, som deraf
kan komma att göra sig gagn. Men för mången af sednare
delen ligger en stötesten vid sjelfva tröskeln till
templet, och den stötestenen består i fördomen mot
qvinnan såsom studerande någon särskilt gren af
vetenskaperna och på sådan väg arbetande sig fram
till ett brödstycke.

Hvaraf denna motvilja? Jo, deraf att qvinnan bör
stanna på sin gamla post. Nåväl, må de, som hafva
denna ingifvelse, stanna der -- men må de icke
med hånfullt gyckel förfölja dem, hvilka häruti
tänka olika i följd af de i oändlighet nyanserade
förhållandena, hvaruti de kunna befinna sig.

Man säger att en uppfostran, som går utom den
vanliga ordningen, helt och hållet är ogynnsam
för den blifvande hustrun och modern. Detta låter
dock ej gerna tänka sig. Ju högre utvecklingen af
själsförmögenheterna är, desto högre måste äfven
förmågan vara att uppfatta hustruns och moderns heliga
kall.

Dessutom, hvilket stort öfverskott af fruntimmer, som
aldrig få ett sådant värf i lifvet! Den ansträngda
verksamheten till andras tjenster och gagn skall
för dem låta den tid lättare bortflyga, som eljest
torde förnötas i missnöje och klagan öfver den olika
delningen. Och sedan, huru mycken renhet bibehålla ej
arbetet och sjelfständigheten, då deremot overksamhet
och likgiltighet föda tusen förvillelser och deraf
följande smärtor!

Alltid är ett visst, nämligen att Stockholms högskola
öppnar en ny lifspuls, hvars unga, varma blod skall
genomströmma hufvudstadens porer, på samma gång
som denna återger hvad den får i den ädla näring,
hvilken der på hundra olika sätt erbjudes dem,
som söka det ädla. För dem, hvilka icke söka det,
finnas förförelser öfverallt, utan att det på samma
gång erbjudes de vackra resurser, som hufvudstaden
kan prestera.

Men att återkomma till qvinnorna, så är just nu
rätta ögonblicket för oss att visa vårt intresse,
vår kraft och vår vilja. Vi läsa dagligen i
tidningarne om bemödanden för högskolefonden,
och den behöfver från alla håll varma sympatier,
allvarliga bemödanden. Låtom oss då, mina damer,
förvandla oss till små arbetsbin, och låtom oss äfven
sträcka vår sträfvan och stolthet dithän att skaffa
en mängd hjelpbin för att desto fortare få kupan i
ordning! Man skall icke säga att detta gör så litet,
ty ville blott hälften af landets fruntimmer verka
för den goda saken, skulle nog resultatet visa sig
storartadt ...

Vi hafva emellertid under våra små utflygter kommit
ett godt stycke från den punkt, hvarifrån vi utgingo
för att taga reda på rätta ändan, der qvinnans
sjelfständighet började, och efter hand hafva vi
hunnit nästan öfvertyga oss, att qvinnan
för närvarande utgör den populäraste delen af
menniskoslägtet och att Pauli tal om att "qvinnan
skall tiga i församlingen", jemte en ännu tänkvärdare
lära, att hon skall vara "sin man underdånig",
på afstånd förekommer som en tradition. Men må vi
icke misstaga oss på den saken! Huru liberalt de
äkta männen än orera om våra utvidgade rättigheter,
så tager åtminstone hvar tredje undan sin egen
hustru. 

I alla fall hafva vi hunnit så långt, att
vi kunna säga till de äkta männen: "Varen gerna en
liten smula våra herrar, för att ej låta Saras vackra
exempel komma alldeles ur bruk, men varen det med
berömvärd moderation och gören oss alltid den äran,
att minnas att ena refbenet tillhör oss och att vi
ödmjukligen tro det denna vigtiga delning betydde,
att vi icke efter bokstafven borde betraktas som ett
slags alter ego, utan att vi blifvit utsedda icke
blott att såsom hälfter fullborda äktenskapets cirkel,
utan ock att vi framför allt utgöra hälfter i den
omätliga cirkel, der alla halfvor bilda en helhet.

*

6. 

Mannen och hustrun.

Då Mauritz sakta fällde bladet, hvilket han utan
afbrott läst, syntes ett uttryck af obestämd oro sälla
sig till den djupa tankfullheten på hans ansigte. Det
var tydligt att denna lektyr på ett eller annat sätt
smärtsamt berört honom, men att han, då han i det
samma fick se sin hustru komma emot sig, sökte dölja
detta.

"Om du så tycker", yttrade han, innan hon hann att
säga något, "så gå vi in i lusthuset."

Något undrande vände Pauline om och gick tyst vid
sin mans sida, tills de kommit in i en liten vacker
trädgårdssal, der solen ännu lekte på blommorna i
fönstret.

"Då du ej helt enkelt, min gode Mauritz", sade den
unga frun och satte sig jemte honom i soffan, "med
det samma yttrade din mening, så gillar du måhända
icke denna uppsats -- har jag orätt?"

"Med den saken är det både si och så, min bästa
Pauline! Ditt klara hufvud, din varma själ och ditt
för allt godt framåtskridande lifvade sinne uppenbara
sig i alla dina företag, men ..."

"Nåväl, min vän ... vidare!"

"Jag tänker blott på huruvida du kommit att så mycket
sysselsätta dig med allmänna ämnen, ifall du varit
en lycklig hustru."

"Är jag då icke det?"

"Du?".

"Behöfver jag förklara, att jag sjelf anser mig som
sådan!"

"Af resonemang?"

"Det är underligt, Mauritz, att du säger mig detta."

"Hvarföre så -- får jag ej uttrycka min öfvertygelse? 
Du kan omöjligen vara lycklig, och
derföre söker du en förståndig ersättning."

"Aldrig har du talat så, Mauritz!" Pauline darrade
för sin svärmors spådom.

"Nej, ty jag har aldrig intill den här sista timman
precist vetat huru mycket du kunde umbära, utan att
det beröfvade dig ditt högstämda intresse för allt,
som går både inom och utom din krets."

Pauline teg.

"Du är en stolt qvinna, som i grunden förstår att
uppskatta ditt köns värde. Du skulle hellre dö än
beklaga dig öfver att ..." Han syntes tveka.

"Fortsätt, min vän!"

"Erinrar du dig hvad du svarade, då jag så tvärt
framkastade mitt frieri?"

"Ja, visst -- att jag ansåg den mission, jag skulle
ikläda mig, icke lätt, tvärtom, men ..." Nu var det
Paulines tur att afbryta.

"... men", ifyllde Mauritz, "att du ansåg den som en
ära, hvilken en dag kunde bli en triumf."

"Och deruti har jag ej haft orätt. Är det icke
ärofullt för mig att jag lyckats så till vida i
striden mot din fiende, den djupa tungsintheten, att
den åtminstone tidtals vikit bort ... och har du icke
under vårt äktenskap visat mig, att du uppskattat
mina försök att jemna vägen, utan att tala om
stenarne, som din fot nu ej alltid behöfver trampa."

Vid dessa ord bleknade Mauritz. "Du har från första
stund", sade han, "varit den bästa, klokaste och
modigaste hustru, en man kunde erhålla, men den
triumf, som du tänkte på, erhöll du ej. Du vann din
mans djupaste högaktning -- kärleken förblef likväl
död. Jag vet ej ens om du lidit häraf, men jag vet
att du aldrig låtit mig märka det."

"Jag anser, min vän, hela detta resonemang temmeligen
opåkalladt. Har jag icke åtnjutit ditt bifall och
den uppriktiga tillgifvenheten och aktningen för
ditt barns mor? Jag kan således med rätta förundra
mig öfver att de tankar och åsigter af mig, som
du nyss läste, hos dig väckt begäret att framkasta
en förklaring, hvilken står totalt utom den lilla
artikeln."

"O, så skickligt du parerar!"

"Hålla vi då på med ett spel?" yttrade Pauline
allvarligt. "Riktar du med full afsigt en stöt mot
din hustrus hjerta?" 

"Ja, hvarföre icke ... Den qvinliga sjelfständighets-teori,
du i din uppsats utvecklar och som löper parallelt
med den underordnade frågan om högskolefonden (mot
hvilken jag har ingenting att invända), visar mig,
att om jag riktade en sådan stöt, skulle den, såsom
det skett, icke träffa målet."

"Min gode Mauritz", svarade Pauline med afväpnande
mildhet, "denna hätska bitterhet känner jag ej igen
hos dig. Skulle en ädelsinnad man älska att höra
kärlekssuckar och klagan af en qvinna, i hvilken
han ser blott hustrun -- vore det en lycka?"

"Nej, det tror jag icke. Men din kärleksklagan blefve
säkerligen hvarken långtrådig eller vemodig."

"Jag talar i allmänhet!" yttrade Pauline med en
sådan min af slående värdighet, att Mauritz blef
skyldig svaret ... "Och nu, min vän", tillade hon
med sin vanliga lätthet, "lemna vi det här ovanliga
gebitet, som, du kan tro mig, ännu är till stor del
att betrakta som en ouppodlad mark ... men äfven den
kan göras fruktbärande, när man funnit rätta tiden
att afvinna den dess svårigheter."

"Du tror detta?"

"Så som jag tror på Gud!"

"Och om dessa svårigheter en gång kunde öfvervinnas,
skulle det då -- det är blott en fråga", tillade han
med skygghet -- "blifva kärlekens hand som gjorde
utsädet till den blifvande skörden?"

Det låg en darrning i hans röst, som kom Paulines
hjerta att spritta till. "Denna fråga", sade hon
med ett lugn, som nu kostade henne ansträngning,
"är fullkomligt obehörig å din sida. Svaret, hurudant
som helst, skulle komma mig att rodna, och en man
bör akta sig för att tvinga en qvinna till en rodnad,
hvilken för henne kunde bli ett outplånligt bittert
minne ... Och nu är det min fasta afsigt att få
ditt bestämda omdöme öfver det här lilla stycket för
tidningen!"

"Mitt omdöme är kanske icke alldeles opartiskt, emedan
jag betraktar hvad jag läst från annan synpunkt än
andra läsare. Skrif allt hvad du behagar för din
älsklingsidé, men det är icke absolut nödvändigt att 
du i egenskap af qvinna, utan blott såsom en tänkande 
menniska i allmänhet intresserar dig derför. Ifall det 
finnes fruntimmer (hvad det naturligtvis gör), hvilka hafva
så litet af qvinnans egendomliga individualitet,
att de kunna förmå sig att kasta sig in i de värf,
som hittills varit endast mannen förbehållna, så
utgöra de, såsom du sjelf påpekat, undantag; och
hvarhelst dessa emanciperade damer idka sina studier,
det kan vara sak samma."

"Deri har du fullkomligt orätt!" svarade Pauline. "En
eller annan enstaka qvinna, hvilken uppehölle sig
vid något af våra universiteter, måtte känna sig,
äfven om hon af nutidens bildade ynglingar icke finge
höra några speglosor, lik en vilsekommen vandrare, som
söker en uppfriskande källa, men finner den tillstängd
af för många törnen. Hvilka olika garantier för hennes
lugna framgång erbjuder ej deremot hufvudstaden! Under
de år, jag der sökte utbilda mig för det tilltänkta
lärarinnekallet, uppfattade jag denna åsigt tydligt,
och just derföre att qvinnan här i den stora
menniskomassan kan vara så obemärkt hon vill, passar
hufvudstaden henne bäst."

"Och artikeln -- afsänder du den till redaktören?"

Vid denna fråga skuggade ett moln Paulines vackra
panna ... "Ja, såvida du icke har något deremot."

"Nu tycks du motsäga din egen uppgift om den
sjelfständiga qvinnan. Denna kan väl af artighet, när
mannen så önskar, låta honom få del af sina åsigter,
men icke behöfver hon rätta sig efter hans."

Det låg icke i Paulines väsende att genom koketteri
söka fängsla sin man. Likväl syntes det vara något
ditåt som röjde sig i hennes ton och min, då hon
glädtigt inföll: "Men jag sade ju att ni en liten
smula skulle få vara våra herrar, och efter detta
är afgjordt, så stannar min artikel hemma -- är du nu
nöjd?"

"Nej!" svarade han tvunget.

"Hvad begär du då?"

"Ditt uppriktiga erkännande om hvad som så starkt
upprörde dig på den stund, då du och min mor voro
ensamma. Jag kan icke tro att det var endast den
frihet, min mor tagit sig, och hennes upptäckt af din
artikel som arbetade i ditt hufvud. Du kastade dig
i mina armar, du, med en häftighet som om du 
behöft dölja något."

"Mauritz!"

"Jag kan icke afvisa denna tanke, Pauline! När kom
väl du så emot mig ... Är du fullkomligt säker att
du ingenting döljer?"

"Hvad menar du?"

"Sedan ett år tillbaka erhåller jag ej mera dessa
bref, som stundom nästan dödade mig, men hvilka,
ifall någon gömde dem för mig, skulle kunna bringa
mig till en farlig punkt."

I detta ögonblick hördes någon komma springande
mot lusthuset. Det var endast en tjenstflicka, som
underrättade att främmande anländt, och aldrig hade
för Pauline något främmande kommit mera lagom.

Afbrottet verkade en reaktion i Mauritz' sinne och
tankar ... "Förlåt mig!" sade han till sin hustru. "Jag
vet icke hvad som kom åt mig. Min orättvisa fråga
härflöt från en aning, som jag ej förmår bekämpa."

(Forts.)




Charad.

Om en kung skall kunna verka 
Godt, och landets välstånd stärka, 
Är mitt första af behof. 
Den mitt andra är bör vara 
Gifmild, och ej girigt spara 
Att på kärlek visa prof. 
Mången gosse nämns mitt hela,
Flickor samma öde dela.

A. And...son.



Rebus.

    B

M   Y   A

S   S   S

    S

    S   ätt.

And. Er. S. 



Gåta.

Jag ömsom höjer mig från fält och ängar 
Och ömsom sänker mig från himlens sky. 
Min slöja breder jag på blomstersängar, 
Min kappa hämtar jag från kärr och dy. 
Jag synes mest om höstar och om vårar. 
Kall är jag, merendels, och tung och våt. 
Från höga luften strömma mina tårar 
Och hela landskap fuktas af min gråt.

Wilhelmina.



Historiska Bilder.

LXXXI.

Ett äfventyr under Trettioåriga kriget.

Då Gustaf Adolf om våren 1631, sedan Tilly efter
förstörandet af Neu-Brandenburg drog sig tillbaka
uppåt Magdeburg utan att fullfölja sin hotande rörelse
mot Schwedt, der Gustaf Adolf sjelf befann sig,
beslöt att gå uppför Odern för att bemäktiga sig
det väl befästade Frankfurt, om han derigenom skulle
kunna locka Tilly bort från Magdeburg, inträffade en
händelse, hvilken berättas af den österrikiske grefven
Fr. Chr. Khevenhüller i hans stora arbete "Annales
Fernandenses" eller en historia om kejsar Ferdinand
II från hans födelse till hans död. Händelsen i och
för sig är ganska vanlig i ett krig och var icke
af någon betydelse för krigets gång, men skall,
måhända just på grund af denna sin enskilta natur,
icke läsas utan intresse, emedan den mera än de stora
tilldragelserna tjenar att breda ljus öfver lynnet
af detta långvariga och för den allmänna menskliga
utvecklingen vigtiga krig.

Sekreteraren Lars Grubbe, som hela tiden medföljt
konungen och derunder hemsändt berättelser om de
vigtigare tilldragelserna, fick, då konungen företog
detta tåg, befallning att stanna hos fältmarskalken
Gustaf Horn, hvilken stod med en här i nordöstra
Brandenburg och skulle under konungens frånvaro föra
befälet i Pommern. Härunder fick Grubbe en skrifvelse
från det kungliga högqvarteret, daterad den 6 April,
tre dagar efter den oväntadt hastiga eröfringen af
Frankfurt. Den innehöll en berättelse om konungens
framtågande till staden och om stormningen af den
samma, nästan i form af dagboksanteckningar, sålunda:
"Den 27 Mars kom kongl. maj:t till Neustadt och den
28 om morgonen ryckte K. M. till Bützow ... Dädan
begaf han sig tillbaka åt Neustadt o. s. v. den 30 och
31 Mars. Mense AprilI April månad.: Den 1 förlade K. M. folket
halfannan mil från Frankfurt, nedhögg 16 kejserliga
ryttare och tog 7 till fånga. På samma dag blef ock
vår General-auditeur fången. Den 2 ryckte K. M. i
full slagtordning för Frankfurt ... o. s. v."

Det är denne general-auditörs öden under sin
fångenskap, som vi här vilja berätta efter
framställningen om den samnia i en historia
om Gustaf Adolf, sammanskrifven efter en mängd
handskrifter, hufvudsakligen samlade af Arkenholtz, --
en framställning som åter grundar sig på Khevenhüllers
ofvannämda arbete. Berättelsen inledes med följande
ord: "På de kejserliges flykt (från Frankfurt) hände
en officer hos konungen af Sverige ett äfventyr, som
genom sin ovanlighet förtjenar att anföras. Denne
officer hette Samuel Weiss de Schallen och var
generalauditör i svenska hären."

Konungen hade under framtågandet mot Frankfurt
skickat honom med ett vigtigt uppdrag till Küstrin,
men han hade icke hunnit långt på sin väg, förr än han
upphanns af en hop kringströfvande kroater, hvilka
togo honom till fånga och förde honom med sig till
Frankfurt. Här öfverlemnades han till fältmarskalken
Schaumburg, som förde befälet derstädes. Denne
lemnade honom åt sin hofmästare med befallning
att behandla honom väl. Det gick väl nu för sig, så
länge de kejserlige lågo i staden och i den stolta
känslan af sin öfverlägsenhet samt under inflytande
af den trygghet, som de fasta murarne ingåfvo dem,
med hån blickade ned på den ett par dagar derefter
framryckande svenska hären, hvars snöpliga aftåg
inan icke ansåg böra dröja synnerligt länge; -- det är
bekant, huru de kejserlige nedhängde gäss från muren
för att påminna svenskarne om att flyttfåglarnes
tid var inne, då äfven de borde vända om till sitt
snöland, samt huru de ropade skymfliga uppmaningar
till "strömmingsätarne" -- det gick väl emellertid
an, så länge de ännu voro herrar i staden. Men det
alldeles oförutsedda inträffade, att de föraktade
och förhånade svenskarne stormade de starka murarna,
öfverstege dem och inom två timmar blefvo herrar
öfver Frankfurt, och nu började fångenskapen för
general-auditören ingå i ett annat skede.

Det var på Palmsöndagsaftonen, som de svenska
kanonerne, efter att hafva tegat hela dagen,
började dundra. General-auditören hörde i sitt
fängelse det döfva dönet, men det uppblandades snart
med handgevärsskott, rop och buller, som om något
alldeles opåräknadt varit å färde. Han förblef dock
icke länge i ovisshet, ty fängelsedörren öppnades, och
han rycktes ut på gatan. Här fann han hofmästaren och
några soldater, hvilka hastigt förde honom med sig
genom staden åt bron, som på östra sidan ledde öfver
Odern. Han kunde af några ord, som yttrades under
vägen, förstå, att svenskarne segrande inträngde i
staden, och att fältmarskalken Schaumburg var stadd
på flykten liksom den nyss anlände Tiefenbach.

Vid bron var en förfärlig trängsel af fotfolk,
ryttare, trossvagnar och kanoner, och många hundrade
trängdes ned i floden. Det var ett underverk, att så
många verkligen kunde komma öfver, men bland dessa
befann sig hofmästaren och hans fånge, hvilken
måste gå till fots och pådrefs obarmhertigt af de
efterföljande soldaterna. Auditören var en gammal
man om sextio år, och hans grå hår hade bort aktas,
om man ock icke fästat sig vid hans höga beställning
i svenska hären.
Men i krigstid och särskilt under detta krig
voro sådana saker endast undantagsvis af något
värde. Hofmästaren sjelf, som satt till häst,
ryckte tid efter annan upp sin pistol och satte
den för den gamla herrns tinning, då denne icke tog
ut stegen fort nog, ropande: "din kätterska hund,
jag skall sveda hjernan på dig!"

I trängseln på bron skulle den gamle mannen hafva
varit förlorad, om icke soldaterna, som gingo
bakefter, trädt emellan och räddat honom. De gjorde
det dock icke af några ädlare bevekelsegrunder,
ty de voro i ingen mån bättre än hofmästaren, men
de sågo saken ur den synpunkten, att fångens död
skulle medföra svåra följder för dem, då deremot hans
räddning skulle medföra belöning. Derföre hejdade de
till och med hofmästaren, då denne i sin förbittring
öfver flykten och förlusten af sin sammanroffade
egendom, som nu skulle falla i segrarnes händer,
ville med ens göra slut på fångens lidanden och 
afkyla sin harm i hans blod.

När de väl hunnit ett stycke på andra sidan
Odern, kommo de in i en skog, hvilken hvimlade af
flyktingar. Natten hade nu inbrutit, men det var
klart väder och månen stod högt på himmelen och lyste
mellan träden, så man kunde godt se alla föremål. Om
detta å ena sidan var en god sak, så blef det å den
andra sidan af stor fara för den svenska fången. Han
bar nämligen svensk klädedrägt och var derföre lätt
igenkänd, och under den fruktan, som bemäktigat sig
allas sinnen, att det svenska rytteriet var i hack
och häl efter dem, var det lätt att förutse, det man
här skulle göra processen kort med den fångne. Också
kommo några valloner och skulle hafva nedhuggit honom,
om icke soldaterna hotat att nedskjuta dem och sålunda
räddat honom. De uppmanade honom äfven att vara utan
fruktan samt bådo honom att göra dem lika god tjenst
och förskaffa dem qvarter af sina landsmän, i fall
de skulle hinnas af de förföljande svenskarne.

Tiefenbach hade dock låtit afbränna bron öfver Odern,
just för att förekomma förföljandet, så att den
fruktan, som här beherrskade de flyende, var i sjelfva
verket ogrundad, men bidrog måhända af ofvannämda
skäl i sin mån att rädda den svenske fången.

Under natten tilldrog sig intet vidare. Men marschen
fortsattes utan uppehåll till morgonen, då man befann
sig på gränsen till Schlesien, hvarest Schaumburg
sökte uppsamla flyktingarne. Här bad fången att
få tala med fältmarskalken och framfördes till
honom. Schaumburg stod omgifven af flera högre
officerare, när den gamle, alldeles uttröttad
af hunger och sexton timmars oafbruten marsch,
nalkades. Han klagade öfver det behandlingssätt,
han rönt, och sade rent ut, att han endast haft den
omständigheten att tacka för sitt lif, att han oaktadt
sina år kunnat uthärda en så ansträngande vandring.

"Tron I väl" -- sade han -- "att I genom min död
skullen kunna tillfoga konungen, min herre, någon
skada? Sannerligen, det gör honom lika mycket, om
en gammal gubbe, som jag, förgås af trötthet eller
skjutes på stället. Men det förundrar mig, att I
icke hafven kommit på den tanken, att konungen med
lätthet kan hämnas min död på de fångar, som i stort
antal fallit i hans händer!" Schaumburg ursäktade sig
så godt han kunde och lät genast framföra en vagn
åt generalauditören, hvari han fördes till slottet
Wartemburg, ett godt stycke in i Schlesien, några
mil från Breslau.

På detta slott blef han väl behandlad och skulle hafva
kunnat trösta sig öfver sitt öde, om icke förlusten
af friheten vore i och för sig det högsta onda som
kan drabba en menniska. Hvad som i synnerhet bidrog
att förmörka utsigterna för honom, var den upplysning,
som han snart nog fick, att man ämnade föra honom till
Wien, och ifrån den stunden var hans beslut fattadt,
att, kosta hvad det ville, söka sin räddning genom
att fly.

Detta var emellertid ingen lätt sak. Slottet var högt,
och hans fängelse låg i öfversta våningen. Dessutom
var stora porten väl bevakad och vid hans dörr gick
en skildtvakt. I staden nedanför slottet liksom
öfverallt i städerna och byarne på andra sidan Odern
hvimlade det af kejserliga trupper, och huru var det
väl möjligt att slippa igenom en sådan
bevakningskedja? Förutsatt att han också lyckades
öfvervinna alla dessa svårigheter och framkomma till
Odern, huru skulle han väl komma öfver denna flod? Men
å en annan sida, -- hade han väl satt foten på andra
sidan Odern, så vore han räddad, ty der fanns för
närvarande icke en kejserlig soldat.

Mellan dessa ytterligheter pressades den arme
mannen. Svårigheterna, hvilka i sjelfva verket voro
så stora, att de kunnat nedslå modet äfven på en ung,
syntes honom till slut
oöfvervinneliga, och förtviflad lutade han hufvudet
mot handen, då han öfverraskades af ett besök.
Det var en borgare från den lilla staden, som kom af
egen tillskyndelse att söka lindra hans    fängelse
genom   att  anskaffa hvad han till sin beqvämlighet
önskade.    Med   ens   fattade   då   fången
beslutet   att anförtro   sig   åt   denne   borgare.
Han  bad honom att på en bestämd   timme   under
natten vänta sig nedanför slottsmuren och   föra
sig   till   Odern,   dit   han icke kände vägen.
Han lofvade honom en stor belöning, om han ville vara
sig behjelplig, och borgaren samtyckte gerna.

Borgaren gick, och fången skyndade att ännu en gång
för sig sjelf genomgå alla möjligheter för uppnåendet
af sitt mål. Det som hittills syntes honom svårast,
var dock nu undanröjdt, nämligen huru han skulle
komma till Odern, och
i  glädjen häröfver tänkte han icke på svårigheten
att komma öfver den djupa och breda floden.    I den
själsspänning, hvari han   befann   sig,   tycktes
dagen   aldrig   vilja taga slut.    Men ändtligen kom
natten, och han lade sig såsom vanligt till sängs.

Skildtvakten vid dörren stod så stum och dyster
som ett förkroppsligadt nej på den gamles alla
förhoppningar. Men när ett par timmar gått, satte sig
soldaten, och det dröjde icke länge, förr än hårda
snarkningar förkunnade, att han fallit i djup sömn.

Då reste sig fången sakta ur sängen, sammanrullade
hastigt sina lakan och smög sig fram till
dörren. Skildtvakten rörde sig icke. Han tycktes kunna
sofva i godan ro, om också ett stycke af taket fallit
ned för hans fötter. Det var derföre en lätt sak att
fatta nyckelknippan vid hans gördel, öppna dörren
och skynda ut. Nu gick det med förtviflans fart
trapporna utför till nedersta våningen. Men här måste
den stora porten undvikas. Med tillhjelp af nycklarna
kom fången in i ett rum, hvarifrån han kunde med ens
förflytta sig utom slottsmuren, och här tog han fram
sina lakan, ref itu dem efter längden och sammanknöt
dem samt fästade slutligen den ena ändan i fönstret.

Allt gick lyckligt och väl, och några ögonblick
derefter stod han helbregda vid sidan af den väntande
borgaren, som hållit ord och infunnit sig. Med hans
tillhjelp, och på afvägar, der de mindre voro utsatte
för faran att upptäckas, kommo de framemot morgonen
till stranden af floden. Men vid åsynen af den breda
vattenytan, som framflöt med en sådan styrka, vaknade
med ens alla tankarna på omöjligheten att komma öfver,
och en rysning genomfor den gamle mannen. Han tänkte
ett ögonblick på att återvända i fängelset, men
så tänkte han på, att den Gud, som hittills räddat
honom ur så många faror, äfven nu ägde makt dertill,
om det så var hans vilja, och denna tanke gaf honom
styrka att våga försöket.

Han omfamnade den redlige borgaren och tog afsked,
afklädde sig och gick ut i floden. Efter att hafva
simmande tillryggalagt ett par famnar, betogs han
ånyo af samma rysning, och floden tycktes växa i
bredd för hvarje simtag, som han tog framåt. Väl
var han i unga dagar en god simmare, men krafterna
äro ej de samma vid sextio och vid tjugu år. I den
första ifvern hade han också ansträngt sig mera än
som var nyttigt, så att han förlorade andedrägten,
och allt detta tillsammans gjorde, att han alldeles
förlorade modet och sjönk ned under vattenytan.

Men ögonblicket derefter återkom besinningen, han
höjde sig med ett par kraftiga tag åter öfver ytan
och fortsatte sin väg. Han påminte sig nu, att huru
bred än Odern är, så är det endast på ena sidan som
han är djup, och när man kommit öfver denna del, så
kan man sedan vada fram. Denna tanke lugnade honom
betydligt, och han ansträngde sig

att hinna öfver det djupa stället. Hans krafter voro
likväl för mycket uttömda. Efter några simtag kände
han, huru de sveko honom, och han måste gifva sig
förlorad, om hans fötter icke här kunde nå bottnen.

Försigtigt lät han fötterna sjunka, och till sin
stora glädje kände han botten, men vattnet stod
honom ända till munnen. Icke utan stor möda och
mycken ansträngning kunde han emellertid fortsätta
sin väg, ty vattnet ville till en början draga
honom med sig. Men till sist stod han räddad
på andra stranden. Nu infann sig dock en annan
svårighet. Nätterna och morgnarne äro kalla i
Tyskland, och han hade intet att betäcka de af
det kalla flodvattnet stelnade lemmarne utom den
genomvåta skjortan. De öfriga kläderna, som han hade
fästat på ryggen, hade förts bort af floden, när han
sjönk ned under vattnet.

Darrande af köld och äfven af hunger måste han
emellertid, såsom han var, gå framåt, utan att han
ännu vågade visa sig för hvem som helst af fruktan att
träffa på fiender. Så tillryggalade han en betydlig
vägsträcka.

"Slutligen" -- så afslutas berättelsen -- "kom
han efter ytterligare flera äfventyr, allt för
långa att berätta, och i det mest beklagansvärda
tillstånd till en schlesisk adelsman, som tagit
tjenst hos den svenske konungen och stod här i
trakten med en afdelning svenskt krigsfolk. Han
mottog general-auditören med största ömhet och
lemnade honom all den hjelp, hvaraf han var i behof,
samt lät föra honom under säker betäckning till
hufvudhären. Konungen blef mycket förvånad öfver att
återse honom och ännu mer af berättelsen om allt det,
som hade händt honom."

Hvarest konungen då befann sig nämnes icke, men
sannolikt var han sysselsatt med belägringen af
Landsberg, som den 16 April föll i hans händer,
hvarpå han tågade vesterut för att skynda till
det af Tilly hårdt ansatta Magdeburgs räddning, då
underhandlingarne först med hans svåger, kurfursten 
af Brandenburg, och sedan med kurfursten af Saxen
drogo ett streck öfver alla hans planer i denna
riktning, i det att underrättelsen om Magdeburgs
fall inträffade just som han stod i begrepp att från
Spandau rycka närmare den olyckliga staden,

St.



Min rikedom.

På gods och guld  väl jag fattig är, 
Och hvarken börd eller makt jag äger; 
Mitt namn ej ryktet kring jorden bär, 
I verldens vågskål mitt ord ej väger --
Men dock jag har, fast mig detta fattas. 
En rikedom, som ej nog kan skattas.

Och säll jag är i mitt öfverflöd, 
Ty ej mitt hjerta vet af bekymmer; 
Jag hvarje fattig så gerna bjöd,
Att dela skatten, som kistan rymmer; 
Men ack! han ständigt tillbakavisar 
Den rikedom, som så högt jag prisar!

Ty kom och se på min stora skatt,
Jag vill ej girig och rädd den gömma;
Jag fruktar icke, i stilla natt,
Att tjufvar komma och kistan tömma,
Ty ej  behöfver jag henne vakta --
Men kom nu, kom, att min skatt betrakta!

Jag tror, du bländas af glansen här ...
O! se hvad massor af diamanter:
Det är de stjernor, som natten bär
Emellan himmelens alla kanter;
Och ser du hafvet af guld som blänker:
Det dagens sol är, som guldregn stänker.

Och äkta perlor jag har också,
Så fläckfritt rena, som himlens änglar:
I hvarje blomma de klara stå
Och gunga sakta på liljestänglar,
När nattens stjernströdda mantel faller
Och solen lyser på daggkristaller.

Och djupt på botten i kistan jag 
Har två klenoder så underbara -- 
Allt annat gerna ifrån mig tag, 
Blott dessa två jag kan jemt bevara; 
Ty all min lycka och fröjd försvunne, 
Om dessa ej i min skatt jag funne!

O! intet skapades mera skönt ... 
Med dem vår Fader sig velat sira: 
Sin panna Han med den ena krönt,
Den andra pryder Hans kungaspira; 
De nämnas skönast bredvid hvarandra: 
Den ena Kärlek och Frid den andra! --

Långt större lycka än guld och makt
Mig dessa perlor förmå att skänka;
Ty sjelfva himmelen de mig bragt,
Den de förmått ned till jorden sänka ...
Ja, verldens ondska och strid jag glömmer,
När dessa båda mitt hjerta gömmer ...

O! säg mig nu, är min skatt ej  stor, 
Behöfves mer för att lycklig vara? 
Nej, broder, nej! ty vår lycka bor 
Ej utom oss, i vårt inre bara! 
Fast verldens gyllene skatt jag saknar, 
Jag säll och rik hvarje morgon vaknar!

Anton Emil.



Tvättbjörnen.

Säkerligen har läsaren lyckats inse hvad det
är för ett arbete som sysselsätter var gäst på
närstående sida. Vi behöfva bestämdt icke upplysa
om, att han fångar och spisar kräftor, ty detta
arbete tyckes förskaffa honom en inre njutning och
tillfredsställelse, motsvarande den vi sjelfva skulle
känna vid anblicken af ett fat nykokta, stora och
friska kräftor. Låtom oss emellertid ej glömma gästen
för anrättningen, utan äfven tala något om hans öfriga
vanor -- ty vanan att äta är nu något som temmeligen
allmänt vidlåder både björnar och icke-björnar.

Tvättbjörnen (Ursus lator) är temmeligen liten och
spinkig för att kunna räkna sig såsom en värdig medlem
af den storväxta familj som tillvållat sig dynastien i
skogarne. Han mäter sällan mer än två fot i längd,
förutom de tio tum som belöpa sig i den yfviga
svansen, hvaröfver ägaren, såsom björn åtminstone, har
grundade anledningar att yfvas. Skinnet är gulgrått,
på ryggen mörkare, men ljusare i bringan och på
benen. Håren äro af olika längd och schatterade
i olika färger, som åstadkomma ett egendomligt
helt. Trakten kring ögon och öron är tecknad med
streck, varierande mellan svart och ljusgult;
svansen prydes af sex mörka ringar samt ändar med
en svart hårtofs. Vi äro för öfrigt väl bekanta med
tvättbjörnens pels, ty den är ingenting annat än
det slags skinn, som under namn af schupp säljes i
hvarje 
pelsvaruhandel och synnerligen vid denna årstid har tillfälle
att göra sina förträffliga egenskaper gällande.

Med afseende på födan är schuppen en äkta björn:
han äter allt som är ätbart, men visar sig som en
riktig läckergom, när det gäller att söka ut de bästa
bitarne. Han plundrar höns och dufvor på deras ägg,
dem han öppnar och tömmer så skickligt, att ingenting
af innehållet spilles bort; han äter insekter,
frukter, nötter, vild honung och gräshoppor, dem
han fångar med stor färdighet. Men sin älsklingsföda
uppsöker han dock vid sjöstränderna, der han genom
allehanda listiga knep fångar fisk, kräftor, skaldjur
o. s. v. Han har den egendomligheten, att, innan han
för födan till munnen, alltid doppa biten i vatten och
gnida den med tassen såsom om han tvättade den. Deraf
hans namn. När hungern är riktigt stark, brukar han
dock äfven förbigå denna operation, men eljest tyckes
den höra till hans största njutningar. För öfrigt går
han blott på jagt i vackert väder. Om det stormar,
regnar eller snöar, ligger han stilla i många dagar,
utan att förtära det ringaste.

Tvättbjörnen är amerikanare, åtminstone ännu så länge,
ehuru pelsjägare och pelshandlare göra allt, för att
undergräfva hans existens. Ofta uppsökes och dödas
han äfven af blott jagtlust. Amerikanarne jaga honom
med verklig passion, och detta blir begripligt, om
man läser skildringar deraf. Man jagar honom nämligen
icke om dagen, utan nattetid, 
vid hundskall och fackelbelysning. Man bryter
upp vid den tid då tvättbjörnen lemnat sitt läger
och med sakta, ohörbara steg smyger fram bland
buskarne. Plötsligt gifva hundarne skall och störta
efter den upptäckte nattvandraren, som hastigt
flyktar upp i något träd och döljer sig bland de
tätaste grenarne. Nu kastas facklorna tillsammans
och en eld flammar upp, som upplyser den närmaste
skogen. Nu stiger en öfvad klättrare upp i trädet
och tvingar björnen att flytta sig ut på de längsta
grenarne, der han genom häftiga rörelser söker bringa
flyktingen ur jemnvigten. Den
förföljde söker af all makt att hålla sig qvar. Det
hjelper icke. Närmare kommer fienden, våldsammare
blifva rörelserna: -- ett felgrepp, och offret störtar
susande till marken. Ett hundskall helsar dess fall,
och jagten fortsättes, tills björnen slutligen mattas
ut eller gripes af hundarne.

I den stora Vestern finnas ännu stora sträckor
vildmark, dit tvättbjörnen, med lätt förklarlig
omsorg om sitt skinn, dragit sig undan och der han
ännu torde trotsa mången generation af pelshandlare
och konsumenter; men i den mån som odlingen,
menniskoströmmen och jernvägarne tränga fram, blir
tvättbjörnen allt sällsyntare. I likhet med bäfvern
älskar han friheten i de stora urskogarne, och den dag
då dessa nedhuggits eller kringgärdats af nybyggare
skall tvättbjörnen räknas bland utdöda djurarter.


Tvättbjörnen.




Victor Rydberg.

Ungdomen bryter tyrannernas jern, 
ungdomen evigt styr verlden.
Wilhelm von Braun.

Ljus, mera ljus! ropade vårt århundrades störste skald
i sin jordiska tillvaros sista ögonblick. I dessa
ord ligger målet för våra dagars hela strid,
denna strid mot mörker och förtryck, mot det gamla,
som med feberaktig kraft ännu söker hålla fast vårt
slägte under dess sträfvanden att fullkomligt komma
ur Medeltidsempusans omfamningar, denna strid, hvari
dock ljusets vänner nu mera icke kämpa förgäfves, 
utan med segervisshet. Sanningen af detta
stolta hopp ligger deri, att det är ungdomen,
som öfverallt ställer sig i främsta ledet då ropet
ljuder till strid för de nya, höga idéerna. Sveriges
ungdom har i denna strid en banérförare, kring hvilken
den med mod, med tillförsigt och kärlek sluter sig;
det är den man, hvars bild pryder detta häfte af vår
tidskrift.

*

Går   du   en   vårmorgon   i  någon af   de alléer,
som, en grönskande   krans,   omsluta   den  idoga,
lifskraftiga   
framtidsstaden Göteborg, helst arla, då österns rosor spricka
ut mellan de lätta skyarne på himlahvalfvet, ser
du säkert en man, med smärt, ungdomlig växt, öppen
panna, tillbakastruket hår och stora mustascher,
lustvandra under trädens kronor. Möter du hans blick,
öfverraskas och tjusas du af det på en gång drömmande
och magnetiska deri.

Har du under dagens lopp något ärende upp till
Handels- och Sjöfartstidningens redaktionsbyrå, ser du
samme man sitta nedböjd öfver ett bord, betäckt med
tidningar. Han egnar dem alla sin uppmärksamhet, men
du kan ej undgå märka hurusom hans ögon med förkärlek
hvila på "Newyork-Herald", eller "Observer", eller
hvad de nu må heta, dessa bud från det fria fjerran
landet på andra sidan verldshafvet. Han gör tecken
i dem, hans penna flyger öfver smala pappersark,
han ringer på en klocka, och strax bringa beskäftiga
händer dessa ark till våningen en trappa lägre ned,
till det vidunder, som några kalla våra dagars
välsignelse, andra en gengångare af draken i Babel:
tryckpressen; och under allt detta har han ett artigt
och vänligt ord till dig eller till hvilken annan,
som vänder sig till honom.

Är du nog lycklig att få tillbringa en afton i
någon af Göteborgs många älskvärda familjkretsar,
ser du honom ånyo. Männen trycka hans hand, de unga
tärnorna småle mot honom och barnen rycka "farbror"
i rockskörtet -- han är tydligen allas gunstling. Öfver
hans anlete ligger nu endast solsken och han är den
främste, vare sig det gäller allvarsord eller höfviskt
skämt.

Men vid midnattstid ser du genom ett fönster vid
en af de mindre gatorna i stadens nordvestra del
ljus lysa. Kunde du blicka genom muren, såge du
åter mannen, men nu belyst af studielampans sken,
hvilket ovisst faller på de bilder ur grekiska
skönhetsverlden, som pryda rummet, och de höga
bokhyllor, som omgifva väggarne, och kanske du blefve
vittne till en af dessa strider, hvilka kämpas under
nattens tysta timmar och hvarur man ofta först vid
morgonväkten utgår genom att

"tända upprorsfacklan vid hjertats lågor, 
fatta svärdet, slipadt i tankens verkstad, 
störta ödet, egna åt Gud sin fria, 
manliga hyllning".

Hvilken du i den stora staden frågar kan säga dig
mannens namn: Victor Rydberg.


Victor  Rydberg.


Victor Rydberg föddes den 18 December 1829 i Jönköping
af fattiga föräldrar. Hans fader, underofficer vid
något af de småländska infanteriregementena, var en af
veteranerna från 1813 och 14 års fälttåg. Vid mycket
unga år inskrefs
Rydberg i Jönköpings skola, bland hvars flitigaste
lärjungar han räknades. Redan som skolgosse började
han syssla med litterära försök: han skref stora
skådespel, med ämnen ur fornnordiska hjeltesagorna,
som sedan af honom och hans kamrater spelades inför en
vald publik af stadens pensionsflickor, han utgaf en
skrifven tidning, kallad "Odins korpar", hvari hvarje
dumhet från skolgossarnes sida, hvarje kittslighet
från lärarnes var säker om att blifva framhållen och
gisslad. "Arten röjes hos den unga!" Efter genomgången
skolkurs dimitterades han till Wexiö gymnasium, hvars
inspektor Tegnér då ännu var. Ett besök på Östrabo
hos den gamle siaren är ett af Rydbergs skönaste
ungdomsminnen, och hvarom han alltid med förtjusning
talar. År 1848 afgick han till Lunds universitet. Hans
kamrater från den tiden skildra honom såsom ytterst
flitig, tillbakadragen samt kämpande med ekonomiska
bekymmer. Han var inom studentkåren ej känd af många,
men desto mera uppburen af de få, hvilka slöto sig kring
honom. För att uppehålla sig, gaf han lektioner samt
skref korrespondenser till och följetonger i ett par
tidningar.

Inom kort finna vi Rydberg hafva helt och hållet
egnat sig åt litteratörens kall. Han inträdde först
i redaktionen af Jönköpingsbladet, hvilken tidning
då utgafs af Sandvall, och då denne öfvertog Handels-
och Sjöfartstidningen i Göteborg, följde Rydberg honom
dit. Då Sandvall lemnade fäderneslandet och Hedlund
öfvertog Handelstidningen, blef det hans första
göromål att fortfarande vid redaktionen fästa en
så lofvande talang som Rydberg. Såsom medarbetare
i Handelstidningen har Rydberg äfven allt sedan
qvarstått och i väsendtlig mån medverkat till den
högt aktade ställning, denna publicistiska organ
innehar.

År 1857 utgaf Rydberg tidningen Tomtebissen. Hans
medredaktörer voro den bekante humoristen Jonas
Philipsson och Fr. Hedberg, den sistnämde då blott
en novus homo inom vår litteratur. I första numret af
denna tidning förekom "En dröm", en i skämtsam drägt
klädd djupt allvarlig uppmaning till svenska folket
att sjelf värna om sin frihet och sitt bestånd. Den
var skrifven af Rydberg och så att säga ett preludium
till hans två år derefter, först i Handelstidningen
och sedermera i broschyrform, utgifna artikelserie:
Huru kan Sverige bevara sin sjelfständighet? hvilken,
som bekant, högst väsendtligt bidrog till den något
år senare uppstående frivilliga folkbeväpningen.

Efter att under de sednare åren på 1850-talet ha
utgifvit två större romantiska berättelser: Singoalla
(2:dra uppl. 1865) och Fribytaren på Östersjön (2:dra
uppl. 1867), begge spelande på historisk grund,
den ena under Digerdödens, den andra

under hexeriprocessernas tid Båda dessa romaner 
hafva utkommit i dansk öfversättning., framträdde han år
1859 med Den siste Athenaren (2:dra uppl. 1866), och
genom denna historiska roman var det han egentligen
grundlade sitt framstående författarrykte.

Handlingen i denna berättelse tilldrager sig i
Athen före, under och efter   Julianus Apostatas
regering Förf. till denna uppsats har vid framhållandet
af Rydbergs rationalistiska författarskap till en
del följt en afhandling af danske   kritikern  d:r
C. Rosenberg.    Se   "Dansk Maanedsskrift" 5:te
häftet 1865..    Hufvudpersonen är en
ädel, mycket rik Athenare vid namn Krysantevs,
akademisk filosof, Juliani lärare, hvilken sätter
en fri mensklig bildning,   grundad   på fädernas
vishet, såsom det högsta i lifvet, betraktar den
gamla  gudadyrkan såsom en bildlig form och ett
medel   att   upprätthålla   samfundsordningen,
och från denna ståndpunkt strider   mot den djupt
förderfvade officiella kyrkan,   hvilken   är   delad
i mot hvarandra fiendtligt uppträdande sekter.
Författarens grundtanke, hvilken i och för sig
innehåller en obestridlig sanning, är, att det gifves
två verldsåskådningar, hvari den civiliserade
verlden  är delad och hvilkas strid   utgör   den
verldshistoriska   processen.    "Finnas ej två
grundtyper, till hvilka alla menskliga varelser kunna
hänföras -- en orientalisk och en  vesterländsk? ...    
Individerna af den orientaliska   typen
känna sig naturligt dragna till det reaktionära
lägret,   den   tillbakaskådande   verldsåsigten,
hvars paradis blomstrade vid menniskoslägtets vagga;
de af den helleniskt-vesterländska typen  välja
lika  ovilkorligt det progressistiska lägret,
den framåtskridande  verldsåsigten, hvars paradis
är ett   tillkommande   Guds  rike, för hvilket
civilisationen skall rödja rent."    Denna motsats
trädde först fullt klart fram i hellenernas   strid
mot barbarerna, d. v. s. österlänningarne. Men
lydnads- och underkastelse-riktningen trängde in i
vesterlandet under romerska kejsardömet och besmittade
den kristna menigheten, i det denna kom under ett
presterskap, som förnekade menniskotankens frihet
och, så snart det kom till väldet, använde detta
att   med   eld och svärd kufva hvarje från dess
egen   lära   afvikande   mening.    I "Den siste
Athenaren" äro Krysantevs   och  hans ädla dotter
Hermione hufvudrepresentanter för den vesterländska
verldsåskådningen,   frihetsanden, i dess äldre,
helleniska skepnad.    Men striden är, ehuru den
föres af den   ädlaste,   mest   oegennyttiga,
mest energiska vilja, olycklig, emedan den gamla
kulturen i det närmaste spelat ut sin roll såsom   en
samhällsstiftande  och samhällsuppehållande makt.
Detta moment är af förf:n gripande framstäldt. Läsaren
kan   ej   annat än dela Krysantevs' illusioner,
kämpa med honom och till sist böja sig med honom
och hans dotter för den nya läran,   då den   blir
bekant för dem i sin renhet; ty de erkänna då,
att den menniskolefnad, de sjelfva anat såsom den
högsta, trädt fram i Nazarenen,  och de blifva
slutligen öfvertygade   om,   att   den helleniska
kulturens största fel var dess oförmåga att tränga
ned till det egentliga folket, det egna med den,   att
alla de medel, hvarigenom den ville upplyfta   och
förädla   menniskorna   --  poesi,   konst,   filosofi
-- blott förmådde verka på ett gynnadt fåtal, under
det mängden måste öfverlemnas   åt   vidskepelsens
mörker.    Såsom motsats till   Krysantevs står
den   homoiusianske   biskopen   i   Athen, Petros
-- en förrymd slaf, som under Constantii regering
svingat sig upp till sin   höga  samhällsställning
-- representanten för kyrkan.    Allt mörkt   synes
samladt   här:   fanatism, lögn, grymhet, tygellös
herrsklystnad;   han är en fullständig prototyp för
jesuitismen,   som   icke   skyr   något medel att
befästa sitt parti, dåra massan och,   om  möjligt,
utrota motståndarne från   jorden.    Och   dock --
detta   är   ett   drag   af träffande sanning   --
visar   denne   man sig fast,   sjelfuppoffrande, som
ett    verkligt    stöd   för    sin   församling
under    en   tid,    då den,   enligt   Juliani
befallning,   måste   återuppbygga  ödelagda tempel
och tåla den hedniska  offertjenstens   förnyande
i   sin närhet.     Det   motsatta   kyrkopartiet,
homoiusianerne,   är -- det antydes lätt -- icke det
minsta bättre;   men   det är undertryckt,   och
under  undertryckandet uppenbarar fanatismen
sig i denna vidunderliga martyrberedvillighet,
hvarpå den kristna forntiden har att framvisa så
många märkliga exempel. Det är emedan det religiösa
behofvet kan bli så starkt, så allena-herrskande hos
menniskorna, att det leder dem till det högsta mod,
till och med om föremålet för deras hänryckning
är -- icke Frälsaren, icke tillegnandet af honom,
utan en formel, en bokstaf, såsom det "i", hvarom
här partistriden vänder sig. Midt i förvirringen,
under den helleniska vishetens förfall, samtidigt med
ungdomens epikureiskt utsväfvande lefnadssätt och med
det romerska soldatherraväldet -- ypperligt skildradt
i den vällustige och dock, så snart myndigheten och
fanan kräfver det, kraftige, sig sjelf beherrskande
prokonsuln -- midt under statskyrkans orientaliska
auktoritetstyranni, som stödes af hysteriska qvinnors
och förryckta svärmares underkastelse, -- midt bland
allt detta lefver emellertid en renare, djupare
kristen tro. Dess hufvudrepresentant är Theodoros,
som lika strängt angriper båda de stridande kyrkliga
partierna och är lika häftigt hatad af dem båda, som
understöder hedningen Krysantevs i hans sträfvanden
att humanisera samhället och gör gemensam sak med
de förföljda donatisterna En sekt, som förnekade 
barndopets nödvändighet., hvilka måst taga
sin tillflykt till Böotiens berg, der de lefva som
röfvare, men hvarifrån de af Krysantevs föras till
Sunion, för att der bilda en koloni af fredliga,
sedliga menniskor och omsider blifva den störtade
och förföljde "siste Athenarens" skyddsvärn. Här
får Krysantevs slutligen se, att kristendomen kan
uträtta hvad filosofien aldrig mäktat: "Jag har
sett" säger han till Theodoros, "brottslingar och
lastbara menniskor på ett underbart sätt förvandlas
till sedliga menniskor. Jag har sett de dystraste
anleten skimra af glädje och de hårdaste af mildhet,
när de lyssnat till din mästares läror. Menniskor,
som elände och förföljelser hade gjort till röfvare,
för hvilka blodsutgjutelse var en lust och milda
känslor en smälek, har jag skådat i dessa hyddor
lekande som barn med sina barn och behandlande dem med
den vördnadsfulla ömhet, som endast medvetandet om en
odödlig varelses oändliga värde kan ingifva. Nog af,
jag har funnit, att det gifves en filosofi för
hela menniskoslägtet, och att de högsta sanningar,
den varmaste känsla för det sanna och goda kunna
inplantas i den okunnigastes bröst. Men om detta
är kristendomen, hvilket jag ej betviflar, så står
hon i de förtrycktas leder vid sidan af dem, som
kämpa för förnuftet, friheten och den menskliga
värdigheten." I deras tillflyktsort uppsökas dessa
protestanter af den officiella statskyrkan, hvilken
såsom sitt redskap begagnar de romerska disciplinerade
legionerna. Den lilla koloniens invånare nedhuggas
efter en förtviflans strid, Krysantevs stupar, men
Theodoros undkommer och lefver ett välsignelserikt
lif till sen ålder, bildande en af länkarne i
"den kedja utaf protestanter, hvilken genomgår
tiden före den händelse, som kallas reformationen --
förpostfäktningen till den stundande stora striden
mellan Kristi församling och prestkyrkan". 
Den  siste  Athenaren  utkom  år   1869   i  en
förträfflig  engelsk  öfversättning af W.   W.
Thomas   i  Nordamerika.    Arbetet väckte der ett
stort uppseende och andra upplagan af hr Thomas
öfversättning utkom år 1871.

Med detta arbete -- hvars lifliga och trogna
tidsskildringar, förträffligt genomförda karakterer,
stora lärdom och fängslande stil i förbigående sagdt
ingen lär kunna bestrida -- utkastade Rydberg en öppen,
bitter krigsförklaring mot den officiella statskyrkan:
-- "Mitt arbete är intet annat än ett spjut, som jag
slungat mot de fiendtliga lederna, i krigarens lofliga
afsigt att såra och döda." Det första af de följande
grundskotten kom år 1862 med Bibelns lära om Kristus.

Den allmänna sinnesstämningen var för tillfället
särdeles väl beredd för nämda skrift. Året
förut, 1861, hade en af vårt lands lärdaste män,
d. v. lektorn vid Göteborgs högre elementarläroverk
Ljungberg, i en tidningsartikel förnekat den betydelse
af Gud, statskyrkan vill tillegna Kristus, och
samtidigt hade en ganska olärd, men sanningssökande
landtprest, kyrkoherden Hallin i någon församling af
Strengnäs stift,


kommit till samma resultat under sina forskningar
i Bibeln, hvilket äfven han öppet framlade. De
båda "fritänkarne" suspenderades af sina
resp. konsistorier, den bildade allmänheten och
nästan hela tidningspressen togo de förföljdas parti,
en häftig religiös meningsstrid uppstod, och midt
under allt detta utkom Rydbergs "Bibelns lära om
Kristus". På ett halft år utsåldes två upplagor
(3:dje uppl., tillökad med ett genmäle till biskop
Beckman i Hernösand, utkom 1868), och ingen bok torde
på de senaste tjugu åren i Sverige väckt så stort
och berättigadt uppseende som denna.

Rydberg söker i denna skrift visa hurusom Kristus väl
blifvit uppfattad och sjelf har betraktat sig såsom
den utlofvade Messias, men att det aldrig legat i
Messias-idéen, och ej heller någonsin blifvit sagdt
i Bibeln, att han sjelf var Gud. Förf:ns förnämsta
bevis härför framgå dels ur en historisk utredning af
Messias-idéen, dels ur en utveckling af logos-idéen
i Johannis evangelium, dels ur det förhållande,
att intet skriftställe understöder dogmen om en
treenig Gud; särskilt är treenighetslärans förmenta
fastaste stöd: I Joh. V, 7--8 ("Ty tre äro som vittna
i himmelen, fadren, ordet och den helige ande, och
de tre äro ett. Och tre äro de som vittna på jorden,
anden, vattnet och blodet, och de tre äro ett")
förfalskadt, i det orden från "i himmelen" till
"jorden" äro senare än episteln skrefs inskjutna,
hvilket bevisas deraf, att de hvarken finnas
i bibelhandskrifter från Orienten eller i äldre
vesterländska handskrifter; särskilt saknas de i den
af Tischendorff år 1859 i klostret å Sinai påträffade,
nu i kejserliga biblioteket i Petersburg förvarade
Codex Sinaiticus, hvilken anses vara den äldsta kända
handskrift af Nya Testamentet; ej heller citeras de
af de äldre kyrkofäderna.

"Kyrkoläran har -- utbrister förf:n -- misshandlat
Jesus, dermed för oräkneliga ögon fördunklande den
helgjutna, herrliga bild, som Nya Testamentets
författare lemnat oss af honom, och hvars enkla
storhet, kyska skönhet icke förminskas af deras ovana
vid pennan, deras bristfälliga språk. I stället för
idealmenniskan, i hvars oförmörkade gudsbeläte vi
skulle igenkänna oss sjelfva sådana vi voro af Gud
tänkta, sådana vi borde vara och måste blifva; i
hvars oskuld och syndfrihet vi skulle se vårt slägtes
återupprättelse; i hvars sjelfuppoffrande, segerrika
kamp mot verldens onda vi skulle hämta föredömet och
kraften till en lefnad, som modigt offrar sig åt Gud
och sanningen och nästan; i stället för den verklige
Jesus Kristus har kyrkoläran utur oförnuftets Hades
frammanat en obegriplig, vidunderlig gestalt, hvars
utsagor blott äro halfva sanningar, blott få förstås
om ena parten af hans väsen, men, förstådda om den
andra parten, skulle blifva lika många osanningar;
ett väsen, hvars ena del är utsatt för frestelser och
ångest och som ropar till den med sig "oupplösligt
och oskiljaktigt förenade" andra delen: "Min Gud,
min Gud, hvi hafver du öfvergifvit mig!"

I dessa ofvan citerade ord kan man säga uttryckas
Rydbergs och hans bundsförvandters begrepp om Kristus,
det begrepp, hvilket de mena kristenheten, både den
katolska och den protestantiska, förr eller sednare
måste komma till och hvilket då skall borttaga den
största orsaken till vantro och "i ett friskt och
innerligt församlingslif förena de oräkneliga, som
tyst eller öppet afsagt sig kyrkans gemenskap af
berättigadt äckel för dess satser". Det är således
icke en kyrkans upplösning dessa rationalister afse,
utan en kyrkans rening, en stor allmän reformation
och derpå följande föryngring och återupprättelse
af det tynande troslifvet, och de tro sig bereda
väg härför genom att, såsom Rydberg säger i slutet
af "Bibelns lära om Kristus", inskärpa, att det
gifves en stridighet mellan kyrkoläran och de kristna
urkunderna, att förkastelsedomen öfver den förra icke
drabbar de sednare, "och att dessa ännu och för alltid
äro lämpliga att utgöra grundvalen för en kyrka,
som vore i stånd att omfatta hela menskligheten,
sedan det blifvit uppenbart, att Jesu lära är ett
uttryck af det allmänna, i menskligheten verkande
gudomliga förnuftet sjelft".

Rydbergs två följande förnämsta religiösa afhandlingar
äro: Jehovah-tjensten hos Hebreerna före babyloniska
fångenskapen samt Medeltidens magi.

I den första af dessa afhandlingar visas, att
Jehovah i de äldre tiderna intill det Salomonska
rikets delning stod för Israels folk såsom en
lekamlig, begränsad gud, att gudsdyrkandet,
som ursprungligen hade en mera folklig karakter,
anknöt sig till en mängd s. k. heliga ställen
och till bilder, hvilka symboliskt, i synnerhet
under bilden af en tjur, framställde Jehovah såsom
solgud, att en koncentrerande hierarki, samtidigt
med Davids regering i Jerusalem, bildade sig, mot
hvilken Jehovahdyrkandet "på höjderna" och de tio
stammarnes uppror voro en protest, att med profeterna,
särskilt Esaias, en ny uppfattning af Gud såsom ett
rent andligt väsende bröt fram, samt slutligen, att
denna lära, dock väsendtligen ändrad och lämpad efter
folkets ännu omogna begrepp samt sammanknuten med
en tung lagtjenst, fick herravälde för en tid genom
reformationen under Josias, för att efter babyloniska
fångenskapen blifva ensamt herrskande.

I "Medeltidens magi" angriper Rydberg oförbehållsamt
och häftigt ej blott den öfvertro, som ligger i
kyrkans dogmer, utan äfven hvarje folköfvertro,
emedan han deri ser verkningarne af en träldomsanda,
som känner sig omgifven på alla sidor af hemliga
onda väsenden, "hvilkas makt eller vanmakt gentemot
menniskan ej beror af hennes sedlighet, utan af det
sätt, hvarpå hon iakttager yttre, i etiskt hänseende
likgiltiga handlingar". Räddningen från all magi,
den kyrkliga såväl som den lärda och den folkliga,
hvars principer och till en stor del enskiltheter
förf:n anser vara af österländskt ursprung, finner
han i den helleniska andans återuppvaknande. "De
helleniska idéerna", säger han, "störtade Medeltiden
och drefvo djefvulen och helvetet på flykten in i
den skräpvrå af andens rike, der de för närvarande
befinna sig, men från hvilken de vid hvarje politisk
reaktion åter titta fram, nyfiket spejande efter om
de icke ännu en gång skola kunna taga den stora vida
verlden i besittning, ehuru detta svårligen skall
lyckas dem så länge det värnas om tankens frihet och
vetenskapens sjelfständighet såsom främsta vilkoret
för mensklighetens andliga helsa, och det skall blifva
dem omöjligt med en utbredd bildning."

Rydbergs skarpa uppträdande mot den medeltida
träldomsandan är icke så obefogad som många, de
der mena, att den för länge sedan är öfvervunnen,
antaga. Denna anda framträder ännu både här och
der. Påfvens encyklica samt ofelbarhetsförklaring
äro yttringar deraf. I vårt eget land ser man den,
ännu i sednare hälften af 19:de århundradet, ej
försumma ett enda tillfälle att sticka fram hufvudet
-- vid svenska kyrkomötet 1868 var det ju nära, att
exorcismen (prestens besvärjelse vid döpelseakten
till "den orene anden" att vika ur barnets kropp)
åter blifvit tillåten vid dopet. Despotismen söker
understöd i auktoritetsväldet på det religiösa
området, den förnekar här liksom på det politiska
den fria tankens berättigande, och konungadömet
"med Guds nåde", hvilket sjelft fått sin stämpel
af den österländska hierarkien och är oförenligt
med folkfrihetsidéen, räcker gerna handen till det
presterliga, likaledes ursprungligen österländska
tvångsväsendet, det må nu framträda i papistisk,
czaristisk eller protestantisk-statskyrklig gestalt. I
denna sak måste derföre alla framåtskridandets
vänner vara ense med Rydberg, nämligen, att i
det religiösa är att tro på friheten det samma som
att tro på Gud.

Då Sveriges första allmänna kyrkomöte skulle
sammanträda, år 1868, valdes Rydberg att deltaga
i det samma såsom lekmannaombud för Göteborgs och
Bohus län. Detta var på en gång ett allmännare
erkännande af den ställning, han i den religiösa
frågan intagit, och en aktningsgärd åt hans mod,
talang och lärdom. Försvaren för hans vid mötet väckta
motioner (om prestedens afskaffande och om uteslutande
ur vår kyrkobibel af det bevisligen förfalskade
språket om de tre vittnena i himlen) äfvensom för
skarpskyttekårernas öfvande i vapens bruk på söndagen
voro mästerstycken af elegant framställning, logisk
skärpa och entusiasm. En ej ringa seger för hans sak
var ock, att sådana statskyrkans män som erkebiskop
Reuterdahl och professor Torén öppet och ärligt
medgåfvo befogenheten af den andra i ordningen af
hans motioner.

Ett värdigt erkännande af Rydbergs verksamhet vid
kyrkomötet äfvensom af hans författarskap och enskilta
person var den fest, som den studerande ungdomen i
Upsala gaf till hans ära vid ett hans besök i den
gamla universitetsstaden strax efter ofvannämda mötes
afslutande.

Ett ännu mera storartadt erkännande af Rydbergs
personlighet och verksamhet gaf år 1869 staden
Göteborg, då han nämligen valdes till dess riksdagsman
i Andra Kammaren. Rydbergs första uppträdande
vid riksdagen var ett kraftigt medverkande till
reformen angående utsträckandet af medborgerliga
rättigheter åt svenske män, hvilka icke bekänna sig
till statskyrkans dogmer. Under den minnesvärda
natten till den 30 April 1871, då kungliga
arméförslaget af nämda år n:r 1 förkastades,
ställde sig Rydberg bland de bekanta "106". Vid
urtima riksdagen i September samma år insattes
han i det s. k. försvarsutskottet, hvilket till
afslag förberedde det kungliga arméförslaget n:r 2.

Rydberg är, såsom ofvan sagts, medarbetare i Göteborgs
Handels- och Sjöfartstidning, der han nu i närmare
18 års tid utvecklat en flitig verksamhet, yttrande
sig i artiklar i politiska, sociala och framför
allt kyrkliga angelägenheter, 
litteraturkritiker, teaterrecensioner m. m.; vid
hufvudredaktören hr Hedlunds utländska resor samt
vistelse vid riksdagen har han haft öfverinseendet och
ledningen af tidningen. På sednare åren har han äfven
lemnat bidrag till tidskrifterna Svensk Månadsskrift
och Framtiden samt till Ny Illustrerad Tidning. Hvad
som för den större allmänheten torde vara mindre kändt
är, att Rydberg är en mycket lycklig författare äfven
i den bundna stilen; såsom poet har han emellertid
städse uppträdt anonymt. Det är sålunda säkert för
mången en nyhet att erfara, det Victor Rydberg är
författare till den qvicka
satiren "Den filosofiska trösten" Införd i 
Söndags-Nisse för den 2 Sept. 1866. samt den om
glödande fantasi och djupt sentiment vittnande
diktsamlingen "Strandvrak, hopplockade af Robinson
Crusoe." Införd i kalendern Flora för 1864. 
Dessutom tro sig hans närmare vänner
veta, att i hans portfölj finnas liggande utmärkta
öfversättningar af en mängd af Bérangers sånger
äfvensom en påbörjad -- och måhända inom ej lång tid
afslutad -- försvenskning af Goethes "Faust".

Göteborgs Vetenskaps- och Vitterhetssamhälle inkallade
Rydberg år 1865 till sin ledamot. I detta sällskaps
handlingar för år 1870 finnes intagen en afhandling
af Rydberg: Urpatriarkernas slägttafla i Genesis,
en afhandling, som väckt det lärda Europas stora
uppmärksamhet. Svenska Akademien tilldelade honom år
1868, såsom ett erkännande af hans vittra förtjenster,
ett af sina anslag. För öfrigt har han ej erhållit
några s. k. hedersbevisningar från högre ort; en
ordensstjerna eller dylikt skulle ej heller rätt
pryda bröstet på Victor Rydberg, mannen med det
enkla, flärdfria väsendet, den sannt demokratiska
karakteren.

*

Ingen   kan bestrida,   att Rydberg utöfvat och
utöfvar en större   inverkan   på   det   allmänna
medvetandet  än de andra
nyare tidens idékämpar i vårt land, af hvilka dock
mer än en med hänsyn till lärdom, bevisningskraft
och skriftställaretalang fullt står i jemnbredd
med honom. Hvad orsakar denna stora inverkan, äfven
på dem, som ej varit lyckliga nog att närmare lära
känna Rydberg och i honom en af de mest tilldragande
och tillvinnande personligheter? Vi svara: det är
det ungdomliga i hans skrifter, det är det, att man
å hvarje sida, i hvarje rad af dem finner den unga
tidens lösen under stridens hetta och vexlande hugg,
dess triumfrop i befrielsens stund, vid uppgåendet
i en högre lifsform: ljus, mera ljus!

Birger Schöldström.




Grönländare i sin kajak.
(Tillhör texten å nästföljande sida.)

Grönland.

I.

I förra årgångens tionde häfte meddelades, efter den
amerikanske polarfararen dr Hayes, en kort skildring
af Färöarne och Thorshavn. Vi vilja åter en gång sluta
oss till hans sällskap, men styra nu färden ända
upp till jordens nordligaste trakter, der menniskan
för ett tvinande lif under inflytelsen af polens
köld och der både djur- och växtlifvet uppträda i
sina torftigaste former. Följande utdrag ur Hayes
anteckningar lemnar en ganska fullständig belysning
af eskimåernas vanor och lefnadssätt:

Vår plan var att först stanna i Edgesminde eller någon
annan af de sydligare danska stationerna på Grönland,
för att der förstärka våra förråder innan vi styrde
längre åt norden, men vinden var god och vi ville
draga fördel deraf i det längsta. Först på höjden af
Pröven beslöto vi att gå in till kusten.

Vinden hade småningom mojnat af, och det var alldeles
lugnt då vi ångade in i Prövens hamn. Hafvet låg
glatt som
is, luften var mild och himlen klar som under en
sommardag i södern; ändock voro vi omgifna af
idel nakna klippor och isberg. Men jemväl dessa
förlorade sin dysterhet under den milda belysningen
och liknade massor af glödande metall eller stelnade
lågor. Oupphörligt förnams ett rassel bland isen
och sorlet af vatten, som nedrann från de smältande
isblocken. Då och då lossnade ett större isstycke
och störtade dånande i hafvet.

I Prövens hamn mottogos vi af en egendomlig flottilj
af små båtar och lika egendomliga roddare. Det var
grönländare i sina ryktbara kajaker.

Kajaken är säkerligen den bräckligaste farkost som
någonsin burit en menniska. Skrofvet, förfärdigadt af
mycket lätt trä, är vanligen nio tum djupt, aderton
fot långt och lika många tum bredt på midten; åt båda
ändarne är det formadt i mycket skarpa, uppåtböjda
spetsar. Det hela öfverklädes med vattentäta och
omsorgsfullt hopsydda skälhudar, äfvenledes däcket,
som likväl förses med ett rundt hål, så stort, att
roddaren deri kan få rum för sina ben. Hålet är
kantadt med en träring, hvari eskimåen fastsnör sin
vattentäta skälskinnsjacka; han är sålunda fastläst
vid sin kajak. Med en enda åra af omkring sex fots
längd, med blad på båda ändarne och hvars midt han
med båda händerna omfattar och sänker än åt ena, än
åt andra sidan, framdrifver och styr han sin kajak,
lätt som en fjäder och graciös som en andunge. Den
har vanligen icke större ballast, än som fordras för
att den jemnt och nätt kan hålla sig på kölen och är
så grundgående, att den blott tyckes vidröra vattnet.

Att manövrera denna bräckliga tingest fordrar lång
vana, dch aldrig är en lindansare i behof af mera
kallblodighet, än den grönländske fiskaren. Men
hvarken vågor eller bränningar komma den djerfve
roddaren att blekna; eskimåen är en slags menniskofisk
och i sin bräckliga farkost tillryggalägger han
ofantliga afstånd under sina jagtfärder efter skälar
och narhvalar. Det är jemväl på detta sätt han
tjenstgör som postbud mellan de danska stationerna.


Upernavik.


För familjen och transporterandet af deras
hushållseffekter från sommarbostaden till
vinterstationen betjenar sig grönländaren af ett
annat slags fortkomstmedel, umajaken, en bred,
fyrkantig farkost, påminnande genom sin flata botten
om ekan, men för öfrigt alldeles olik detta primitiva
alster af skeppsbyggnadskonst. Den är byggd af samma
materialier som kajaken och öfverklädd med skälskinn,
så utomordentligt väl garfvade och beredda, att de ej
släppa igenom en enda droppe vatten, ehuru de äro så
genomskinliga, att man tvärt igenom dem ser vattnets
färg och djuplek.

Umajaken bär 10 à 12 personer, hvilka alltid
och uteslutande bestå af qvinnor; en grönländare
sätter nämligen aldrig sin fot i en umajak, icke
ens då familjefärder skola företagas. Vid dylika
tillfällen snör han mycket filosofiskt fast sig
i sin egen kajak och ror före som lots, under det
qvinnorna ensamme få paddla sig fram bäst de kunna.

Vi betraktade nyfiket de smäckra farkosterna, der
de svärmade omkring ångaren, och deras ägare voro
synbart anfäktade af lika stor lust att beskåda oss;
det visade sig

dock att, hvilket intresse de än egnade våra
personer, de hyste långt högre aktning för rom,
kaffe och tobak. En gammal grönländare måtte under
sitt skiftande lefnadslopp hafva lyckats fiska upp
några engelska ord, ty med korta afbrott skrek han
gång på gång så starkt hans lungor tilläto: pund rom,
butelj socker!

För mindre än så, för ett glas bränvin eller en nypa
tobak, kunde man få se en af dessa halfva amfibier
göra "mästerprofvet" med sin båt, som består deri
att roddaren vrickar till med kroppen, så att kajaken
för ett ögonblick vänder kölen i vädret och roddaren
gör ett slags volt under vattnet. Detta konststycke
kräfver lika mycken vighet som kallblodighet, ty den
minsta felaktighet i rörelsen eller blotta förlusten
af sinnesnärvaron är det samma som döden. Då han åter
visar sig öfver ytan frustar han som ett marsvin,
men är lika färdig att börja igen, vid förespeglingen
om en ny belöning.

Det ingick icke i vår plan att dröja länge i Pröven,
der vi ej kunde erhålla tillräckliga förråder för vår
vinterresa, och vi gingo snart åter ut derifrån. På
aftonen samma dag anlände vi till Upernavik, den
nordligaste af danskarnes stationer på Grönland. Till
sitt yttre företer denna just ingenting annat än hvad
vi sågo i den hamn, vi sist lemnat; några kojor eller
invånare mer skulle icke gifva den hedersrummet,
om den icke vore i besittning af ett residens för
guvernören, ett litet täckt diminutivum af kyrka och
dito prestgård.

Jag hade just ett ärende af kyrklig art och begaf mig
till prestens bostad; jag klappade på och infördes
i mottagningsrummet af en storväxt grönländska med
kopparbrunt ansigte och det svarta håret hopknutet
öfver hjessan. Kjolen tjenade just icke till att
förråda de möjliga behagen i hennes växt; fötterna
befunno sig i ett par skälskinnsskor, broderade med
garn i lysande skarlakansröda färger. Rummet doftade
af rosor, resedor och heliotroper, som blommade bakom
gardiner af snöhvitt musslin, en kanariefågel qvittrade
på sin pinne, en katt spann på golfmattan och
en man af trefligt utseende räckte mig en hvit
hand till helsning. Det var presten. Hans fru och
en syster kommo ut, och vi sutto snart omkring
familjebordet. Mottagandet var särdeles vänligt och
skulle kommit mig att glömma de tjugufem dagar, jag
tillbragt på hafvet, om jag icke haft ett sorgligt
uppdrag till min värd, nämligen en anhållan att han
ville begrafva vår skeppstimmerman, som aflidit några
dagar förut.

Kyrkogården var ödslig och dyster. Den är belägen på
en kulle ofvanom staden, och som der icke finnes en
handfull jord, så bildar den ett slags trappa af på
hvarandra staplade klippblock. På afsatserna ställer
inan de groft arbetade likkistorna och öfverhöljer
dem sedan med sten-kummel; en dyster hviloplats för
dem. som här slumra i en evig vinter!

Vi använde fyra dagar för uppköp af seltyg, några
hundar, renhudar och skälskinn. En del af hudarne
lemnades till infödda sömmerskor, och snart voro
vi försedda med klädespersedlar efter landets
sednaste mod och lämpade efter dess klimatiska
förhållanden. Fotbeklädnaderna voro i synnerhet
gjorda med omsorg, fullkomligt vattentäta och icke
utan en viss elegans; de voro af skälhud, sydda med
senor och på ett förunderligt sätt afpassade efter
fotens form. Hudarne, ömsevis utsatta för stark värme
och köld, blifva bländande hvita och sådana, att de
kunna formas efter de mest uppdrifna fantasier och
smakregler.

Sedan vi slutligen försett oss med en infödd tolk
och en "superintendent" för våra hundar, gingo vi
om bord för att börja vår farliga segling uppåt
Baffinsviken eller så långt öppet vatten tillät oss
att framtränga. När vinden började fylla seglen och
Upernavik försvann bakom sina kullar, kändes det
som om med det samma sista bandet brustit, som ännu
fästat oss vid verlden -- vid kärlekens, solens och
grönskans sköna verld.



En läkares tankar om kökets betydelse.

Min kära läsarinna! Det är alldeles icke likgiltigt,
hvad en menniska äter eller huru födan tillredes. Hos
de flesta personer finnes något som kallas lynne,
och detta hänger mera tillsammans med köket, än man i
sjelfva verket anar. Känslorna vexla före och efter en
måltid. Man tänker tyvärr ej lika öfver alla punkter
vid god och vid dålig matsmältning. Den gamle romerske
senatorn, som lärde att magen är de andra lemmarnes
herre, var en stor filosof. Ja, må ingen anklaga
mig för en genomgående materialism, om jag påstår,
att på magens normala tillstånd beror staters öden,
familjers väl, äktenskaplig lycka.

Ett gammalt  ordspråk  säger, att en sund själ bor
i en sund   kropp.    Helsan   åter   beror till en
stor del på maten,
och mången gång har djup melankoli sin rot i
klen matsmältning. Redan på grund häraf borde
hvarje husmoder utveckla stor sorgfällighet vid
matlagningen. Derföre borde hvarje flicka före sitt
giftermål genomgå en teoretisk och praktisk kurs icke
allenast uti födoämnenas värde och tillredning,
utan äfven göra sig förtrogen med den del af
sundhetsläran, som står i direkt sammanhang med
vilkoren för bibehållande af en ostörd matsmältning. I
allt detta skulle hon stå en sträng examen. -- Jag
är öfvertygad om nödvändigheten häraf långt framför
inhämtandet af kännedom i engelska och franska,
virkning och broderi och att denna kunskap är vida
bättre och vigtigare än ytlig, boklig bildning,
som mången gång ej blir mer, än skal utan kärna.



Det bästa af allt.

Det fins nå'nting på jordens ring, 
Som  man kan  kalla bra,
Som är så bra, att ingenting 
Jag ville hellre ha'.

Ni räknar upp en mängd af namn 
På allt, ni finner bra;
Pro primo: flickans öppna famn -- 
Åhja! åhja! åhja!

En konungs gyllne diadem 
mig skulle passa bra,
Och tronen vore nog beqväm -- 
Åhja! åhja! åhja!

Tro icke att jag hatar guld!
Det är rätt bra att ha', 
I synnerhet när man har skuld --
Åhja! åhja! åhja!

En trogen vän jag gerna vill
I med och motgång ha' --
Om trogen vänskap finnes till -- 
Åhja! åhja! åhja!

Kanhända lyckan främst bör stå 
Bland det som kallas bra!
Att kallas: "lycklig såsom få" -- 
Åhja! åhja! åhja!

Och motgång vill vä] ingen ha', 
När annat fins att ta'.
Men lite' motgång är rätt bra --
Åhja! åhja! åhja!

Men jag ändå har funnit det, 
Som framför allt är bra.
Skall jag er ge min hemlighet? 
Åhja! åhja! åhja!

Hvad säger ni om godt humör
Tralalalalala! 
Det vill jag ha' till dess jag dör.
Ja! ja! ja! ja! o, ja!

Helmer.



På samma ställe.

"Välkommen igen, när vi ha' spårsnö, om inte förr!"

Dessa ord, som i somras yttrades då jag lemnade
Fjelldala, föllo mig just nyligen i tankarne en
vacker morgon. Ja, att skjuta några harar, att ströfva
omkring öfver fält och i skog, att draga in i lungorna
litet oförfalskad nordanvind, allt detta fick för
mig plötsligen ett friskt och lockande behag.

Det dröjde härefter icke länge innan jag lemnat staden
bakom mig, och med nattsäck, bössa och jagtväska
satt jag nu i en jernvägskupé. Efter några timmars
ilande framfart var jag icke precist vid målet, men
vid det mål, der jag måste se mig om efter ett annat
befordringssätt, och nästa ögonblick lyckades jag få
häst och släde.

När jag sista gången färdades denna väg framåt,
hvilket färgspel var det ej mellan grönt och
blått. Huru doftade då icke ängarne, huru daggstänkt
hängde icke ljungen öfver klippmassorna der borta,
huru röd och skinande tittade icke den der bondstugan
fram ur en grönskande lund och huru speglade icke
björkarne sig i denna insjös vattrade, solklara
spegel, hvars yta nu låg så slät, bunden och isgrå,
medan snön bredde ut sitt täckelse och gjorde
omärkbara skilnader mellan kullar och dalar. Men ej
heller nu saknade dessa sitt färgspel, detta på en
gång så bländande och otydliga -- ett spel mellan
hvitt och grått, belyst af den allt förgyllande
solen. Rimfrostens luftiga bladverk fladdrade ifrån
gren till gren, och genom sakta susande kristallskogar
fördes jag snabbt framåt, medan klockorna på den
lilla slädtrafvarens hufvud klingade i jemn och lustig
takt.

Huru enslig slingrade icke landsvägen sig fram
mellan snöhöljda klippor och träd. Hvilken ödslig
trakt! Under denna två timmars långa färd hade vi
blott mött några skrindor. Men der till venster --
sannerligen, midt i ett af de mest pittoreska
skogspartier vandrade arm i arm en herre och
en dam. Det var något menskligt, något verkligt
upplifvande att se dem så der hurtigt klifva ned
mellan drifvor eller äntra sig upp igen på någon
tufva -- och de voro icke unga mera; -- jag såg dem
blott på ryggen, men jag skulle aldrig förlåta en
ungdom, om den antog så tillrundade proportioner --
som sagdt, de voro icke unga mera, men det föreföll
mig som om dessa figurer icke voro helt och hållet
främmande för mig. Ja, när sol och sommardag sist
schatterat detta landskap, så hade jag bestämt sett
dem här och just på den lilla bugtiga gångstigen der
borta. "Se upp du, pojke, är det din mening att bli'
öfverkörd! Nå, du vill öppna grinden!" Och nu äro vi
framme vid Fjelldala.

Redan följande dag var skogvaktaren och jag ute i
skogen och hade der släppt våra stöfvare samt redan
fällt månget lyckligt skott, då jag återigen såg
det åldriga, välombonade paret vandra den bekanta
stigen framåt -- på samma sätt såg jag dem den andra
och tredje dagen, då vi med hundarne drefvo omkring.

På qvällen, när jag med skogvaktaren satt framför
brasan och toddyglaset, rann mig plötsligen i hågen,
att fråga efter de båda vandrarne.

"Det är herr och fru Bernhard", sade han, "och hvarje
dag, sommar såväl som vinter, gå de skogsstigen
fram."

"De bo då här i närheten?"

"Dels detta och dels gå de der, för att stället är
dem så kärt."

Han teg en stund, derpå återtog han:

"Jag är jemnårig med dem båda, vi hafva på sätt
och vis vuxit upp tillsammans i skogen. Aldrig
jag glömmer den dagen, då Louise med sin mor för
första gången stod inne i Bernhards föräldrars lilla
stuga. Bernhards mor hade legat sjuk och de buro
en skål fruktsoppa till henne. Louises mor var en
ståtlig qvinna, hon var enka efter en vice pastor,
men jag tyckte hon såg ut som en drottning, detta
sade jag Bernhard, men han talade bara om Louise
och tyckte, att hon, med sitt ljusa, lockiga hår,
var lik en af englarne på vår altartafla. Efter den
stunden lekte vi ofta med Louise och hon sprang gerna
med oss ut i skogen.

"Anfäkta, det var en munter tid och man blir ung igen
på nytt, då man tänker på den! Jag mins då Louise
skulle hoppa ned ifrån den höga björken och blef med
klädningsfållen hängande på en gren och huru hon
sade, att Bernhard räddat hennes lif, då han löste ned
henne igen; eller huru vi lade ut räfsaxar och satte
upp fågelgiller; eller då Bernhard vrickade sin hand,
när vi alla tre stjelpte med båten i den lilla insjön
och huru hon och jag dagligen följdes åt till hans
stuga, för att se om honom. Men midt under all denna
lek tänkte han och hon också på kärlek, fastän de icke
sagt hvarandra ett endaste ord derom, eller ens hade
det riktigt klart med sig sjelfva. När Bernhard blef
aderton år var han föräldralös, och han beslöt resa
till Amerika, der en farbror från Newyork skrifvit
efter honom. Sista qvällen, han var hemma, sutto vi
nere vid skogsbäcken. Den brusade och sorlade med
starkaste fart, solen låg på och blåa violer stucko
fram mellan grönskan. 'Jag glömmer aldrig denna
vårdag', sade Bernhard, 'den tager jag med mig som
ett minne härifrån.' Sedan gingo vi tillsammans åt
kyrkogården; han stod länge vid sin mors grafkors, och
han talade om, att han hade svårt att skilja sig från
den kullen och att den gömde det käraste han haft på
jorden. Då såg Louise bort och svarade oss icke på en
lång stund, men när hon vände sig om, märkte jag att
hon gråtit. Och nu gingo vi åter skogsstigen fram, och
Bernhard menade, att den aldrig synts honom så vacker
och lummig som nu och att fåglarne der aldrig drillat
så klart som i denna stund; -- derpå talade vi om,
att det var sista gången på lång tid, ja, kanske att
aldrig mera vi skulle gå der tillsammans. Slutligen
sade Bernhard ett 'farväl', fattade Louises båda
händer, höll dem länge emellan sina och bad henne
stundom tänka på sig. För första gången såg jag henne
rodna och slå ned ögonen. Hon var då sexton år.

"Sedan Bernhard var borta, mötte jag Louise än
på skogsstigen, än på kyrkogården och än nere vid
Bernhards föräldrars lilla stuga, som öfvergått i
annan hand.

"'Det är tomt efter Bernhard', sade jag en gång.

"'Då jag går här fram, är det nästan som väntade jag
honom', svarade hon.

"Men huru hon väntade, så återvände han icke och
lät ej heller höra af sig. Var han död eller hade
han glömt oss och sitt barndomshem -- dessa frågor
afhandlade Louise och jag, så ofta vi träffades.

"Mången utvandrare drog nu bort ifrån våra trakter
och till Amerika.

"'Får någon af er se Bernhard, så skrif derom hem
till oss', bad hon.

"'Och helsa honom', tillade jag, 'att snart är väl
Louise gift med pastor Borg.'

"'Tala då inte så dumt!' utropade hon och blef blodröd
i ansigtet.

"'Jag talar hvad jag kan stå för', svarade jag;
ty vid denna tid ordades det mycket om i vår by att
prostens adjunkt friade till Louise. Enkan, hennes
mor, såg gerna hans besök; men en vacker dag visade
Louise alldeles bort honom, hon ville aldrig gifta
sig, sade hon. Efter detta fick hon också gå der;
år efter år försvunno och Louise var icke längre
ung, men sina barndomsminnen höll hon ännu kära;
ty dagligen vandrade hon på de gamla välbekanta
platserna och vi slogo oss ibland ned vid bäcken,
der, huru talet än måtte falla, det slutligen dock
alltid stannade på Bernhard.

"Så gingo vi här en dag. Den första snön hade fallit
och luften var klar och hög. Då sågo vi på afstånd
en herre, väl insvept i en stor pels. Mina hundar
sprungo fram och vädrade på honom och jag ropade:
'Ici Flora, Bella och Nero!' Då stannade den främmande
och sände mig ett skarpt, hastigt ögonkast. Det låg
något i den blicken som fjettrade Louise och mig,
så att vi stodo orörligt stilla, och på samma gång
gåfvo vi till ett rop samt flögo i hvarandras armar.

"'Herre Gud, att vi skulle träffas här!' sade
Bernhard, hvilken var den förste som talade. 'Jag
kände igen dig på rösten, då du ropade dina hundar'.

"'Jag kände igen dig på ögonen', sade Louise.

"'Och jag dig på ditt hår och uttrycket i ditt
ansigte. Men att vi skulle träffas här, på samma
ställe der vi skildes åt!'

"'Vi gå här ofta!'

"'Och    ha'   när som helst varit beredda att begråta dig som
död. Hvarföre, för tusan, har du inte låtit höra
af dig? Hvarföre faller du nu ned här som en bomb,
det är, låt mig se ...'

"'Snart trettio år sedan du lemnade oss, Bernhard',
sade Louise.

"'Ja, hvarföre har du inte skrifvit till oss en enda gång?' 

"'Åh ja, nu kan jag väl säga det. Jag kom
sjuk fram till Newyork; det dröjde månader innan
jag repade mig så pass att jag orkade skrifva. Ett
bref var färdigt till Louise, då jag träffade Nils
Svensson från Östraby. Af honom fick jag veta, att
du skulle gifta dig, Louise. Jag hade hittills tänkt
på dig som en syster, men nu blef det mig klart att
... att ...'

"'Tusan, det var jag som skickade helsningen till dig!' 

"'Ja, ja, förlåt att jag talar om den här
dumheten nu till dig, Louise, men orsaken till min
tystnad var att jag omöjligen kunde finna några
ord till fru Borg -- att jag ville glömma hem och
barndomsvänner och allt. Se der i få ord orsaken till
mitt uppförande, och nu har hemlängtan, efter åratal,
drifvit mig hit.'

"'Louise gaf ju korgen åt pastor Borg!'

"Om jag skjutit af min bössa emellan dem, skulle
detta ej kunnat väckt större effekt, än dessa mina
få ord. Det blef förklaring efter förklaring; till
mig sade han blott: 'Tusan, Carl, hvarföre sade du
inte också ett ord om korgen till Nils Svensson;
med din förflugna notis har du ju skilt oss åt, och
jag skulle kunna hata dig, om jag inte höll dig så
kär!' 

"Till Louise hörde jag honom säga ungefärligen så här: 

'Och nu, när jag kommer til] dig i min ålders
vinter, får jag nu stanna hos dig?'

"Han stannade. De hafva varit gifta i trenne år och
dagligen gå de genom skogen och fram till hans mors
lilla stuga.

"Stugan är Bernhard nu ägare till, men köpevilkoren
bestämma, att tillträdet först får ske om ett
par år. Och denna plats, der de första gången
sågo hvarandra, talar till dem så underbart,
att de hvarenda dag tåga till samma ställe."

Sylvia.


På skogsstigen.





Tafla af Tidemand.


Mormors första besök.
(Se texten å nästa sida.)


Mormors första besök.

Norges seder och folklif hafva i målaren Adolf
Tidemand funnit en mästerlig skildrare, som jämväl
förstår att med sin kraftiga och snillrika pensel
framkalla och idealisera dessa täcka familjscener och
bilder ur hvardagslifvet, som den Düsseldorffska
skolan valt nära nog till hufvuduppgift för sin
genremålning. Uppgiften är svår, och man ser ofta
alster i denna väg, som vittna om allt annat än
idérikedom och fantasi. Att Tidemand på ett lysande
sätt lyckats, hafva vi redan sett af flera tidigare
arbeten, och ett af de yngsta, hvaraf vi å föregående
sida meddelat en kopia, står dem ej efter. Öfver
denna, liksom öfver alla alster af hans pensel, hvilar
denna halft gemytliga, halft allvarliga stämning,
som, på samma gång den äger någonting varmt, leende
och älskligt, jemväl föder hos åskådaren en känsla,
som om han befunne sig invid någon af dessa klargröna
fjordar, öfver hvilka fjällen höja sina kronor af
glittrande snö och is.

Det unga parets stuga är så hemtreflig och
inbjudande. Den är försedd med takåsfönster och
solljuset bryter sig ned derigenom samt gjuter en
stämningsfull dager öfver de glädjestrålande anleten,
som omgifva lilla barnet, der det hvilar i mormoderns
armar. Du gamla, kära mormor, -- öfverallt samma
älskliga gumma med solvarma blickar! Huru mycket
läser hon ej i det leende, som leker kring barnets
mun likt morgonrodnaden af en hel lefnads lycka och
samvetsfrid; huru väl hon förstår hvad det vill,
när det lyfter den lilla knubbiga handen, som det
ännu betraktar såsom ett slags leksak; huru
lycklig hon är att få gifva några nyttiga råd åt
den unga, lyckliga modern, som hon sjelf en gång bar
under sitt hjerta och närde vid sitt bröst. Och när
dottern säger, att barnet är så likt morfar eller
mormor, då komma minnena fram, idel ljusa minnen från
framfarna dar, och de gamla småle vid tanken på att
de skola lefva upp ånyo i denna lilla späda varelse,
som knappt kommit öfver lifvets tröskel ännu.

Far och morfar höra på huru qvinnfolken utbreda sig
öfver blöjor och lindor och en hel mängd barnsliga
saker, och finna en osökt anledning att taga sig en
"dram" -- högtiden till ära.

Och den unge "dreng-guten" i vrån är heller icke
utesluten ur glädjefesten, ehuru han synes temmeligen
ointresserad af dess föremål. I stället fördjupar
han sig så mycket ifrigare i mjölkbunken, under den
synbara reflexionen, att det nog kan vara trefligt
att vara född, men trefligare ändå att vara välfödd.

En tafla, som den föreliggande af Tidemand, har allt
för mycket inre lif för att vi skulle tilltro oss
behöfva göra några vidare förklaringar. Säkerligen
har något hvar af oss en känslosträng, som mäktigare
än någon annan anslås af familjelifvets djupa,
betydelsefulla skönhet. Det återstår då icke mer
än att betyga konstnären vår synnerliga aktning
för hans lyckade sätt att så tydligt på duken hafva
åskådliggjort tankar och känslor, som äro så dyrbara
för vårt minne och vårt hjerta.



Svensken.

Jag älskar ej vekliga kraften.    Det sjuder 
i bröstet en känsla så mäktig och stark. 
När jägarehornet i skogarne ljuder, 
jag ilar med lust öfver stenbunden mark. 
Mitt öga är säkert och armen ej sviker, 
när vredgade björnen mig rusar emot. 
Jag står på min post, ej ur stället jag viker, 
men lägger min fiende död till min fot.

Jag älskar er, Skandiens ljuslätta tärnor 
med gyllene lockar och ögon så blå. 
Jag älskar de nordiska, tindrande stjernor, 
som ringdans kring urgamla fjällarne gå. 
Jag älskar det trofasta, manliga sinnet,
som röjes hos nordbon i handling och ord. 
Jag älskar det aldrig bortdöende minnet 
af mandom och kraft i vår fjällrika Nord.

Dig, glittrande ström, der som yngling jag njutit,
och byggt mig så bräckliga skepp utaf bark; 
Dig, brusande haf, som jag ofta har slutit 
i öppnade famnen, så modig och stark -- 
Er glömmer jag aldrig; ej fåglarnes qvitter, 
som höres i skogen så flitigt och gladt. 
Hvad skönare fins, än när tystnaden sitter
på stjernkransad tron uti sommarens natt?

Må andra för sydliga länderna svärma 
och längta ditut! Jag vill dö i vår Nord. 
Och skulle sig fiender sköflande närma 
från stormande hafven vår älskade jord -- 
Då faller ej modet och kraften ej sviker,
Jag fruktar alls icke min fiendes hot, 
Jag står på min post, ej ur stället jag viker, 
men lägger min fiende död till min fot.

Jussu.



Ögat.

Finnes i hela den lefvande naturen någonting
vackrare och mer underbart, än menniskans öga? Den
daningslystna naturen ville visa hvad hon var i stånd
att åstadkomma, och hon skapade ögat och sade: varde
ljus!

Ögat är fönstret på den kroppsliga
byggnaden. Menniskan, äfven den flitigaste, tittar
hela dagen ut genom detta fönster, ända tills
natten kommer och den gamle Morfeus stänger till
fönsterluckorna. Då blir det tyst och stilla der inne
i tankarnes kammare. Men om morgonen öppnas luckorna
åter, ljuset strömmar in -- och själen tager genast
sin plats vid reflexionsspegeln.

Ögonens fönster äro icke hos alla af samma
konstruktion och lika material. Derföre ser den ena
menniskan på ett sätt ut genom fönstret, den andra
på ett annat; den ene ser helt andra saker i sitt,
och den andre ser sakerna på helt annat sätt. Form,
byggnad och material äro likväl mycket vigtiga,
emedan dessa fönster icke ensamt äro medel för
menniskan att blicka ut i verlden, utan äfven lemna
tillfälle för verlden att titta in i menniskan,
att genom rutorna blicka in i hjernkammaren och
nyfiket granska möblemanget der inne. Om gardinerna
äro uppdragna och glasen klara, kan verlden få se en
hel mängd saker innanför: klokhet och dumhet, kärlek
och afsky, glädje och smärta, malör och malice,
socker och salt, spiritus och ölost, tofflor och
nattmössor. Alla dessa saker, och många dertill,
göra fönsterparad -- om glasen äro klara.

Men glasen hafva icke alltid den egenskapen att
vara genomskinliga. Ofta grumlas de af en smutsig
karakter, ibland äro de förhängda med konvenansens
draperier eller förställningens fönsterskärmar. Om
fönsterna verkligen blifva dunkla, så är naturen en
slags hjelpmadam åt alla och står strax till hands
med tårvatten för att skölja dem rena igen. Naturen
är nog villig

att hjelpa alla härmed; men man har märkt, att
det qvinliga slägtet företrädesvis har patent på
begagnandet af denna aldrig sinande tårvattenledning.

Ögats arkitektur ar af mångfaldig art. Egendomlig för
några är t. ex. rundbågstilen, den säkra, trygga och
sjelftillitsfulla; för andra den götisk-pietistiska
stilen, som med sina uppåt sträckta spetsbågar är
så inrättad, att den fromma, förkrossade själen
oupphörligt måste skåda mot höjden.

Ofta äro fönsterna vid ljus ingenting annat än
blindfönster. De skönaste saker tyckas paradera bakom
glaset, och man tror sig ana en hel mängd grannlåter
der inne i hjernförrådet. Men kastar man en blick
innanför, så saknas ofta de bästa artiklarne: snille,
qvickhet, ädelhet, dygd och andra värdefulla saker --
ingenting finnes bakom.

Och ändå -- i ögonen ligger hjertat, ligger själen. Det
går en osynlig kabel från själen till ögat, den
knappt tänkta tanken frambringar den elektriska
gnistan i ögat, derifrån depescher gå åt alla
håll. Ögat sjelft blir språk, blir skrift. Ögat 
afbildar själens innehåll i fotografi, stenografi,
kalligrafi, ortografi och typografi; -- i sällsyntare
fall är det hos fruar en särskilt art af typografi:
Xantippografi! Ögat är ett tydligt bref, men af
mångfaldigt och för många obegripligt innehåll: ett
själens' adelsbref, ett samvetets skuldebref, satirens
knappnålsbref, lättsinnets fribref och ofelbarhetens
herdabref. Ofta är det en anvisning på firman 
Kind, Läppar & C:o; men dylika värdepapper förlora på att
släppas ut i marknaden.

Ingenstädes ligger menniskans karakter och tillfälliga
stämningar så öppna, som i hennes öga. Man kan se
på ögat om ägaren är tillfredsställd, om han saknar
något; om han af något har för mycket eller för
litet. Minerva framsprang en gång ur Jupiters hufvud;
hon framspringer ännu ur hvarje dödligs öga. Der kan
man se hvarföre en menniska lefver och för hvad hon
kan dö; hvartill hon är född, och huru pass litet
verlden skulle förlorat derpå, om hon aldrig kommit
dit.

Ögat är tankarnes skådebana. Här uppträda cynikern
och epikurén, girigbuken och slösaren, jesuiten,
botgörerskan, intriganten, älskarinnan, gårandamen,
pajazzon, operabuffan, lustspelet, tragedien,
solisten och chören. -- Ibland är dock spelet så väl
genomtänkt, att man ej får aning om hvad som döljes
bakom kulisserna.

Ögat är snillets barometer och känslans
termometer. Dess qvicksilfver visar passionens
höjdpunkt, sinnets värma, liknöjdhetens ljumhet,
förnuftets och lefnadströtthetens iskyla. I ögat ligga
demokrati och aristokrati, fattiglapp och millionär;
der finnas kommunism, socialism, rationalism, ateism,
materialism och otaliga andra saker på ism.

Ögat är naivetetens vagga, tankeförmågans öppna visir;
det är musslan för qvinlighetens perla, den begrafda
oskuldens svepdok, pietismens camera obscura; det
är "de anklagades bänk" för samvetets och själens
biktstol.

Ungmöns   öga   är   som   en   rik
blomsteräng, obeskrifligt
lockande till botaniska utflygter.    Här dofta
oskuldens  sköna lilja och   blygsamhetens
älskliga   viol; der glöder den första kärlekens ros
i tårarnes vårdagg, här arbetsamhetens  "fingerborg",
der   behagsjukans    "riddarsporre"    --   nattviol
och fjärilsblomma, förgät-mig-ej och noli me tangere 
Latinska namnet på en blomma, öfvers. med: "Rör mig icke!"!

Två blå ögon! Fins det på Guds jord skönare och
farligare vapen? Hur kunna ej två sådana blixtar slå
ned och tända eld, och hvar finnes här en Skandia,
en Svea, en Germania att försäkra det manliga slägtet
för brandskada. Det är ögon, af hvilka tusen bränna
sig och tusen förbrännas. Det är ögon med devisen:
"två själar och en tanke". Det är ögon, som vilseledt
millioner till poesiens labyrinter; ögon, som ofta nog
låtit deras ägare få höra: "du har de vackraste ögon
i verlden!" -- och ögon som utdistillerat de renaste
tårar, när denna förebråelse i form af daktyler
träffat dem.

"I hjertat du dödligt mig sårat; 
Mitt hjerta, hvad vill du väl mer?"

Det är ögon, som alltjemt fortfara att göra
eröfringar. De låta hela sin älskvärdhets
belägringsartilleri köra upp på ögonbatterierna, och
det är som hörde man kommandoordet: "Ge fyr!" Och de
gifva eld, och mannahjertats fästning måste gifva
sig; -- om en sådan man säges sålunda med rätta:
"han är träffad!"

Det gifves äfven qvinnoögon, hvilkas eld endast tyckes
ämnad till användning för tillfälligheter; ögon, som
af hålla sig från det ärliga kriget, föredragande
att operera som ett slags fribytare. Man ser på
deras egendomliga sätt att se, att de mindre afse
att se, än att ses. Deras eld är fyrverkeri, deras
blixtar raketer, omgifna utaf hopar af svärmare. De
göra ögonoperationer i större skala, än den största
okulist, men likväl med omvänd verkan, ty de anses
verkställa sina bästa snitt, när de lyckas göra andra
-- blinda. Deras språk är dock ofta nakna sanningen, om
man bara kallblodigt kunde läsa det. Dessa ögon äro på
tankevärdshuset liksom uthängda skyltar med påskrift:
"här kan hvar och en bli' salig på sitt sätt".

Ofta nog talar ögat det språk, som, enligt Talleyrand,
blifvit menniskan gifvet för att dölja tankarne. Ögat
ler, medan själen gråter; det nedslås blygsamt, medan
högmodet jublar innanför; det simmar i tårar, medan
skadeglädjen beqvämt inrättar sig i hjertekammaren ...

Ja, ögonspråket är ett svårt språk. Man borde skrifva
en ögongrammatik och ett ögonlexikon, för att förstå
det, för att kunna läsa alla de idyller, noveller,
romaner och dramer, som oupphörligen se dagen och
utläggas i de märkvärdiga fönstren. Må derföre,
i brist på sådana hjelpkällor, dessa antydningar
mottagas med det öfverseende, deras ofullständighet
påkallar, eller må läsaren, och kanske framför allt
läsarinnan, om hon behagar eller, rättare, om hon
icke behagar, sluta ögat till!



Sorö kloster och kyrka.

Reser man på jernbanan emellan Köpenhamn och Korsör,
passerar man ställen, som, utom sin natursköna
beskaffenhet, äga en hel samling af bilder från
Danmarks medeltid, en bland de mest poetiska och
storartade af alla länders. Man ser Roeskildes gamla
domkyrka höja sig öfver Isefjorden; man hänryckes
för hvarje steg man tager inom den gamla staden. Den
frustande eldhästen stannar i Ringsted; äfven här
dröjer resanden vid en helgedom, som gömmer Magnus
Ladulås' sons, den olycklige konung Birgers stoft. 

Men vi skynda förbi dessa dystra minnen, för att uppehålla
oss litet längre vid en stad, kanske den skönaste och
på samma gång den mest rika på minnen af alla städer i
Danmark. Den heter Sorö. Här byggdes, år 1151, af den
mäktige Skjalm Hvides söner, Toke, Ebbe och Asker Ryg,
ett kloster, tillika med en oansenlig kyrka. Munkarne
här föllo
dock snart i stor sedeslöshet. Danmark hade
emellertid, genom det ryktbara slaget på Gratheheden
1157, i den store Waldemar fått en konung, som gjorde
till sin uppgift att förena kyrka och stat. Han byggde
Witsköl kloster vid Limfjorden åt Cistercienserorden
1158. Den store konungens fosterbröder, Absalon och
Asbjörn Snare, söner till Asker Ryg, -- männer, som
i trohet mot konung och fosterland i få tidehvarf
haft sina likar, -- förnyade sin faders stiftelse
och läto cisterciensermunkar inflytta till Sorö
samt byggde 1161 en ny kyrka, af hvilken vi här
lemna en teckning. Hit flyttade han sin moders,
Waldemars fostermoders, den ädla fru Ingas stoft från
Fjenneslev.

För att rätt kunna uppfatta denna kyrkas
storartade enkelhet, måste vi kasta en blick på
Cistercienserorden. Den erkebiskop, som invigde Lunds
domkyrka 1145, Eskil, den

store Absalons föregångare, var personligen bekant
med den helige Bernhard, abbot i Clairvaux' kloster
i Frankrike och hade en stor förkärlek för denna
orden. År 1144 anlade han Heridsvad kloster i Skåne,
1150 Esrom på Själland samt Ås kloster i Halland, norr
om Warberg. Från Heridsvad anlades Holme på Fyen,
Fris, Lygum, Mickelsbergs kloster samt det berömda Öm
vid Skanderborg. Från Esrom anlades de tvenne redan
nämda, Witsköl kloster och Sorö. Vi finna häraf huru
stor Cistercienserordens makt var i Norden.

Man har bedömt denna orden ganska olika. Säkerligen
kan man, vid betraktandet af denna hierarkiens
jätteskapelse, påstå, att inga stora dygder någonsin
blifvit så litet erkända af en efterverld, men icke
heller några laster så litet straffade af en samtid,
som deras, hvilka tillhörde denna orden. Den var känd
för ett brinnande hat till allt öfverflöd. Munkarne
åto ej kött, sofvo på stråsängar och stego upp vid
midnatt, för att hålla ottesåug tills morgonen,
då de började sitt arbete.
De ansågo ej gudaktigheten bestå i den yttre kulten
endast, utan fast mer deri, att menniskan uppfyllde
sina jordiska åligganden. De väckte derföre en
långt ädlare anda hos folket, än Cluniacenserna,
hvilka genom sin kärlek för prakt utarmade sitt
land. Genom denna sparsamhet och idoghet blefvo
Cistercienserordens kloster mycket rika, och dess
abboter ofta medlemmar af konungens råd. Intet af de
kloster, denna orden hade i Skandinavien, kunde dock
mäta sig med Sorö. Hit sammanflöt den påfliga skatten
från Nordens trenne riken. Klostrets abbot under
drottning Margarethas tid ansågs stå i förtroligt
förhållande till henne, hvaraf hon fick namnet
"Munkedejan".


Kyrkan i Sorö.


Efter denna återblick på Cistercienserorden, kunna
vi fatta den förvånande, ja, sublima enkelhet, som
utmärker Sorö kyrka. Den är uppförd af mursten i
korsform med sidoskepp
och utan ornamenter på pelarnes kapitäler och
baser. Façaden och ingångarne äro, som teckningen
utvisar, enkla. I storlek öfverträffar denna
kyrka dock de flesta domkyrkor i Norden. Längden
är tvåhundratjugu, bredden sextioåtta och höjden
femtiotvå fot. Det mest aktningsvärda är, att
korsflyglarne hafva hvardera två kapeller, hvilket
man icke finner i någon af våra medeltidskyrkor,
men hvilket man i Italien påträffar så mycket oftare
i kyrkor från renaissancens tidehvarf. I kyrkan
ligger den af Saxo så berömda Hvideslägten begrafven,
och främst bör nämnas den store erkebiskopen i Lund,
Absalon, som egentligen hette Axel, och af hvilken
Axelshus (Köpenhamn) har sitt upphof. Af kungliga
personer ligga här Christopher II och Waldemar
Atterdag. Här hvilar också den odödlige Holberg,
"Danmarks Fryd og Äre".

Klostret, i hvilket  Saxo Grammaticus skref sin
"Historia Danica", uppbrann 1247, hvarvid äfven
kyrkan skadades. Den
reparerades dock snart; men, i följd af en osed
bland byggmästarne, verkställdes reparationen utan
afseende på kyrkans ursprungliga rundbågsstil, till
följd hvaraf den försågs i hufvudskeppet med spetsiga
sidobågar. Att sådana stilvidriga reparationer blifvit
gjorda på de flesta äldre kyrkor, är en känd sak. Så
är förhållandet med domkyrkorna i Wiborg, Roeskilde
och Lund, hvilken sednare dock nu, så vidt möjligt är,
återställes. Sådan Sorö kyrka nu befinner sig, kan
man se, att genom denna helgedom gått en hel annan
symmetri, som blifvit bruten genom någon sjelfklok
och egensinnig byggmästare, på samma sätt, som om
man finge se en Raphaëls madonna renoverad af en
holländsk målare.

Sorö klosterorden upphörde 1580, och 1586 utkom en
förordning af den för vetenskapen nitiske Fredrik II,
att klostrets gods skulle anslås till "en besynnerlig
og bedre

kongelig Skole for 30 adlige og 30 uadlige
Börn". Denna akademi reste sig på det gamla
klostrets ruiner, men har nu, äfven den, befunnits
öfverflödig. Denna källa för bildningen,
ur hvilken generation efter generation druckit, har
nämligen blifvit tilltäppt och ersatt af en annan,
derifrån ljus och vetande flöda öfver Danmarks hopp
och framtid.

Alfred G.



Dykarkonsten.

På hafvets botten ligga oräkneliga skatter. I dess
dunkla salar hopas år efter år nya rikedomar ofvan
ifrån ljusets och luftens regioner; hvarje dag samlas
der nya spillror af skepp, som med sin undergång pliktat 
för djerfheten att våga plöja dess oroliga yta.

Men vetgirigheten, ärelystnaden
och  penningebegäret hos menniskan äro mäktiga
driffjedrar; hon retas af att se så många rikedomar
försvinna, och hon använder alla
medel för att besegra elementet
och bit för bit rycka till sig
hvad vattengudarne röfvat. Och
ändock blir det endast obetydliga
spillror hon sålunda tillkämpar
sig. Oceanen är milsdjup och till
dess mörkaste skrymslen våga ej
ens fiskarne nedtränga; menniskan
nedstiger ej ostraffadt till större
djup än 150 fot, och det skall
svårligen någonsin lyckas henne
att nedtränga dit, hvarifrån man
nu allenast med sänklodet lyckas
hämta upp några smulor från
hafsbotten.

Menniskans förmåga att existera under vattnet är
mycket inskränkt; man måste vara en öfvad dykare
för att kunna uthärda blott en minut under vattnet, 
och två minuter är ett maximum som endast sällan 
uppnås. Önskan att genom konstgjorda medel 
förskaffa sig ett slags luftreservoar under vattnet 
ligger derföre nära, och redan hos Aristoteles finna 
vi att den tidens dykare kände principen om dykarklockan, 
ty han omtalar, att de gingo under vattnet medelst en 
omvänd kittel. Samma experiment utfördes år 1538 af 
tvenne greker inför kejsar Carl V i Toledo, och ej 
långt senare (1580) användes luftklockor vid upphämtandet 
af dyrbarheter från den vid Skotland sjunkna s. k. 
oöfvervinneliga flottan.

Det är redan hundrafemtio år sedan den ryktbare
engelske astronomen Halley konstruerade den första
riktigt praktiskt användbara dykarklockan och med den 
nedsteg på fyrtiofem fots djup. Sedan har apparaten, 
försedd med många förbättringar, oupphörligt användts 
och lemnat värderika tjenster, tills för omkring tjugu 
år sedan fridykandet erhöll företrädet och småningom 
utträngde klockan.

Principen för dykarklockan är mycket enkel och låter
lätt framställa sig genom ett dricksglas, som man
med mynningen nedåt trycker lodrätt mot ytan ned i
vatten. Glaset förblir till största delen tomt, emedan
den innestängda luften motarbetar vattentrycket. Ju
djupare glaset nedtryckes, dess mer hoptryckes
luften der inne, hvilket synes på vattenranden inuti
glaset, som höjer sig obetydligt, ju längre ned glaset
kommer. Klockan, som vanligen är konstruerad som en
tärning, ehuru med undra sidan öppen, har vidfästade
tyngder, som draga den till botten, ty eljest skulle
den flyta af sin egen lätthet eller till följe af den
inneslutna luftens bärkraft.  Ju djupare klockan
sjunker, dess mer hoptryckes luften der inne; dykaren
måste derföre städse 
inandas mer eller mindre komprimerad luft, hvilket
väl icke är beqvämt, men ej heller farligt, ty den
påskyndar lifsprocessen, så att dykaren lär under
sin färd erfara en kolossal aptit. Ljus insläppes
i klockan genom här och der anbragta glaslinser. En
slang mynnar ned i taket, hvarigenom luft ofvan ifrån
drifves in i klockan genom en der uppe befintlig
lufttryckpump. Susningen ofvanför dykarens hufvud
säger honom att man uppe på dykarfartyget ej förgätit
honom; lika mycket luft som här inträder, lika mycket
slappes ut genom ventiler i klockans tak och uppstiger
i form af bubblor till vattenytan. 

Dykardrägten (fig. 1) är en fransk uppfinning, ehuru sjelfva idéen
härmed är den samma som i den Halley'ska


Dykare i rustning.

Apparat för undervattensarbete.

Submarin hydrostat.


klockan, ty dykarhjelmen jemte luftreservoaren på
dykarens rygg är i sjelfva verket ingenting annat, än
en förminskad klocka. Dykarens rustning består till
de öfre och vigtigare delarne af metall, nedtill af
vattentätt tyg eller gummiklädnad, som kring hand-
och fotleder tillhålles med ringar af vulkaniserad
kautschuk. Kring halsen är klädningen vattentätt
fastgjord med en ring och på denna fastskrufvas
hjelmen, som är försedd med tre af glaslinser
tillslutna öppningar för insläppande af dager. Vid
dykarens fötter, liksom äfven på bröst och rygg,
fästas lämpliga tyngder, som likväl kunna fråntagas
i händelse af olycka. Reservoaren är ett slags
konstgjord lunga och består i ett slags låda af jern,
som anbringas på dykarens rygg och med slangar sättes
i förbindelse med hjelmen. Reservoaren är genom en
annan slang ställd i förbindelse med dykarfartyget,
hvarifrån den oupphörligt matas med ny luft, som
nedpressas förmedelst en kompressionspump. I de
mera complicerade apparaterna är reservoaren indelad
i skilda rum, förenade med ventiler, för att kunna
åstadkomma ett jemnare atmosferstryck och göra dykaren
mindre beroende af pumpningen. Med en sådan apparat
kan dykaren äfven undvara hjelmen, som då ersattes af
en kautschukhinna för näsan och en annan för munnen,
som andas genom en från reservoaren införd slang.

Vi antydde nyss att dykarklockan utträngts af
dykardrägten; men detta är ej riktigt så tillvida som
den ännu i fullständigadt skick användes vid arbeten
som kräfva många krafter samlade på ett ställe, såsom
vid anläggande af sjöbefästningar, fyrar och hamnar,
med ett ord vid alla submarina arbeten af stationär
natur.

Figuren 2 visar oss ett slags dykarklocka, som för
några år sedan användes vid en brobyggnad öfver
Rhen nära Strassburg. Denna klocka stod genom tre
stora lufttäta rör i förbindelse med luften ofvan
vattenytan; i det mellersta af dem fanns anbragt en
muddermaskin för att upphämta det slamm eller den jord
som af arbetarne ifylldes. När arbete ej pågick, stod
vattnet i klockan i jemnhöjd med flodens vattenyta,
men när arbetet skulle börjas, hoppressades luften
i sidorören, hvarigenom vattnet tvangs att söka sig
en utgång nedåt genom midtelröret. När nu sidorören
blifvit befriade från vatten, nedstego arbetarne på
stegar i klockan och började arbetet med att skotta
bottenjorden i ämbaren, som vindades upp genom
midtelröret och tömdes på annat håll.

Fransmannen Payerne fullkomnade ännu mer idéen med
dykarklockan, i det han förlade kompressionspumpen
i sjelfva klockan, som genom en slang med vidfästad boj
ställes i förbindelse med vattenytan. Hans submarina
hydrostat företer således den ofantliga fördelen
af att kunna arbeta oberoende af något dykarfartyg
samt att efter de inneslutna arbetarnes godtfinnande
kunna höjas eller sänkas. Hydrostaten, som afbildas i
fig. 3, består af tre vattentäta rum öfver hvarandra,
af hvilka de två öfra hafva golf, men det understa
icke. Rummen äro sins emellan satta i förbindelse,
det öfversta och nedersta genom en rund rörformig
öppning, det öfre och mellersta genom ventiler. Genom
en kompressionspump, placerad i öfversta rummet,
kan det mellersta efter behag fyllas med vatten,
och hydrostatens belastning är så afpassad, att hela
apparaten höjer eller sänker sig i den mån vattnet
får tränga in. De två öfriga rummen äro afsedda för
arbetarne, och luften här underhålles likaledes genom
tryckpumpens oupphörliga arbete.

Här hafva vi endast lösligt och ofullständigt kunnat
angifva grundidéen med de submarina hydrostaternas
konstruktion, som måste variera ofantligt efter sätten
för deras användning och de olika syften man vill
uppnå. De användas, såsom sagts, endast vid enstaka
fall och byggas då provisionelt.

Dykardrägten deremot är den mest använda apparaten
och begagnas vid bottenundersökningar, nedläggande af
sjöminor, reparationer å fartyg som ej böra intagas
i docka o. s. v. Framför allt anlitas fridykaren när
det gäller att undersöka och upptaga ett sjunket
fartyg. Äfven detta arbete verkställes nu på helt
andra sätt än förr. Man plägade i början omvinda
fartyget med kettingar och sedan lyfta det med en
mängd tomma fat; stundom fästes de vattenfyllda
tunnorna vid sjelfva skrofvet, hvarpå de pumpades
läns och sålunda lyftes jemte fartyget. År 1837 tog
engelsmannen Austin patent på ett slags elastiska
slangar eller ballonger, som, efter att hafva
fastgjorts vid det sjunkna skeppet, blåstes upp genom
indrifven luft.

Dykarkonsten går framåt med snabba steg, och sedan de
stora dykeribolagen börjat konkurrera med hvarandra,
är det knappt möjligt att få vetskap om alla de
förbättringar som göras. Vi hafva emellertid med
dessa rader sökt vidröra utvecklingen af en af
de industrigrenar, åt hvilka vårt århundrade med
framgång egnat sin uppmärksamhet. Kanske blir det
oss snart beskärdt att återkomma till detta ämne och
då omtala några nya och intressanta uppfinningar på
detta område.



Högskolefonden.

Skiss af Emilie Flygare-Carlén. 

(Forts. fr. föreg. häfte, sid. 32.)

7.

Hvad som vidare fanns i Paulines skrifbyrå.

Det var sent på aftonen, då den unga husmodern och
modern hade afslutat alla sina särskilta bestyr. Hon
stod nu (medan hennes man i en af gästkamrarne
uppehölls af en bland de främmande herrarne) i
sitt arbetsrum framför skrifbyråen, hvars klaff hon
med ännu större försigtighet än hennes kära svärmor
öppnade. Men icke nog dermed: hon öppnade äfven en
lönnlåda, som öfverstinnan, i sin brinnande nyfikenhet
att läsa hvad hon fått tag uti, icke kommit ihåg.

Med ångest undersökte Pauline ett kuvert, innehållande
tvenne bref, det ena öppnadt och stäldt till henne
sjelf, det andra försegladt och stäldt till hennes
man.

Sedan hon förvissat sig om att allt var riktigt, stack
hon kuvertet med de båda brefven i ett större kuvert
och skref utanpå: "Respekteras". Derefter fattade
hon ljuset och lacket, i mening att påtrycka ett par
sigill, men då hon skulle verkställa denna handling,
fattades hon af ett oemotståndligt begär att ännu en
gång genomläsa det öppnade brefvet, hvilket hon för 
något mer än ett år sedan erhållit under sin mans 
frånvaro på en resa.

Se här hvad den unga qvinnan läste, medan hennes ena
öra lyssnade åt tapetdörren, som gick till en liten
korridor mellan arbetsrummet och sängkammaren:

"Det är så vanligt att sända lyckönskningar till
nygifta, att jag skulle vara mycket felaktig, om jag
uraktläte att frambära mina. Säkerligen likna de ej
någon annans.

Jag börjar med en vigtig fråga: Har ni någonsin hört
honom uttala namnet Karina, medan han smekt och lutat
kinden mot den lilla varelsens linfärgade hår? Åh, nog
har ni det hört. Akta er att fattas af det brinnande
begäret att nypa den lilla armen, som hon så förtjust
smyger om hans hals!

Men det är fråga om jag bör vara så ädelmodig och säga
er, att de der nypen först blifva röda, sedan gröna
och att det ser ganska fult ut på små hvita armar.

Han kom in en gång, då jag just så i min förtviflan
färgat hans älskling, dottern af henne -- förstår ni --
som 

erhållit hans helgondyrkan. Hvad var jag, att jag ej
kände mig nöjd med den jordiska? Det tillhör tyvärr
min natur att hylla valspråket: Allt eller intet!

Nå, hvad tänker ni att han sade, då han kom in och
hörde sin miniatyr-Karina qvittra som en stackars
fågel?

'Marie-Charlotte!' utropade han ... Apropos, jag
kommer just nu ihåg att jag icke skänkt er någon
bröllopspresent, men under det inkognito, som jag
nödgas iakttaga vid min närvarande vistelseort,
kommer jag ingenting åt. Det faller mig derföre in
att skänka er mitt namn. Jag hoppas att han skall
sentera denna uppmärksamhet af sin frånskilda hustru,
gifven till förmån för den nya ...

Nå, hvar tog nu meningen vägen -- jag har bestämdt
icke berättat er hvad han sade?

'Marie-Charlotte!' ropade han. 'Min galna kärlek
till dig har liknat ett brusande Niagara, men nu
har den nedstörtat i en pöl af Döda hafvet' ... Han
hade rätt. Aldrig, stackars Pauline-Marie-Charlotte,
kan du föreställa dig hvilket istadigt sinne han
har! Tror du att, när lillans arm åter liknade en
lilja utan schatteringar, han glömde sitt döda helgons
skymf i hennes ättling? Aldrig! Kärleken låg stendöd
i pölen. Han började afsky mig för min sjukdom --
du vet: svartsjukan ... det är en inflammationsfeber.

Min goda Marie-Charlotte, du kan förundra dig öfver
att jag icke också är svartsjuk på dig ... men jag
är öfvertygad om två ting: det ena att du är en
fullkomlig obetydlighet, det andra, att jag så pass
kurerat honom för kärlek att han icke lätt får smak
på någon ny.

Jag sätter mig fullkomligt in i situationen af
ert giftermål. Du hade ju kommit för att vårda och
uppfostra liljan, och du hade säkert en stor talang
i den vägen. För att nu alltid bibehålla dig som
vårdarinna af Karinas efterlemnade skatt, ansåg han
lämpligt att städsla dig med äktenskap. Vet du hvad
jag också tror ... Jo, att han var mörkrädd för min
vålnad och i ett anfall af förtviflan beslöt att
gifta sig.

Du bör veta att jag, till hämd för det att han
icke kom, då jag så förfärligt ångrade mig och
efter det rysliga skiljobrefvets ankomst ville
se honom blott en sekund, beslöt att låtsa som
om jag icke vore riktigt klok. Under detta spel,
som förvillade en mängd menniskor, sände jag honom
de rysligaste anklagelsebref och lät honom tro, att
han hvar natt kunde få höra min klagan utanför sina
fönster. Mauritz, Mauritz! Och detta utrop började
jag redan på utanskriften.

Nå, kan någon säga att det var oförtjent? Jag vet icke
hvad salig öfversten skulle hafva sagt, men det vet
jag, att öfverstinnan, den lilla väderfläktan (hon
är ju död nu), tyckte att det var stor synd om mig,
medan han och jag ännu lefde tillsammans och kämpade
den sista kampen.

Då var det som jag, ursinnig och bränd intill mitt
hjerteblod, fordrade att han skulle   välja   mellan
mig och den lilla. Det hade varit ett förfärligt
uppträde.    Jag svor vid min själ en ryslig ed, att
antingen skulle barnet ur huset eller skulle jag resa
hem och söka laglig   skilsmessa.    Du känner honom
icke, min stackars Marie-Charlotte,   men vet nu,
fast det vet ju hela verlden, att han lät mig resa --
icke barnet.    Först tänkte han att jag icke kunde
mena allvar.    Sedan kom han till mig.    Hans kärlek
flammade upp ... han låg på sina knän och tiggde mig
att återvända   och   blifva hvad jag förr varit.

Det kunde jag aldrig blifva.    Allt godt och vackert
inom mitt hjerta hade svartsjukan stulit ifrån mig.
Men jag sade: 'Jag skall ge efter,   om   hennes
afbild bortskickas.'    Det blef nej ... och nej
blef det också i mitt sinne.

Då aftalade vi skilsmessan, och när jag tvungit löftet
af honom, sade han att han aldrig skulle förlåta mitt
brott och hellre ville dö, än någonsin se mig mera
här i lifvet.

Hela verlden känner att vi blefvo skilda, men hela
verlden vet icke hvad ånger vill säga. Jag älskade
honom ursinnigare än någonsin, och jag förödmjukade
mig, i stoftet, då jag skref och bad att han af
barmhertighet skulle låta mig få se honom en enda
gång och att jag kände att mitt förstånd skulle
springa, om han nekade. Det var ett skrämskott, men
han borde hafva lagt vigt dervid ... och sanningen är,
att något inom mig från
den tiden kom i olag, och jag är säker att han derför
njuter af de mest lefvande samvetsqval.

Min goda Pauline-Marie-Charlotte! Jag skall be
Gud att du aldrig får gråta sådana tårar som bränt
upp mina kinder, om du lyssnar till det, som jag
nu säger ... Det beror af dig om du vill mildra hans
straff. Jag har fattats af ett starkt begär att se dig
och öfvertyga mig om din identitet med den bild, jag
skapat mig af dig. Du bör icke tro att jag vill dig
något ondt -- tvärtom: jag har ju gifvit dig mitt namn,
och om du lyder mig, så torde jag fatta det beslutet
att hädanefter skona honom.

Ifall du icke kommer, så lemna honom det bref,
som ligger inuti ... och jag tror att du får ångra
dig. Kommer du deremot, så kan du uppbränna eller
gömma brefvet (hvilket du vill). I en hel månad
skall jag vänta dig. Har du icke då varit hos mig,
så måste du vara en dålig varelse.

En besynnerlig känsla har gjort att jag först i slutet
af mitt bref vill säga dig, att man bedragit mig om
tiden för ert giftermål, så att min lyckönskan kommer,
sedan du redan blifvit mor till ett barn. Jag gaf
honom icke något. Derföre brast bandet. Jag vill
välsigna ditt barn -- och aldrig, aldrig kunde jag
nypa det, ty du har icke varit för honom en Karina
... Kom! Du väntas af

din trofasta

Pauline."

Medan den verkliga Pauline genomläste detta sorgliga
bref, på hvilket hennes tårar nu föllo, liksom de
många gånger förut fallit, erinrade hon sig med en
himmelsk glädje att hon, under förevändning af en
resa till sitt gamla hem, der hon verkligen hade
några små affärer att afsluta, besökt den arma, att
hon bevittnat hennes djupt beklagansvärda tillstånd,
men att hon ock blifvit i tillfälle att sprida ett
välsignelserikt ljusskimmer öfver hennes mörka lif.

Ja, Pauline hade skäl att glädja sig. Det sanna mod
och den hjertats djupa godhet, som gömde sig i hennes
handling, vunno sin belöning, då hon vid mötet med
sin mans frånskilda hustru kände huru den förfallna,
nästan skelettlika gestalten af den fordom så lysande
Marie-Charlotte hårdt tryckte sig intill henne och
under snyftningar ville kyssa hennes händer. 

Ur den förvirrade blicken strålade en vild tacksamhet. "Jag
visste att du skulle komma!" sade hon. "De, som
icke äga skönheten, ha i stället fått godheten. Du
är ingen skönhet, men jag ser på dig att du icke
är så alldeles obetydlig ... Jag älskar dig mycket,
men du måste taga mig härifrån!"

Då Pauline i sin förvirring vid detta oväntade
förslag förrådde en lätt oro, yttrade den olyckliga
med rynkade ögonbryn: "Du skall föra mig härifrån,
icke hem till dig -- du vet att han icke vill se mig,
utan till dem, som jag sjelf icke ville se i mina
stora dagar."

Den sinnesförvirrade qvinnan menade två fattiga
slägtingar, ett äkta par, som fordom älskat henne och
som instinkten lät henne veta att de ännu skulle med
ömhet omhägna henne. 

Utan att ingå i närmare detaljer
angående Paulines ädla mission i denna sak, nämna
vi blott att hon hade besökt dessa slägtingar och
att hennes bemödande så lyckats, att de i sitt hus
emottagit den olyckliga Marie-Charlotte, hvilken,
under det år hon fått åtnjuta deras trogna vård,
blifvit så betydligt förbättrad till sinnet, att hon
nu ägde många ljusa mellantider, hvaremot hennes
kropps helsa allt mer och mer aftynade.

Pauline korresponderade då och då med de nämda
slägtingarne och skref äfven kärleksrika bref af
det mest välgörande inflytande till Marie-Charlotte
sjelf. Hennes afsigt var att nu, då hon skulle
resa till Stockholm för att atleverera de insamlade
gåfvorna till högskolebazaren, med det samma begagna
tillfället att besöka Marie-Charlotte, vid hvilken ett
outsägligt medlidande band henne. Hennes skuld i det
olyckliga äktenskapet vågade Pauline icke bedömma --
än mindre vågade hon bedömma Mauritz'.

För Paulines rättrådiga själ var det emellertid en
hård pröfning att hafva en sådan hemlighet för sin
man. Huru ljuft skulle det ej varit att kunna lindra
hans sorg -- men hur

ens våga försöka att vidröra ett ämne, hvars
omnämnande han så strängt bannlyst.

Utan tvifvel hade han -- och häruti anade Pauline rätt
-- sjelf skaffat sig underrättelser. Genom läkaren
vid det sjukhem, der Marie-Charlotte vistats, hade
han fått veta att hennes slägtingar, herr och fru
T., derifrån afhämtat henne i ett tillstånd, som på
allra sista tiden ojemförligt förbättrats. Men aldrig
anade Mauritz verkliga förhållandet, att nämligen
hans andra hustru var den ädla försyn, som här på
jorden beskyddade den första.

Oaktadt dessa goda notiser hade Mauritz på sednare
tiden börjat fattas af ett obeskrifligt behof att höra
något från henne, som han en gång så gränslöst älskat
och hvars vilda bref sedan utgjort en sådan fasa
för honom. Efter dessa bref kunde han icke längta --
men han längtade dock. Han ville ha offrat allt för
ett förnuftigt försoningens ord från henne, men han
kunde ej skrifva: han kunde blott, liksom till bot för
den hårda vägran, som kostat den excentriska qvinnan
förståndet, tillsluta, ja tillbomma sitt hjerta för
den nya känsla, hvilken länge der velat intränga.

Stundom hade han misstänkt, men åter förkastat
möjligheten att Pauline undandolde några bref, och
denna sistförflutna afton hade han för första gången till henne
framkastat en sådan vink. Under hela deras äktenskap,
öfver hvilket han med omsorg lyckats draga en kylig
dimma, hade han
aldrig gjort minsta häntydning på sitt första
olyckliga giftermål, och att det nu skedde kom
utan tvifvel af den retlighet, som uppväckts hos
honom genom läsningen af hennes artikel om qvinnans
sjelfständighet.

Det var ingalunda sjelfva saken som företrädesvis
plågat honom, men han hade gripits af en brinnande,
stormande afund, ja, svartsjuka på alla dessa föremål,
som fängslade Pauline och på hvilka hon slösade bort
sitt intresse.

Han ville ensam äga hennes hjerta, hennes tankar, hela
hennes lif, utan att dock gifva henne ett utbyte. Han
visste dock icke sjelf rätt huru hans konto i den
vägen stod. Men Pauline visste det, ty hon fattade
alla denna sårade själs dolda hemligheter. En gång,
då hon funne honom i en mild och mjuk stämning,
ville hon våga den stora svårigheten att yppa allt,
som rörde den förskjutna, och sedan med lätt hand söka
läka de sår, för hvilka då borde finnas en balsam.

I detta ögonblick, när Pauline i lönnlådans hägn
förtrott de farliga brefven, tackade hon i sitt
hjertas djup Gud, som icke tillåtit att hennes
svärmors förvetna nyfikenhet förstört frukten af
hennes bemödanden ... "Om jag hittills," sade
hon, i det hon småleende tillslöt skrifpulpeten,
"af princip arbetat för högskolefondens befrämjande,
så sker det hädanefter af
tacksamhet -- och min lilla artikel skall nog hitta
vägen till länstidningens spalter vid lämplig tid."

I detta ögonblick hördes Mauritz inkomma i
sängkammaren.

(Forts.)




En farlig situation.
(Tillhör texten å nästa sida.)




Meteoriten.

Hur länge man i Grönlands isfält letat, 
Så knep man sig en notabilitet. 
Om han uti Allfaders käppknapp setat,
Det vet man väl ej än med säkerhet. 
I Danmark tros, att blocket blifvit petadt 
Ur magen på vår rullande planet.
De lärde tvista må, om hur och hvadan, 
Det säkra är, att den kom hit med Gladan.

Det är väl i sin ordning att j veten
Med hvilken fröjd hans ankomst här förnams.
I procession han drogs af menigheten,
Och fast hans skick var stilla som ett lams,
Han myror satt de lärde i planeten: 
Om hvar den setat, komma de ej sams; 
Men striden pågår käckt, och ändamålet 
Är vunnet strax, blott man får rätt på hålet.

Jag väl har hört, att man kan stenar tukta;
Men att bekänna kort ej denna vill.
De professorer gå hvar dag och lukta
Om han hör Tellus eller Luna till.
Det fins betänksamt folk, som börjar frukta
Att de sig låtit narra i April;
Och är det så, så må de sig ursaka
Och lägga honom, der han låg, tillbaka.


Åt vetenskapen är han dock af norden 
Ur polens grafhvalf undan döden frälst, 
Och som han är tillräckligt gammal vorden, 
Bör han väl få ett rum bland Femti-äldst.
Ett faktum är, att han nu tillhör jorden, 
Och han må se'n bedömas hur som helst, 
Så tror jag, att min sats ändå är rigtig, 
Att han är lika tung, som han är vigtig.

E. S-dt.



Baldwin på flodhäst-jagt.

Jägare hafva ett slags privilegium på att få skära
till i växten eller späcka sina skildringar med de
mest sällsamma äfventyr, och det tyckes nästan som
om vidstående illustrationer vore profbitar på en
dylik anrättning. Den första påminner oss mycket
lifligt om en anekdot, som för några år sedan gick
genom tidningarne och lydde ungefärligen så här:

I ett större sällskap af amerikanare föll talet på
jagtäfventyr, och en hvar sökte öfverbjuda de andre
med mer eller mindre nervskakande jagthistorier. En
ung man hade just kommit in i en hårresande
skildring, som åhördes med spändt intresse. Förföljd
af indianer, hade berättaren kommit ned till en
flod. Genom nattdimman upptäckte han framför
sig en liten holme och kastade sig genast i vattnet,
för att simmande komma dit. Endast några simtag
felades honom för att nå holmen, då han såg sig
förföljd af en ofantlig alligator. Förskräckelsen
mångdubblar den olyckliges krafter; ännu ett tag och
han är räddad ... Då uppenbarar sig en ny fara. Holmen
bevakas af en ny fruktansvärd fiende, en grå-björn ...

Berättaren tystnar.

"Nå, hur gick det?" ropar sällskapet i den största spänning.

"Ja, mina herrar", svarar mannen, "det är just det
som jag sitter och funderar på."

Den ärade läsaren behöfver ej häraf låta sig
gripas af någon misstanke, rörande trovärdigheten
af de äfventyr, som här blifvit illustrerade. Den
engelske resanden Baldwin, ledamot af geografiska
sällskapet i London, har sjelf meddelat dem i sina
dagboksanteckningar från en färd mellan Port Natal
och Zambezekusten, der han berättar som följer:

"En dag jagade vi flodhästar i S:t Lucie-viken. Mina
följeslagare hade landsatt mig på en sandbank,
beklädd med
vass, hvarifrån jag skulle hålla utkik. Värmen var
tryckande, jag hade känningar af en annalkande feber
och var ytterligt matt. Sedan jag valt en lämplig
plats bland vassen, satte jag mig med fötterna i
vattnet, och det dröjde icke länge förrän jag försjönk
i ett tillstånd af dvala.

"Under tiden hade mina ledsagare skrämt upp flera
flodhästar; de togo ofta vägen tätt förbi mig,
och mina vänner kunde ej fatta hvarföre jag icke
sköt. Plötsligen upptäckte de några ofantliga
krokodiler, som figurerade fram och åter omkring
den plats, der jag befann mig och der jag nu satt
några alnar ifrån odjuren. Mina vänner kommo just
i lämplig tid för att skingra sällskapet och befria
mig ur mitt farliga läge. Hela den sympati som min
farliga belägenhet ingaf dem
yttrade sig i skarpa förebråelser derför att jag
låtit besegra mig af sömnen i stället för att passa på
och skicka ett par kulor genom de flodhästhufvuden,
som flera gånger dykt upp i mitt grannskap. Jag var
emellertid allt för glad öfver min räddning för att
retas af deras stickord.

"Framemot aftonen reparerade jag min försummelse,
då jag fick nöjet att skjuta en af de största och
vackraste flodhästar jag sett. När jag upptäckte
honom, satt han vid flodstranden alldeles orörlig
och liksom försänkt i sömn. Nu var det jag som var
vaken, och en välriktad kula från min bössa kom
honom att ursinnigt tumla omkring några gånger och
derpå rusa ut i floden, der han våldsamt rörde upp
vattnet och skakade det svarta hufvudet, som skummade
af blodfradga. Jag fruktade att besten skulle undgå
mig, hvarföre jag, obetänksamt nog, skyndade ned i
vattnet för att få bättre håll. I stället för att fly,
störtade sig kolossen rakt emot mig, och jag fick
blott tillfälle att göra ett enda skott. Men detta
var också tillräckligt; kulan träffade den rätta
punkten invid örat och dödade honom på fläcken.'


Under jagten.




Högskolefonden.

Skiss af Emilie Flygare-Carlén.

(Forts. fr. sid. 52.)

8.

Mottagningsdagen för högskolefondens gåfvor.

"Jag undrar hvad salig öfversten skulle hafva sagt om
det här?" yttrade öfverstinnan, då hon, dagen före
"tiggaredagen" -- såsom hon behagade benämna sin
kära svärdotters tillställning -- ilade fram och åter
mellan köket, handkammaren och sina egna rum, för att,
under en och annan tête-à-tête med salig öfverstens
skugga, tillstå att hon måste låta sin galla rinna
öfver, på det att den icke skulle åstadkomma något
ännu värre ... Det var ju ett sockerstötande,
ett mandelrifvande och ett pepparkaksrörande liksom
det varit fråga om ett hederligt barnsöl, i stället
för ett opassande marknadsmöte, der ett par tre
pastoraters fruntimmers-patrask skulle bjuda öfver
hvarandra i högskole-presenter.

Denna dag var den lilla damen rent af tvingad till en
reminiscens af sina fordna mystiska sångöfningar. Och
så klingade ända ut i förstugan den gamla sången,
fastän med nya ord: "Djupt i hafvet ... skamliga
slöserska med din dumma högskola ... på
demantehällen ... under sådant öfvermodigt lif
... näcken hvilar ... skall min stackars son
alldeles gå förlorad ... i grönan sal!"

Men kom då Pauline genom köket och med fast ton
och vanlig lugn hållning gaf någon order, då knep
öfverstinnan så hårdt ihop sina läppar, att hon nära
kunnat qväfvas ... Hade man väl sett en så löjlig
respekt, hvarmed tjenstpersonalen, från husmamsellen
till hönsflickan, lyssnade på hennes nåds order --
"jo, det skulle salig öfverst..." Men här stannade
hon tvärt: vid detta enda tillfälle passade det
ej att åberopa den gamla auktoriteten, ty (bittra
öde!) den metod, som f. d. guvernanten var så skicklig
uti, råkade just vara den, hvilken i afseende på
matmoderskallet alltid hyllats af öfversten.

Öfverstinnan lyckades likväl sönderbryta denna
tankeförbindelse, i det hon hastigt fick anledning
att besjunga något nytt slöseri.

*

På sjelfva "tiggaredagen" gick solen ganska
vacker och klar upp, så att man ej behöfde anlita
ordspråket, att "en mulen morgon gör en klar
dag". Besynnerligt nog har man icke fästat sig vid
motsatsen, att en klar morgon ofta gör en mulen
afton.

Strålande som solen och i en särdeles smakfull
vår-toalett gick Pauline ute i salen, ömsom
öfverseende bordet med kaffe-frukosten och bordet,
der alla hennes egna bidrag voro upplagda: de skulle
naturligtvis beses af de främmande. Och nu tittade hon
in i sin mans rum för att meddela honom, att "svärmor"
icke velat emottaga hennes vanliga morgonvisit, emedan
hon bestämt sig för att sofva hela förmiddagen.

Mauritz såg upp från den bok, i hvilken han, sittande
i gungstolen framför brasan, tycktes läsa.

"Så vacker du gjort dig!" sade han med en blick af
ofrivillig hyllning. "Du illustrerar då högskolan
äfven genom en utsökt paryr ... och din färg,
din min och ditt glädjesprittande väsende visa mig,
att du just med själ och hjerta tillhör dessa damer,
hvilka svurit alla nya idéers fana."

"Skulle du händelsevis äfven hafva något emot,
att jag insamlar gåfvor för ett så vackert mål som
den annonserade bazaren? Jag försäkrar dig, min
gode Mauritz, att den passande frihet, du hittills
utan synbart misshag låtit mig åtnjuta, är den bästa
taktik, som du kan begagna för att bli varmt värderad
af din hustru."

"Pauline", svarade han, räckande henne handen,
"jag vill ej mera hädanefter än hittills lägga
band på din verksamhet! Jag finner mig i dina
folkskole-komitéer, dina högskolesammanträden, dina
komitéer för arbetsmaterialier till arbete åt de
fattige, sparbanksinrättningar, sjukvård och allt
aBiiat, inbegripet dina konferenser med presterskapet,
provinsial-läkaren och redaktören af länstidningen --
men gent emot denna moderation uppställer jag ett
enda vilkor: du reser icke till Stockholm! Din vän
fru Berta kan nog taga den affären om hand."

Pauline svarade ej strax. En uppriktig smärta intog
henne vid föreställningen, att hon icke skulle få
besöka Marie-Charlotte, som genom fru T. enträget
uppmanat henne att komma. Pauline kunde tryggt i
sitt samvete säga, fastän hon ej kunde säga det
till sin man, att denna del af hennes mission vida
öfversteg den andra, ty om endast frukterna af hennes
nit kommo till bazaren, var det icke nödigt att hon
sjelf åtföljde dem.

"Jag ser på dig", återtog den äkta mannen, "att min
önskan skulle kosta dig för mycket att uppfylla."

"Gud vet, min vän, att jag ville göra hundra gånger
mer, än hvad denna uppoffring synes innebära, för
att tillfredsställa en önskan af dig, men ..."

"Nog!" svarade han kallt. "Den skall icke förnyas,
ehuru jag kunde tillägga, att en hustru, en husmor,
framför allt en mor, torde hafva vigtigare åligganden
än att, sköta en massa främmande saker."

"Nej, det här, Mauritz, ärnar jag icke medgifva
dig att längre få fortsätta!" sade den unga frun, i
det hon med en behaglig rörelse lade sin hand öfver
hans. "Jag tror ej att du med något sken af sanning
kan påhitta någon uraktlåtenhet af mina pligter. Men
den pligten förstår jag ej, som skulle göra en gift
qvinna okänslig för alla andra förhållanden i lifvet,
än de som röra sig inom hemmet ... Har du något
att sakna?"

"Än ditt sällskap!"

"Nå, du smickrar mig ... För öfrigt tror jag icke
att jag ger dig skäl till någon saknad!"

"Jo, ett med all säkerhet ... Sedan min gamle
inspektor dog och du trugade på mig en af dina
skyddslingar, en oerfaren ung man med god vilja,
men ringa förmåga, har du lemnat mig att sköta
alltsammans. Före vårt giftermål handlade du helt
annorlunda: du erbjöd dig då till räkenskapsförerska
och gjorde din sak förträffligt ..."

"... naturligtvis för att fängsla dig!" svarade
hon skrattande. "Sedan fann jag det vara en klokare
politik att öfvertyga dig derom, att en husbonde,
så klok och begåfvad som du, allra bäst tar hand om
sin ekonomi. Dessutom står jag när som helst till din
disposition som handsekter ... Men se här kommer
en vagn ... det är Berta!"

Och så var Pauline bortblåst.

"Ädla och förståndiga qvinna -- nog förstår jag din
politik!" mumlade Mauritz, i det han, fällande boken,
föll tillbaka i gungstolen ... "Men hon nekade
min bön ... Hon lefver för allt och intet och
blir derföre aldrig mäktig af någon starkare känsla
... dumheter ... har jag väl någon sådan att bjuda
henne tillbaka ... Arma, arma Marie-Charlotte",
suckade han, "du älskade, men vansinnigt, och var
vansinnigt svartsjuk på en död ... Jag -- på hvad är
jag svartsjuk? På ... icke ens en skugga. Och likväl
är jag svartsjuk pä hvarje ny idé hon får ... usla
egoism ... Marie-Charlotte, Marie-Charlotte, jag
skall aldrig kunna förjaga ditt minne -- din brinnande,
stormande, sjudande bild ställer sig ständigt mellan
mig och denna lugna, svala, ljusa andra bild, i hvars
rena atmosfer jag känner mig så väl ..."

Hans hufvud sjönk tungt ned mot handen. Han glömde
bort att han i egenskap af värd hade något bestyr i
sitt eget hus.

*

Emellertid emottog Pauline ute i salen sin kära Berta,
en hurtig, glad och älskvärd fru, hvars bekantskap
utan tvifvel skulle vara angenäm att göra, ifall det
vore nödvändigt för denna lilla dram.

Nu är dock tillräckligt att säga det fru Berta mera
kopierade sin vän Paulines idéer, än att hon sjelf
uppfann nya. Det var en förståndig harmoni, som aldrig
stördes af någon söndersprungen sträng.

I dag fingo emellertid damerna icke tid att utbyta mer
än några flygtiga ord öfver sin lyckade sträfvan för
högskolebazaren, innan åkdon efter åkdon rullade fram
till trappan och korgar efter korgar infördes i den
stora salen, der snart den inströmmande fruntimmersskaran 
under glädtigt prat och skratt mellan
smörgåsen och kaffekoppen började plocka upp till
hela pyramider af "amier", hjertvärmare, strumpor,
resskärp, muddar och diverse ståtliga broderier ...

Men medan alla dessa af idel välgörenhet inspirerade
damer falla i beundran öfver hvarandras arbeten och
uppgöra planer för en egen liten bazar eller auktion
för samma ändamål, titta vi in i Paulines arbetsrum,
der en krets af sju à åtta unga fruntimmer mellan
nio à elfva år är församlad. Här representerar
lilla Karin i egenskap af värdinna, liksom hennes
stora docka i soffan gör les honneurs för sju andra
der i rad uppställda mycket eleganta dockor, dels
ännu i vinterkostym med muff och boa, dels också i
supé-toalett för någon påräknad fête i hufvudstaden,
sedan de först blifvit vederbörligen presenterade
vid högskolebazaren.

Dockornas ägarinnor började nu, icke att såsom damerna
i salen öfverbjuda hvarandra i komplimangsväg,
utan tvärtom med sin ålders oförställda uppriktighet
uttrycka sig i tillbörligt klander ... "Nej,
se -- du har inte broderad underkjol på din docka"
... "Men jag har i stället broderade byxholkar på
min" ... "Ser ni", yttrade en tredje, "att jag
klädt min docka i silkesstrumpor" ... "Sådana
smutsgömmor", förkunnade en fjerde med en
afundsjuk blick på silkesstrumporna, "skulle jag
aldrig vilja ha -- man kan väl aldrig se något vackrare
än min dockas högklackade bottiner!"

"Tyst nu, flickor, om det der och kom och få er
kaffe!" uppmanade liten Karin, börjande serveringen
vid de små fruntimrens eget bord.

Sedan denna affär blifvit undangjord, föreslog den
äldsta af flickorna, att äfven de borde bilda en
komité.

"Det var just hvad jag ärnade föreslå!" utbrast
Karin. "Och till en början kunna vi komma öfverens
om att inte längre räkna oss för barn."

Detta förslag antogs med acklamation, och nästa
förslag bestod deruti att en hvar af flickorna skulle
välja sig en skyddsling bland de allra fattigaste af
flickbarnen och skänka dem hvar sitt förkläde till
belöning för flit i läsning.

"Men", invände en annan medlem i komitén, "om nu inte
alla läsa flitigt, ska de ändå få belöning?"

"Det duger inte!" afgjorde Karin. "Förklädena ska
vara premier till de snällaste."

"Jag har också en proposition!" sade dottern till
fru Berta, hvilken för Karin var en lika tillgifven
vän som fru Berta sjelf var för Karins tant.

"Hvad då?" inföll en annan.

"Jo, att vi ge premier inte bara för läsningen,
utan till den, som tvättar och kammar sig bäst."

"Ja", ropade flera, "en kam och en tvål till den,
som gör sig hyggligast!"

"Och efter vi upphört att vara barn", bifogade Karin,
"kunna vi gerna skänka några af våra gamla leksaker
till dem, som åtaga sig att också skrubba rena sina
små syskon ..."

Utan tvifvel skulle äfven denna proposition hafva
blifvit upptagen med bifall, derest icke ett hastigt
afbrott upplöst komitén.

Åtskilliga mammor visade sig i dörren och förkunnade
med brådskande rörelser, att mötet blifvit afbrutet
och att hästarne höllo på att förspännas.

"Hvad är det då som står på?" utbrast Karin högligen
misslynt.

Nu kom fru Berta i dörren ... "Mina söta flickor,
bullra för all del icke, när ni komma ut och ta på
er!"

"Men, snälla tant Berta, hvad är det?"

"Jo, lilla Karin, din farmor har blifvit mycket
häftigt sjuk. Hon hade sagt att hon ville sofva hela
förmiddagen, men bäst det var hördes en förfärlig
ringning ... och när husmamsellen kom inspringande,
blef hon alldeles förskräckt öfver öfverstinnans
förändring. Hon ropade oupphörligt på din tant, som
nu är der inne, medan kaptenen gör sig i ordning att
sjelf fara efter läkaren."

Karin flög ut.

Inne i salen gingo afskeden huller om buller, medan
hvar och en ref till sig sina amier och hjertvärmare,
för att den följande dagen mötas hos fru Berta,
hvilken förklarade sig villig att emottaga det
förtroende, som Pauline måste afsäga sig .....

Några timmar sednare var morgonens lysande scen på
ett ännu tyngre sätt förändrad, ty läkaren, som nu
ankommit, hade med ett mycket betänkligt utseende
förklarat, att öfverstinnans krampanfall kunde komma
att sluta ganska allvarsamt.

Pauline, hvilken var begåfvad med en särskilt talang
som sjuksköterska, blef nu alldeles omistlig för den
gamla häftiga damen. Men Paulines djupaste suck gällde
icke hennes svärmor: den gällde Marie-Charlotte,
som nu fick längta och lida förgäfves.

På denna Tycho-Brahe-dag skulle solen dock icke gå
ned, innan Pauline fick utstå ett långt hårdare prof,
ställd i valet mellan två svåra pligter. Eftermiddagen
var knappt halfliden, då den unga qvinnan, som
lyckligtvis befann sig i köket, der hon just höll
på att afsluta beredningen af en dekokt, den hon
sjelf tillagat åt den sjuka, fick genom särskilt bud
emottaga ett bref.

Detta bref (afsändt från en person, som i mellanhand
befordrade brefvexlingen mellan Pauline och den
familj, hos hvilken Marie-Charlotte vistades) var af
ett innehåll, som hos Pauline framkallade en innerlig
tacksamhetssuck till Gud derför att det icke fallit
i hennes mans händer, då det skulle hafva varit henne
omöjligt att besvara de frågor han kunnat göra.

Brefvet hade följande lydelse:

"Min bästa fru!

Påskynda för Guds skull ankomsten hit! Vår olyckliga
Marie-Charlotte skall icke länge kämpa i lifvets hårda
strid. Det lugn, som följt efter uppvaknandet från den
långa skymningen i hennes själ, har lyckligtvis ännu
icke låtit henne behålla mer än en fullt redig bild:
det är bilden af den goda, som uppsökte henne i hennes
jemmers elände och hvilken räddade hennes själ, säger
hon, från mörkret. Det går så stilla och fridfullt mot
slutet, men det går dock med så stora steg, att jag ej
annat kan än afsända detta bref under fruktan att hon
slocknat, innan hon får sin varmaste önskan uppfylld.

Ofta sväfvar öfver hennes läppar med ett vackert
leende kapten Mauritz' namn, men ännu oftare hviskar
hon namnet Pauline, smeker ömt det sista bref, hon
fått, och frågar om icke hennes barmhertiga engel
snart kommer.

Ack, låt då ej någon tid gå förlorad. Derom beder
innerligt Marie-Charlottes deltagande kusin,

er ödmjuka tjenarinna

Anna  T."

Pauline gömde brefvet på sig. Uttrycket i hennes
ansigte visade ett fast beslut -- utförandet måtte
kosta hvad som helst.




En vinterdag i skogen.

En vinterdag i skogen.

Allt är så tyst, ej hörs ett ljud,
När skogen står i svepningsskrud 
Den hårda kalla vintrens dag --
Så säger man.    Men icke jag 
Kan tycka så, ty lifvet talar 
Ju ock från snöbeklädda dalar.

När solen upp på himlen går
Och tränger in i skogens snår,
Hur gnistrar icke drifvan då,
Som skulle den i lågor stå,
Som flöt der ned från kullens branter
En lavaström af diamanter.

Och när en yrsnö jagas opp 
I hvirflar högt mot trädens topp, 
När nordan häftigt brusar fram 
Och fattar hårdt i gren och stam, 
Då knakar eken högt och säger:
Än lif jag i min kärna äger!

Sä talar allt om lif för mig, 
Der andra blott se dödens stig; 
Ett vissnadt strå vid trädets fot
Mig täljer om dess dolda rot --
Allt, allt, sitt vittnesbörd mig gifver, 
Att evigt lifvet är och blifver.

Richard.



Högskolefonden.

Skiss af Emilie Flygare-Carlén. 

(Forts. o. slut fr. sid. 55.)

9.

En äktenskapsscen i allvarsamma stilen.

En qvarts timma efter ankomsten af det
betydelsefulla budskapet finna vi Pauline
i sitt arbetsrum samspråkande med ortens
provinsial-läkare, en gammal förtrolig vän i huset och
stor beundrare af Pauline. Hon hade nyss till doktorn
ställt en fråga, den hon begärde att få besvarad på
samvete, om nämligen hennes svärmors tillstånd var
af den beskaffenhet, att någon lifsfara kunde vara
att frukta under de följande tre eller fyra dagarne.

"Nej, icke så snart, men, såsom jag redan nämt,
det fins ingen säkerhet att hon kommer upp igen
... Hennes hetsiga, oroliga sinne får så mycket
som möjligt aktas för tillfälle till utbrott."

"Gode Gud, hvad kan jag då göra -- jag står emellan
tvenne dyra pligter och måste ännu denna afton resa
bort och kan ej återkomma på minst tre à fyra dagar."

"Min bästa fru, är det möjligt?"

"Ja, både möjligt och visst ... Bör min mans lugn
icke för mig vara lika vigtigt som min svärmors!"

"Naturligtvis", svarade doktorn, "men hur kan det
höra hit?"

"Herr doktorn känner fullkomligt orsaken till Mauritz'
långvariga och svåra hypokondri?"

"Utan tvifvel ... det är en reminiscens från hans
första äktenskap eller, rättare, från skilsmessan
mellan honom och den vilda skönheten, med hvilken
han var gift. Maken till exalterad qvinna kan ej
tänkas. Jag förvånade mig blott öfver att han kunde
uthärda med sitt ok, tills hon sjelf i sin orimliga
dårskap fordrade att få aflyfta det .. Arma själ --
hon ångrade sig sedan rysligt, när det var för sent,
och blef ..."

"Ja", inföll Pauline, "sorgen beröfvade henne
förnuftet, och denna sorg har lagt Mauritz' af naturen
kraftfulla ande i oslitliga bojor. Han grämer sig
utan rast och ro derför att han ej efter skilsmessan
reste till henne såsom hon bönföll om."

"Nå, men hvad skulle det ha tjenat till? Hennes
nåd har ingen idé om hvad han fick lida af hennes
galna svartsjuka, då hon hade det lagliga bandet
att stödja sig vid. Skulle han då ha underkastat sig
kanske nya prof på hennes fordringar, sedan bandet
var upplöst? Emellertid vet jag att detta afslag på
hennes bön under alla dessa år gnagt på hans ömtåliga
samvete."

"Ja, så hårdt att det ej finnes mer än ett läkemedel,
och det vore att få ett ömt, förlåtande och försonligt
bref skrifvet af Marie-Charlotte i en fullt redig
stund."

"Aha ... jag börjar förstå."

"Jag skall vara fullt uppriktig!" återtog
Pauline. "Sedan må doktorn döma" ... Hon lemnade
honom först Marie-Charlottes bref, upplyste honom
sedan om sin resa och de åtgärder, som hon tagit,
samt framtog till sist det bref, hvilket nyss anländt
från fru T.

Doktorn läste, pröfvade och sade derefter beslutsamt:
"Jag tillstyrker hennes nåd att resa genast denna
eftermiddag, äfven om öfverstinnans tillstånd skulle
under tiden försvåras. Någon förklaring duger dock ej
med henne på förhand. Jag kan lyckligtvis stanna qvar
här tills i morgon och åtager mig att, så snart hennes
nåd väl är ute, hitta på någon passande förevändning
för resan ... Men huru få Mauritz' samtycke att
just nu lemna hus och hem, då orsaken dertill ej
kan beröras? Stockholmsfärden duger ej att ta fram --
den skulle göra honom ursinnig."

"Helst han redan förut bedt mig afstå derifrån,
hvilket jag då nekade."

"Jo, jo, han har sin svartsjuka han också! Men den
dag han får veta hvad hans ädla hustru gjort och
nu gör för att bereda frid åt hans återstående lif,
skall hans svartsjuka på likt och olikt upphöra, ty
han kan då, stackars Mauritz, våga att fullt uppskatta
den lycka, som Gud beskärt honom ... Nå, jag går nu
tillbaka in till den sjuka och ber honom komma hit."

"Ja, gör det, kära doktor!" svarade Pauline hastigt
och full af tacksamhet för doktorns grannlagenhet att
så afsluta meningen, att något svar på början deraf
ej behöfdes.

Då hon blef ensam, sammanknäppte hon sina händer i
brinnande bön, medan hennes fötter oroligt förde henne
fram och åter öfver golfvet. Hennes hjerta slog nästan
så stormigt som Marie-Charlottes hjerta säkerligen
slagit mången gång ... Nu vred det i låset, och nästa
ögonblick stod kapten Mauritz midt emot sin hustru.

"Hvad betyder denna rörelse, Pauline -- du, som
alltid äger   en  så   lugn   fattning ... Du bör
icke föreställa dig att mammas   sjukdom   har
något   sammanhang   med   hennes lilla harm öfver
ditt fruntimmersmöte i dag."

"Åh nej, min vän, det tror jag visst icke! Din mors
sätt att se hela denna sak härleder sig endast ifrån
hennes stationära uppfattning, icke från hennes goda
hjerta. Dessutom, efter hvad doktorn nyss sade mig,
är det ingen bestämd fara för det närvarande."

"Men din feberaktiga kind och denna feber i hela
din varelse?"

"Den, Mauritz, är en följd af min fruktan, att du
skall missförstå mig och troligen äfven missakta mig,
när du får höra hvad jag har i sinnet."

"Missakta dig -- det förefaller nästan omöjligt
... men hvad är det?" En olivfärgad blekhet hade
lagt sig öfver Mauritz förut mörka panna, och den
alltid tunga blicken höjdes mot Pauline med ett nästan
varnande uttryck.

"Jag ser hvad jag har att vänta", återtog Pauline,
"men det måste likväl sägas ... Jag vill resa bort
inom nästa timma och kan ej återkomma förrän närmare
fyra dagar härefter."

Mauritz gjorde en ryckning på kroppen, som plötsligt
rätade sig från den böjda ställningen ... man tyckte
sig se den gamle öfversten med sin resliga gestalt och
med den allvarsamma herrskareblicken mäta den, som
ådragit sig hans vrede. "Resa bort på flera dagar",
sade han, "resa inom en timma, då min mor troligen
ligger i sin sista sjukdom! Kanske du nödgas fara
upp till Stockholm för din åtagna beskickning?"

"Du vet", svarade Pauline med ett skenbart lugn,
"att du nu säger något, hvarpå du icke sjelf tror."

"Och hvarföre icke det ... har du ej redan en gång
i dag visat mig att du kan trotsa din mans önskan!"

"En önskan af min man kan jag lemna ouppfylld, då den
synes mig framkastad utan skäl, men jag trotsar icke
en pligt, förestafvad af mitt samvete, och det skulle
kraftigt resa sig, om jag öfvergåfvo min svärmors
sjukläger för att göra en färd för mitt nöje."

"Enda tänkbara ursäkt för ditt aflägsnande just nu
skulle vara, om din egen mor närmade sig sitt slut,
men då hon redan är död ..."

"Mauritz", afbröt honom Pauline, "jag föraktar att
hopsätta något slags fabel -- jag säger dig blott,
att den anledning, som fordrar min frånvaro, är af
så stor vigt, att till och med doktorn gillar mitt
beslut och inser hur tvingande det är. Under hela
mitt lif skulle jag komma att lida, ifall du genom
ett maktspråk hindrar mig."

"Maktspråk -- existerar ett sådant för hustrun, som
hyllar jemnlikhetsidéerna!"

En glödande purpur flög öfver Paulines ansigte
... "Mauritz, det här är dig icke värdigt! Tro på
mig -- jag aktar och värderar dig så högt, har ett så
fast förtroende till dig, att det skulle vara mig
omöjligt att icke tro på dig, om du hade något att
bedja mig om, som du icke kunde förklara."

"Nåväl", sade han, och för första gången på tre år
såg Pauline hans ögon gnistra af undertryckt harm,
"just nu har jag att be dig om att du uppoffrar din
envishet för min vilja! Men jag skall icke lemna dig i
okunnighet om följden af ditt steg, ifall du uttager
det. Rymmer du huset i detta ögonblick, så blir din
återgång dit signalen till en allvarlig söndring oss
emellan ... Jag har nu talat ett nytt språk och
hoppas, att du icke låter ditt vigtiga ärende drifva
dig till en ordentlig utmaning, ty i det fallet får
du vara beredd på att se dina frihetsidéer fängslade
af min befallning, befallningen att stanna hemma."

Han hade höjt rösten så att den hördes ut i salen.

I nästa ögonblick flög dörren upp, och lilla Karin
ordentligt rusade in i rummet, der hon hejdlöst flög
i Paulines famn, under det hon snyftande utbrast:
"Stackars goda tant, om ingen vill tro på dig,
så tror jag ... och det vet jag" -- hon vände
sina blixtrande ögon mot farbrodern -- "att min
mamma i himlen också gör, ty hvem skulle bättre än
hon veta allt hvad tant gjort för mig och för dig
också, farbror! Du borde just rodna för min mamma,
som jag vet du höll mycket af, för det att du kan
vara så rysligt misstrogen mot den, som är den allra
bästa menniska i hela, hela verlden! Säg nu strax"
(och här kastade sig den lilla gunstlingen, som
alltför väl kände sin makt, i farbroderns armar)
"att tant får göra som hon vill ... jag vet icke
hvad det är, men jag begriper att det är något godt."

"Du kommer som en hvirfvelvind, barn, och stör ett
allvarsamt samtal!" sade kaptenen, med förlägenhet
dragande sig tillbaka.

"Åh nej, farbror, jag kommer som en lätt vårvind och
jagar bort de stygga molnen ... Och nu får tant
resa, och
om farmor skulle dö ifrån oss, det jag vill be Gud
att hon inte gör, så skall jag först tigga af henne
det löftet, som hon inte velat ge mig, att få kalla
tant mamma i stället för tant, ty aldrig kunde min
egen mor ha varit bättre."

Pauline såg ömt på den ädla lilla förebedjerskan
... "Tack, min Karin!" sade hon sakta. "Du har gjort
mitt hjerta en djup glädje, emedan du tror på mig."

"Nåväl, jag vill också tro!" sade Mauritz, räckande
sin hustru handen. "Jag var för hård, men du vet icke
huru bittert detta förslag öfverraskade mig."

"Dyre Mauritz, jag skall återkomma med välsignelse
... och jag erfar icke den ringaste afund öfver att
det var Karin och icke jag som vann denna seger. Du
älskade henne långt innan din blick föll på mig."

Nu hördes de vackra tonerna af ett klingande
barnskratt och små barnhänder bultade på dörren.

"Åh, bevars, jag glömde att jag hade den lille med
mig i salen!" utbrast Karin, i det hon hastigt släppte
in pilten, som med häftighet upplyftes af modern och
slöts intill hennes hjerta.

"Mauritz", hviskade hon och lutade sig med gossen mot
sin mans axel, "Mauritz, förlåt mig för hans skull
att jag nu gjort dig ondt och låt honom bedja att du
tar väl emot mig, då jag återkommer!"

"Var lugn!" svarade Mauritz, och i rösten återdarrade
en djup rörelse ... "Jag var orimlig."

Nästa timma var Pauline rest.

*

10. 

Hvad skall salig öfversten nu säga?

Tre dagar hade förflutit efter den eftermiddag,
på hvilken Pauline lemnade sitt hem, och doktorn
höll just på att för väl tionde gången förklara för
öfverstinnan, att det var en slägtings sjukdom som
nödgat unga frun att företaga sin resa.

"Dumheter!"   mumlade   öfverstinnan.    "Har   hon
någon slägting, som är henne närmare än hennes mans
egen mor .. Så   tar   dekokten   slut   i   qväll,
och ingen kan koka den så som hon."

"Jag försäkrar fru öfverstinnan", vågade husmamsellen
invända, under det hon höll på med att lägga en
kompress kring den gamla fruns panna, "jag försäkrar
att hennes nåd så noga lärt mig, att jag icke tar
mis..."

"Tig, menniska!" utbrast den retliga patienten. "Jo,
detta skulle salig öfversten se -- jag ligger här och
dör rakt af vanvårdnad."

"Än jag då", inföll doktorn godmodigt, "är jag då
ingenting ... har jag icke så godt som lemnat
hus och hem, patienter och trädgårdsskötseln,
för att installera mig som en trogen riddare hos
öfverstinnan!"

"Ah, doktorn är icke så oäfven, men Pauline kan
aldrig inför Gud och salig öfversten ansvara
för att hon sätter af till den der gemena
Stockholms-tillställningen -- ty dit, och icke
annorstädes, har hon rest. Hon drar min son alldeles
vid näsan ... Han är ju icke inne?" hviskade hon
till husmamsellen.

"Jo, fru öfverstinna, han sitter nere vid
kakelugnsvrån. Lilla gossen har somnat på hans knä,
och han vill väl icke störa honom."

Men detta var just hvad kaptenen gjorde. Vinkande
till sig husmamsellen, som just slutat sitt bestyr,
lade han på hennes armar husets andre herre,
hvilken lyckligtvis icke låtit störa sig. Derpå steg
kaptenen upp och gick fram och satte sig vid sin mors
hufvudgärd, medan doktorn förklarade att han denna
afton var alldeles tvingad att besöka en patient i
grannskapet. Droskan stod redan förspänd.

"Det var rätt, doktor", ropade öfverstinnan, fläktande
med händer och armar för att fläkta bort den brinnande
febern, och hon skulle gerna också hafva fläktat bort
sin herr son, hvilken visst satt der och väntade på
att få säga ett ord om det yttrande, som hon råkat
fälla om Pauline, "det

var rätt, doktor, och låt mig dö som en hedning --
hvad skulle salig öfversten ha sagt om ett sådant
beteende af en gammal vän!"

De sista orden uppfattades icke af doktorn, som redan
begifvit sig på flykten.

Mor och son voro ensamma.

Öfverstinnan låtsade sig först vilja somna, men en
lätt och förtrolig strykning öfver hennes hand var
alltför oemotståndlig att hon icke skulle vakna.

"Kors, jaså, är du här, min vän!" mumlade hon litet
ovilligt, ty hon hade mycken både aktning och kärlek
för sonen ... "Är det något särskilt?"

"Just ingenting, utom det, att om mamma älskar mig
(och det vet jag säkert att mamma gör), så såra mig
icke genom missaktning för min hustru, särdeles i
någon af husfolkets närvaro!"

"Käre Mauritz, nu börja snart frossbrytningarne
-- det märker jag ... Du skall icke behöfva att
sitta så träget här inne, då du visst har många
andra göromål. För resten bör du icke tro att jag
missaktar din hustru: jag inser nog att hon är en
durabel menniska, men du må medge att du icke heller
vill bli sårad genom missaktning mot din mor -- och
det har Pauline visat."

"Nej, hon var sjelf alltför bedröfvad öfver denna
resa att detta kunde äga grund. Hon sade tvärtom att
hennes samvete skulle uppresa sig öfver att lemna
mammas sjukbädd, ifall icke en lika sträng pligt
fordrat hennes frånvaro."

"Det gör mig godt att höra ... Men medan vi äro så
förtroligt ensamma, så säg mig huru du, som aldrig
lemnat någon välde öfver dig, kunnat låta Pauline få
ett sådant, mycket större än din första hustru hade,
och henne var du ändå så kär i?"

Vid denna erinring blef Mauritz nästan
dödsblek. "Detta ämne", sade han, "skulle ju för
alltid vara nedlagdt. Pauline inger mig en djup och
varm aktning, som hon gör sig väl förtjent af ..."

"Hör du icke att det kör!" afbröt öfverstinnan ifrigt
... "Kan det vara hon? Jag vill genast veta det --
och är det hon, skall hon strax komma in, så att jag
får tala med henne om dekokten!"

Mauritz steg upp med långt hastigare rörelser än han
brukade hafva, och det behöfdes knappt att lilla Karin
kom i dörren och med en hög hviskning förkunnade:
"Det är tant som kommer!" Han kände inom sig att det
var hon.

"Stanna du hos farmor, mitt barn!" Och i ett nu
var kaptenen ute och vid vagnen i samma stund den
stannade.

Den första blick, som han bytte med sin hustru,
innefattade för henne en seger, hvilken hon gömde i
sitt hjerta. Den blick deremot, som han erhöll, var
så olik Paulines öppna, glada blickar, att han nära
nog skyggade ifrån den: den återspeglade liksom en
sammanfattning af fruktan, sorg och ömt medlidande. På
hennes ansigte låg för öfrigt nästan en gloria af
högtidligt allvar.

Paulines första fråga var efter hennes son, den
andra efter hennes svärmor. Och då hon fick höra
att den lille sof och att den sjuka ifrigt längtade,
tillade hon, under det hon, stödd på sin mans arm,
gick upp för trappan: "Jag är alldeles medtagen af
trötthet -- jag har rest hela förliden natt. Men jag
har så länge försummat mina pligter mot din mor,
att jag genast skyndar in till henne."

Mauritz syntes både tillfreds och otillfreds. Skulle
de icke hafva ett ögonblick för sig sjelfva, skulle
ingenting sägas, ingenting förklaras, skulle denna
obegripliga resa vara såsom den aldrig funnits till?

"Skall du icke hvila dig ett enda ögonblick?"
sade han.

"Åh nej!" svarade hon rodnande, och i tonen röjde
sig något som lät honom förstå att hon åtminstone
icke just nu var angelägen om ett mellan-fyra-ögon.

*

"Nu stannar du ju här inne hos mig i natt,
Pauline?" sade öfverstinnan, särdeles mild i anledning
af Paulines visade aktning och hörsamhet.

"Bäste mamma, hur kan hon stå ut dermed!" invände
sonen.

"Åh, qvinnorna äro långt segare än hvad ni karlar
tro ... Jag vill bestämdt att du icke öfverger mig,
Pauline ... du kan sofva på soffan, emellan det du
ger mig in ... Men du får först koka dekokten!"

Och så blef det.

Sedan Pauline kokat dekokten, en stund fått hvila
hufvudet mot sin lille sons bädd och superat
tillsammans med sin man och Karin, klädde hon om
sig och återvände till den sjuka, hvars tydligt
visade bevågenhet gjorde henne en innerlig
tillfredsställelse.

Under denna natt var öfverstinnan ovanligt lugn,
så att Pauline verkligen för ett par timmar fick
återhämta krafter. Men så snart naturen tagit ut en
del af sin rätt, vaknade hon -- och då uttog hennes
hemliga oro sin rätt.

Hvad skulle det bli, när hennes man erfore hvad
som kanske inom några dagar blefve kändt -- att
Marie-Charlottes lifs-lampa utslocknat ... Ännu
flammade veken, då Pauline lemnade henne, men den
kunde allra högst flämta en vecka ännu.

Aldrig skulle Pauline glömma det intryck, som denna
resa qvarlemnat.

Marie-Charlotte, i fulla åtnjutandet af sitt förnuft,
hvilade sitt trötta hufvud mot den qvinnas bröst,
emot hvilket äfven Mauritz hvilat sitt.

Svartsjukans stormar lågo nu bundna ... icke
ens den mattaste vindfläkt deraf drog genom hennes
sinne. Der, liksom i hennes hjerta, bodde nu den frid,
som öfvergår allt förstånd, emedan den är en skänk
af honom, som mildt aflyfter bördan, då mensklig
kraft icke längre förmår att bära den.

Under hela denna dyrbara dag, då Pauline stannade
hos henne, talade hon ej blott om Mauritz, som hon nu
kände sig älska med en renare kärlek, utan hon ingick
så öppet som ett barn, hvilket varmt längtar till sin
faders hus, i samtal om den öfvergång, som väntade
henne ... "O", sade hon med ett himmelskt leende,
"der uppe, der allt det mörker, som här omgifvit mig,
vändes till ljus, der de fel, som här fläckat mig,
blifvit aftvagna, kunna vi begge två älska honom
utan afund ... Huru himmelsk är ej döden efter ett
söndradt jordlif ... Och dig älskar jag näst honom
-- ja, jag älskar dig nästan lika högt."

Alla dessa ord sväfvade för Pauline, under det
hon lyssnade på sin svärmors häftiga andedrägt
och jemförde de begge qvinnorna, hvilka måhända
snart skulle återträffa hvarandra i den nya
tillvaron. Dessemellan såg hon på ett bref, som
Marie-Charlotte lemnat henne. Det var till Mauritz,
men skulle icke få lemnas förrän hon var död
... förklarad syntes hon redan vara.

*

Under de två nästföljande dagarne föreföll det liksom
öfverstinnan varit på bättringsvägen, och för hvar
stund blef Pauline henne nödvändigare.

"Jag tror för min Gud", mumlade hon smått emellanåt
inför sig sjelf, "att jag håller af menniskan --
och hon håller bestämdt af mig ... eljest kunde
hon icke ha ett sådant tålamod."

Men natten emellan den tredje och fjerde dagen fick
hon en oro, som af ingenting kunde stillas. Hon ropade
Pauline till sig i hvarje stund. Slutligen sade hon:
"Du är ju icke ledsen på mig för det jag icke alltid
varit god emot dig? Då jag går igenom mitt lif, finner
jag just inga stora synder: jag var alltid en öm och
undergifven hustru och, hvad jag tror, ingen dålig
mor. Jag har också som matmor och kristen i allmänhet
bjudit till att fylla mitt kall -- men emot dig har jag
varit svår, och det har kommit deraf att jag trott,
att en qvinna med så mycken bokkunskap och annan
kunskap, som du har, icke kunde äga något riktigt
hjerta, men det har du visat att du har; och fastän
jag ännu tycker att dina komitéer ocli möten för den
der högskolan och mycket annat äro litet tokiga, så
vill jag ändå hedra dig genom att skänka mina stora
örhängen, de med diamantknäppena, till

din   kära   bazar.    Jag  fick dem af salig
öfversten den dagen, då din man döptes, och derföre
köper väl han in dem."

Pauline böjde sina knän och hviskade ord så ljufva,
att de gjorde den sjuka innerligt godt.

"Jag skall säga dig", återtog hon, "nu, när allt är
klart emellan oss, att jag vet att jag snart dör. Han,
som för mig utgjorde hela verlden, hviskade till mig
förliden natt: 'Malena, jag väntar' ... och ser du,
barn, vår Herre i himmelen är nog så nådig att han
icke låter mig i det sista vara den ohörsam, som på
jorden var min älskade herre."

Pauline kunde icke svara ... hennes ögon stodo
fulla af tårar.

"Seså, var klok och full af besinning, som du brukar
... Jag vet hvilken mor du både varit och blir för
lilla Karin -- jag har också tillåtit henne att kalla
dig mamma!"

"O, tusen, tusen tack ... jag skulle utan ett sådant
löfte ej ha låtit henne göra det."

"Jag vet det -- du hör till de rätt pligttrogna
... Men du bör  älska  din man med en starkare
kärlek, och det tror jag   att   du   också
gör,   fastän   du väl hört omtalas att hans första
stackars   hustru,   genom   att älska honom för
mycket, förstörde   lifvet   för   dem   båda ...
Hvad Mauritz beträffar, så   lita   på   mina ord,
att om du icke är lika mycket i hans tankar som den
andra, så kommer du ändå allt närmare och närmare
hans hjerta!"

Ett vackert småleende sväfvade öfver Paulines läppar,
i det hon sakta tryckte dem mot svärmoderns hand.

"Ännu ett, du -- jag har en bön till dig."

"Ack, hvilken då?"  sade Pauline.    "Befall blott!"

"Tack, barn ... jo, jag vill nödvändigt veta hvad
din resa gällde -- kan du säga mig det?"

"Ja, om jag får förtro det åt en mor, som icke
förråder sin dotter."

"Tala ... jag missbrukar icke ditt förtroende!"

Och Pauline talade och den sjuka lyssnade med
onämnbart intresse.

"Må Gud välsigna och belöna dig för din ädla
gerning!" sade hon. "Då den oroliga, olyckliga
Marie-Charlotte -- jag höll henne alltid kär -- är död,
blir Mauritz en helt annan menniska; och när hon
kommer efter dit jag går förut, skall jag taga väl
emot henne."

"Säkerligen", återtog Pauline, "har hon redan gått
förut."

"O, Gud bevare mig, hvad skall salig öfversten nu
säga?"

Pauline såg förvånad upp.

"Han väntade mig ju -- och så kommer hon i stället!"

Och den trogna själen, som ända in i döden drömde
om lydnad, såg så tröstlös ut, att Pauline ömt och
tillitsfullt försäkrade: "Han skall säkert, ifall
Marie-Charlotte gått förut, säga, att efter detta
vackra förebud han så mycket vissare väntar på den,
som utgjorde hans högsta lycka på jorden."

"Hur du gläder mig med denna profetia!" Det rullade
tvenne stora tårar utför hennes kind ... "Jag vill
tro dig."

... Knappt en vecka efter denna högtidliga
natt hade himlen uppslagit sina portar för både
den gamla öfverstmnan och hennes Mauritz' första
hustru, den pröfvade och renade Marie-Charlotte. Den
förra hade hunnit fram några timmar förut, så att
"salig öfversten" först fick emottaga sin trogna
följeslagerska. Hvarje dag hade hon hviskat till
Pauline: "Är något bref kommet?" Och för hvart nej,
hon fått, hade en ljusning gått öfver hennes ansigte
... Sista qvällen sade hon, liksom hon vetat det:
"Ser du, barn, huru god Gud varit -- jag fick ändå
komma först till salig öfvers..."

Resten af meningen blef aldrig uttalad.

*

11.

Morgongryningen.

Det   bref,   som   innehöll   underrättelsen
om Marie-Charlottes död, hade, enligt
öfverenskommelse med Pauline, blifvit adresseradt
till doktorn;   och han ansåg sig handla klokt, då
han   valde   samma   dag,   som  Mauritz ledsagat
sin mors stoft
till familjgrafvens lugna ro, att meddela honom
sorgposten. Den ena sinnesrörelsen borde, då den
försmälte i den andra, mildra båda.

Mauritz hade efter gästernas afresa inneslutit sig i
sin mors rum, då doktorn kom för att med möjligaste
försigtighet afbörda sig sin mission -- men verkan af
detta budskap blef öfverväldigande. Det var som om en
lavin rasat ned i ett flammande bål. Han, den lugne,
slutne mannen, hängaf sig åt en så vild förtviflan,
att doktorn nästan började frukta äfven för hans
förstånd.

Under tvenne dagar smakade han hvarken mat eller
dryck, ville hvarken se Pauline eller någon annan
och fortsatte den eviga tunga kretsgången öfver sitt
kammargolf.

Det var de brännande samvetsqvalen som marterade honom
derföre att han en dag icke velat hvarken fatta eller
höra de böner, som från ett af ångern sargadt hjerta
ställdes till honom, och derföre att han väl i flera
år lidit, men lidit fruktlöst, då han ioke sökt vinna
hennes förlåtelse. Ja, detta lidande hade varit utan
ändamål, då det ej förmått förödmjuka hans stolthet
derhän, att han, sedan han hört att hon blifvit
flyttad från sjukhemmet och återvunnit förnuftets
ljus, icke sökt närmare upplysning, icke sökt närma
sig henne för att vinna den öfvertygelsen, att hon
nu för honom kände en mildare sinnesstämning än den,
som herrskat i de vilda, hotfulla brefven.

Nu var alltsammans förbi, nu skulle han aldrig erhålla
en gnista af tröst, nu skulle aldrig det stora svalget
emellan honom och henne fyllas: hans hela lif skulle
vara hemfallet åt en hjelplös sorg -- utan förlåtelse.

"Det här måste väl ha ett slut!" sade doktorn till
Pauline, som förgäfves gång efter gång återvände från
den slutna dörren. "Blott man kan få honom att tala
och höra, så skall han finna tröst genom den ädla
hustru, som har så mycken sådan att meddela honom ..."

Men huru få honom att höra, då han med den grymmaste
ihärdighet fasthöll sitt begär att vara ensam?

Sedan kroppen af öfveransträngning och sömnlöshet
blifvit slagen till jorden liksom anden, kunde den
olycklige mannen knappt förstå hvad som sades, äfven
då han försökte att höra.

I det tillstånd af slapp liknöjdhet, hvaruti han efter
de första stormiga dagarne förföll, var hans dörr icke
mera stängd: Pauline fick vara hos honom så mycket
hon ville. Men ännu vågade hon icke vidröra det ämne,
som satte hans nerver i skakning, blott något på det
aflägsnaste häntydde ditåt.

Det var först efter ännu en ytterligare vecka som hon
en eftermiddag, sittande bredvid honom och betraktande
honom med innerlig ömhet, försigtigt sade: "Du har
aldrig frågat mig om hvad min resa gällde ..."

"Nu är det detsamma!"  svarade han ljudlöst.

"Men det tror ej jag ... Mins du att jag nämde för
dig att en dyr pligt tvingade mig dertill?"

"Jag mins ingenting."

"Tänk på", återtog Pauline, "om jag var borta för
att emottaga till dig en helig helsning från ett
ångerfullt hjerta ..."

Han störtade upp ... "Hvad vill du säga? Du kände
icke henne!"

"Men om jag gjorde det ... om jag älskade henne som
en syster, om det var jag som flyttade henne från
det sorgens hem, der hon vistades, till hennes ömma
och medlidsamma slägtingar ... om den ifver, jag
visade att få företaga resan till Stockholm, dolde
det ifriga begäret att träffa henne, som väntade mig,
som jag i mina bref lofvat komma och som längtade
efter mig ... om slutligen, då din mors sjukdom
hindrade resan, ett enskilt bud från hennes kusin
bad mig komma genast ... om jag hann fram i tid
och hon jemte sitt hjertas varmaste helsning gaf
mig ett bref till den, hvilken hon visste skulle
längta efter försoningens ord, men att detta bref
icke finge lemnas, förrän hon gjort den flyttning,,
hvarefter hon så innerligt längtade?"

Mauritz hade afhört sin hustru i stum förvirring. Den
spända blicken var liksom fasthäftad vid henne, Hans
hufvud fattade icke klart de välsignelsebärande orden,
men hans hand

famlade dock efter brefvet, och då hon gaf honom det,
föll han i häftiga snyftningar och tryckte det i half
yrsel till sina läppar.

Han hade icke haft ett ord för budbärarinnan af denna
lycka, men hon ägde alltför mycket hjerta och förstånd
att nu vänta det. Tyst smög hon ut, lemnande honom åt
hvad han i detta ögonblick bäst behöfde: ensamheten.

Han bröt brefvet. Bokstäfverna voro sådana som han
fordom sett dem: vackra och jemna -- icke de stora
och ojemna som han senast sett.

"Min Mauritz", skref hon, "den, som mycket älskat,
varder mycket förlåtet! Trodde jag ej detta, så skulle
ingenting trösta mig öfver att jag förbittrat hela
ditt lif och lagt en så tung natt der öfver.

Jag älskar dig in i döden, efter döden, men jag älskar
dig med en helt annan kärlek än i mitt trotsiga
öfvermods vilda dagar ... Förlåt mig så som jag
förlåter dig -- och gif till den förträffliga maka,
som Gud beskärt dig, hela den kärlek, du fordom till
öfverflöd slösade på mig! Jag förbehåller mig blott
en liten del.

Huru ljuft är ej att veta det du nu ändtligen blir
lycklig! Om du ej uppskattar henne, som är dig så
värdig, skall jag i sjelfva himlen gråta deröfver. I
lifvet borde jag ej mera återse dig, men i himlen
väntas ni båda af

eder lyckliga

Marie-Charlotte.

P. S. Jag har ej talat om min långa natt -- den, du
vet, som hvilade öfver min själ. Nu tänker jag blott
på solen och morgongryningen.

Älskade Mauritz, glöm aldrig att du till Pauline har
en särskilt helig skuld att betala! Det är hon som
för mig varit barmhertighetens engel."

*

En lång timma hade förflutit.

Pauline satt i sitt arbetsrum bredvid sin lille gosse,
som slumrade i ena soffhörnet.

Unga Karin var borta.

I kakelugnen flammade brasan och upplyste med sitt
sken den vackra taflan af modern, som, lutad mot
barnet, tycktes vara försänkt i bön. Hon bad för sin
make och äfven för sig -- ty innan denna dag slutat
sin räkning öfver jorden, skulle säkerligen mycket
vara förändradt.

Då öppnades sakta dörren från den lilla korridoren,
och Mauritz inträdde.

Hans ansigte bar ett uttryck, som tycktes nästan
otänkbart att finna hos honom ... det var uttrycket
af en öfversvinlig hänförelse.

Skulle Pauline tro sina sinnens intyg?

Det var för henne han böjde sina knän, det var hennes
armar han lade kring sin hals, i det han med en röst,
icke qväfd, utan fulltonad, utbrast:

"Den heliga skuld till dig, som min arma
Marie-Charlotte" (... det var första gången han
inför sin andra hustru uttalade   detta  namn ...)   
"testamenterade mig, är annoterad icke
blott i mitt hjerta, mitt minne och mitt samvete,
den är äfven
förenad med den skuld, jag sjelf har till dig,
då jag under tre
år   så   omsorgsfullt   för  dig   sökt  dölja mina
känslor, att jag
till och med njutit af den grymheten, att låta dig
tro det mitt
hjerta  ej   mer kunde öppna sig för den heligaste
känsla, som
Gud hos oss inlagt, emedan den är en del af honom
sjelf -- kärleken."

"O, Mauritz, Mauritz, du skulle då kunna verkligen
älska äfven mig?"

"Dig ... ja, Pauline -- du kan tro mig .... Min
tvungna kyla har varit ett vansinnigt offer åt min
första kärlek ... nej, icke den första, ty jag
tillbad ju Karina i en ynglings första blyga svärmiska
dröm. Men offret att martera mitt eget hjerta för
Marie-Charlottes skull liknade de ändamålslösa offer,
som de fordna martyrerna ofta ålade sig ... Och då
min egoism, sådan den utbröt den aftonen, då jag
läste din artikel, gick ända derhän, att jag, för att
lugna de sår, som min egenkärlek fått, nästan ville
aftvinga dig erkännandet af en känsla, den jag sjelf
icke vågade dela ... då, o, då gjorde du på mig
genom ditt högsinnade svar, som kom mig att rodna i
mitt hjerta, ett outplånligt intryck .... Men om du
kunde tänka dig hur förfärligt jag led af att se dig
tröstad af en blott idé ... Nu kan jag säga dig allt
detta, när hon löst mig ur de tunga fjettrarne, när
jag känner mig afskaka stoftet af de långsamt flydda
åren och vakna liksom hon till en ny morgongryning
... Skall det icke äfven, du dyra, du älskade,
i vårt gemensamma lif bli en morgongryning, ifall du
nu otvingad ....."

Pauline öppnade för honom sin famn. 

Något annat svar behöfde han ej.

*

De följande månaderna tillbragte de begge makarne med
sin lilla familj på resor, för att förskingra alla
molnhöljda minnen. Och då de emot slutet af hösten
återvände, sade Mauritz, öfver hvars drag helsa,
lycka, kraft och frid återstrålade:

"Nu, min Pauline, får du afsända din artikel till
länstidningen, när du behagar, och gerna sjelf med
fru Berta arrangera ett halft dussin auktioner för
högskolefonden. Hade icke min svartsjuka på den varit,
skulle jag aldrig kunnat uppskatta hur dyrbar du var
mig."

"Jag tar dig på orden", svarade Pauline leende, "ty
det är icke värdt att du inbillar dig, att min lycka
beröfvar mig begäret att vara en gagnande medlem i
samhället."

"O, nej, bevars, icke är jag så egenkär att jag
vidare hoppas täfla med dina komitéer ... Dessutom
lofvar jag dig att aldrig ge mig ut på spionering,
såsom händelsen var den eftermiddagen, då jag i ditt
arbetsrum träffade min mor i samma lofliga afsigt ...."

"Huru ....?"

Slut.



I balsalen.

Timman slagit.    Fylld är salen;
"Första valsen" spelas nu: 
Impressarion öppnar balen;
Hvilken skönhet väljer du? 
Eller vill du stå helt nära 
Under fêtens lopp? Här blir 
Mycket nyttigt nu att lära, 
Månget ämne för satir!

Se, hur "balens drottning"  flyger, 
Som en vårvind, i en vals! 
Mycket glitter!   Fina tyger! 
Bara armar -- mjellhvit hals!
Hennes kavaljer, baronen, 
"Hundra tusen" får i hast
Och dertill -- vid transaktionen --
Hvad hon har i löst som fast.

Rundt kring alla hörn och kanter 
Recensionen börjar snart: 
Äldre fruar, gamla tanter 
Sätta tungans band i fart. -- 
Den matronan, der -- i kyrkan 
Somnar in hvar enda gång; 
Nu, när flärden får sin dyrkan, 
Kan hon vaka natten lång.

Midt i nöjet hvad kabaler, 
Spel, intriger, etikett,
Kurtisörer och rivaler -- 
Allting sirligt och på "sprätt!" 
Tarflig är konversationen, 
Fast förtalet väl här trifs: 
Här man -- så är goda tonen - -
Ej ger andlig spis till lifs.

Men, förlåt! -- jag ej bör glömma 
Dessa begge älskande,
Som i nischen der sig gömma: 
Ack! med blickar tala de --
Önska säkert, att de vore 
Tusen mil från lifvet här:
Från kurtis och bal jag fore, 
Om som de jag vore kär!

Och den ungmön, som nu sväfvar
Öfver tiljan oskuldsfull:
Rädd, men jublande, hon bäfvar,
Yppigt svajar lockars gull.
Hon kan barnslig glädje njuta,
Vet ej af bekymren alls:
Må ej barnets yra sluta,
Förr'n med "brudens första vals!"

"Får jag äran?"  --  "Ingen ledig!" 
Så repliken. Detta svar 
Kan en firad skönhet ge dig: 
Gud ske lof, att fler bli' qvar. 
Trösta du den "öfvergifna",
Som der borta "suttit", bror! 
Att hon blir från "öfverblifna 
Kartan"  räddad, se'n hon tror.

"Hu! hvad värmen här generar! 
Dammigt som en sommardag!"  -- 
Så en dame, som reparerar 
Klädningen och "står i drag". 
Hvarför är -- fast föga vigtigt! --
Hennes ena kind så blek? 
Handsken röfvat -- oförsigtigt! -- 
Sminket, som kom dit på svek.

Skönheter! åt er jag sparar 
Här ett vänligt råd till slut: 
Om ock bal'n till dager varar, 
Lemnen den ändå förut! 
Blomstrande j foten sätten 
I en balsalong -- men j 
Deklinerat, toaletten 
Plundrats grymt vid er sorti.

Ebbe.



Kung Karius.

Saga af Richard Gustafsson.

Kungen är död! lefve kungen! så ropade folket, liksom
i våra tider, i det land der kung Karius lefde. 

Karii fader,   den   gamle  kungen,  var nyss död, och
sonen   utropades   till konung, fastän han ännu var
helt ung.

Då Karius var krönt och vandrade hem från kyrkan
knäböjde folket hvar han gick fram, och i palatsets
trappor stodo hofmännen och bugade sig så djupt,
att deras pannor stötte mot trappstegen.

Den unge konungen kände en underligt ljuf känsla
genombäfva sig, då han såg all denna ödmjukhet,
och så snart han kom upp på sina rum gaf han ut
en befallning, att hofmännen alltid skulle stå i
trapporna och buga sig, och att allt folket skulle
församlas på de gator kungen tänkte passera, för att
helsa sin monark.

Om aftonen var det ett fasligt tissel och tassel
inne i hofmännens rum. Den ene hade ett förslag,
den andre ett annat; men alla gingo de ut på att
begagna kungens svaghet till deras gemensamma bästa.

Man stannade vid ett af förslagen, som bjöd att alla
skulle äta smickersöta; en ört som gaf den allra
vackraste och lenaste klang åt rösten.

Nästa morgon, då konungen gick utför palatsets
trappor, stodo hofmännen och bugade sig, men sjöngo
tillika en lofsång till kung Karii ära.

Kungen kände sig så lycklig, att han stannade en
lång stund och hörde på sången. Framförallt smekte
refrängen så ljufligt hans öra.

Mäktige konung!
Högt öfver oss sitter du,
Men ännu högre borde du sitta!

sjöngo hofmännen, och deras sång lät för konungens
öra som näktergalstoner, ty så stor och förunderlig
makt har smickersötan.

Då kungen åter kom upp till sig befallde han, att
hans tron skulle flyttas upp på palatsets tak.

"På det viset kommer jag att sitta högre", tänkte
han och kände sig så stor och högt uppsatt öfver
menniskorna.

Dagen derpå, då kungen satt på sin tron uppe å
palatsets tak, fick han ånyo höra hofmännens sång,
ty de hade alla församlat sig på borggården, för att prisa
sin mäktige   konung.

Nu var det en annan melodi, ännu lenare och
klangfullare, än den förra; men refrängen var sig lik:

Mäktige konung!
Högt öfver oss sitter du,
Men ännu högre borde du sitta!

Och konungens hjerta hoppade högt af lycksalighet,
men så tänkte han på refrängen och såg sig bekymrad
omkring. Då fick han syn på kyrktornet och hans
ansigte klarnade åter. När kungen kom på sitt
embetsrum gaf han befallning att man skulle placera
hans tron på kyrktornsspetsen.

"Der skall jag sitta högre än någon regent före
mig", tänkte han och kände sig så öfvermåttan säll
och lycklig.

Många dagar förgingo innan tronen blef uppsatt och
trappan blef i ordning. Under tiden trånade kungen
af ledsnad, oaktadt hofmännen sjöngo natt och dag
för honom.

Omsider var allt färdigt, och kungen steg med mycken
möda uppför trappan och uppnådde tornspetsen. Han
satte sig på sin tron och hans bröst häfdes af en
onämnbar tjusning, ty han kände sig så högt, så högt
öfver allt lefvande.

Då nådde plötsligt sången hans öra, och den brusade
så mäktigt dit upp, ty hofmännen hade inöfvat landets
befolkning att sjunga med.

Kungen lyssnade och hörde att melodien var ännu en
annan, men refrängen var den gamla:

Mäktige konung!
Högt öfver oss sitter du,
Men ännu högre borde du sitta!

"Ännu högre borde du sitta!" upprepade kungen och
såg sig förtviflad omkring, ty högre kunde han icke
komma. "De skola dyrka mig som en Gud", tänkte han,
men vid den tanken svindlade det för hans ögon --
och han föll ned och bröt halsen af sig.

Hofmännen upptogo sin döde konung och begrofvo honom
med stor pomp och ståt, ledsagande honom till grafven
med stor sorg och veklagan; men i mjugg skrattade de
åt sin lyckade plan och regerade sedan sjelfva.



Allmännyttigt.



Symaskinens rengöring och skötsel. En god symaskin
fordrar den största harmoni i alla sina delar
och den noggrannaste kännedom hos fabrikanten om
dess speciella system. Lemnas nu denna maskin till
rengöring hos en mekaniker, som icke är förtrogen med
denna specialitet, så verkställer han nog detta arbete
på ett sätt, som vid första påseendet förefaller
ytterst tillfredsställande: maskinen ser helt
förträfflig ut och alla smidena glänsa såsom nya; men
huru lätt begår han icke ett fel vid hopsättningen,
huru lätt blir icke en eller annan skruf orsak till
någon skafning, hvilken, vore den än så ringa, alltid
har en oregelbundenhet till följd? Ett enda oskickligt
fildrag kan förderfva hela maskinen. Det händer
också ofta, att den återlemnade maskinen syr ännu
sämre än den gjorde medan den icke var rengjord. Och
huru mycket lättare händer icke detta, om man nödgas
vända sig till en vanlig låssmed.

Det är derföre försigtigast att icke förr låta
söndertaga symaskinen, än det är obetingadt
nödvändigt, ty man kan, med afseende på symaskinen,
likna den vid ett vanligt vägg- eller fickur,
hvilkas hjulverk så mycket som möjligt bör skonas
för tumning.

Af denna orsak är det oafvisligen nödvändigt, att
hvarje fabrik eller agentur, som bringar symaskiner i
handeln, äfven befattar sig med deras rengöring och
reparation. En vägran att göra detta skulle bringa
agenten i misskredit och bevisa, att han blott
bekymrar sig om att få varan såld, men icke derom,
huruvida köparen blir nöjd eller ej.

Om vi likväl försätta oss i deras läge, som icke äro
i tillfälle att rådfråga sig med fabrikanten, ja icke
ens äga en god låssmed att anlita, så finna vi dem
härvidlag bragta i stor förlägenhet. Vi vilja derföre
här meddela en liten ledning, för att kunna så länge
som möjligt undvika en söndertagning af maskinen.

Det första nödvändiga är att ägaren lär sig känna
mekanismen hos sin symaskin, ty en arbetare, som
icke känner sitt verktyg, förstår aldrig att riktigt
använda det.

Vid begagnandet af en i bruk varande maskin uppfångar
den en mängd små stoftpartiklar, som vid hvarje stygn
skiljas från tyget. Dessa stoftpartiklar äro ensamma
knappt märkbara för blotta ögat, men visa sig snart
i form af dam; härtill kommer en mängd i rummet
kringflygande ämnen, och om man än så sorgfälligt
betäcker maskinen, så tränger dammet in hit lika
oemotståndligt som annorstädes.

För att nu rengöra maskinen, gjuter man fårfett eller
bomolja i temmelig mängd på de smörjbara delarne och
sätter derpå maskinen i hastig rörelse. Derigenom
utdrifves dammet och framkommer i form af smuts. Denna
aftorkar man med en fin lapp, smörjer maskinen på
nytt och sätter den åter i hastig rörelse. Denna enkla
operation upprepar man, ända tills det pågjutna fettet
utkommer alldeles rent.

Har maskinen under längre tid stått obegagnad, så
att den rostat, så söker man först att så mycket
som möjligt uppmjuka rostet genom ofvanbeskrifna
procedur, hvarefter man på samma sätt använder några
droppar terpentin-spiritus, som allmänt förekommer
i handeln. Om maskinen blifvit så rostig, att den
ej kan rengöras på detta sätt, kan man ingenting
annat göra än vända sig till en fackman; likväl
bör man, om möjligt, tillse att denne betjenar
sig af smergelpapper för att rengöra de rostiga
delarne. Filen får ej begagnas annat än i yttersta
nödfall och måste då skötas af en van och skicklig
hand.



Att   skilja   artificielt   färgadt   rödvin   från äkta.
Man doppar ett stycke brödinkrom i vinet och lägger
det derefter i vatten. Är vinet färgadt med bärsaft,
så antager också vattnet genast en violett rödaktig
färgnyans; men är vinet äkta, så dröjer det 1/4 till
1/2 timme, innan vinets svårlösliga färgämne meddelar
sig åt vattnet, hvarvid först ett opaliserande af
vinet blifver märkbart.



Ett vegetabiliskt lim. Det finnes visserligen ingen
brist på olika slags kitt och lim; frågan är blott
hvilket som visar sig användbart i de flesta fallen
och dertill äger styrka och varaktighet. Ett sådant
är det föreliggande, hvilket besitter en ofantlig
styrka och icke är alkaliskt, knappt nog surt. Det är
tjockflytande, derjemte färglöst och genomskinligt
samt kan, utan några behandlingar med vatten eller
stark hetta, användas för träd, papp, porslin, glas,
marmor, alabaster och sten.

Limmet är en blandning af kalknitrat, vatten och
pulveriseradt gummi arabicum till en proportion
som 2, 25 och 20. Blandningen verkställes genom
sammanrifning i en mortel. Kalknitratet bereder man på
det sättet, att man lägger en liten bit hvit marmor
i 25 procent salpetersyra, hvarefter ytterligare ett
litet tillskott af marmor behöfves för utfällning
af frigjord jernoxid: slutligen värmes och filtreras
lösningen, som nu innehåller 33,3 procent kalknitrat.

Vid limmets användning behöfver man endast bestryka
brottytorna dermed och sedan hålla dem intill
hvarandra med omlindadt segelgarn eller påklistrade
pappersremsor. Allt efter temperaturens beskaffenhet
har limmet torkat inom en eller fyra dagar.



Äggmjöl. Hönsägg kunna ganska lätt bevaras i
mjölform för framdeles bruk, till soppor, äggkakor,
småbröd o. s. v., om man slår sönder äggen, vispar
hop och slår dem på tallrikar, torkar massan i
lindrig ugnsvärme tills den blir alldeles fast,
hvarpå den rifves och sedan förvaras på lufttäta
kärl. Ett skålpund sådant mjöl motsvarar ungefär 50
ägg. Äggmjölet är en mycket kraftig, god och under
alla omständigheter lätt användbar skafferiartikel,
hvars tillredning kan rekommenderas hos alla
husmödrar.



Borttagandet af fetfläckar och tvättning af genom
svett smutsade rockkragar m. m. Till detta ändamål
rekommenderas följande förfaringssätt:

Man bestryker fetfläckarne, temmeligen tjockt, med
frisk ägg-gula, låter den derpå torka fullkomligt
i luften och gnuggar sedan ur den, hvarpå man
tvättar fläckarne med ljumt vatten. Med fina tyger
och färger måste naturligtvis förfaras försigtigt,
i synnerhet vid gnuggningen, under det urtvättningen
kan verkställas med en i ljumt vatten doppad mjuk
lapp. Kläde eller andra luggiga tyger böra efter
tvättningen borstas efter luggen och derefter
pressas.



Bepröfvadt husmedel mot kalla fötter. Att hafva varma
fötter är det första vilkoret, för att befinna sig
väl. Man lägger grått läsk- eller sugpapper (beredt
af yllelump) om de blottade fötterna, sedan man först
gnuggat det något litet, på det att det samma må sluta
sig intill så tätt som möjligt och utan veck, och
drager strumporna der utanpå. Inom några få minuter
skall man känna fötterna brännande heta; derigenom att
blodet flyter till fötterna och befriar hufvudet eller
andra möjligen af blodkongestion lidande kroppsdelar,
skall förbättringen påskyndas.

Särskilt må detta lika enkla som förträffliga medel
rekommenderas fruntimmerna mot deras mångfaldiga
krämpor (migrän o. s. v.).

Också är det redan bra att lägga sådant läskpapper i
skon, skuret efter sulans form, hvarigenom fötterna
betydligt uppvärmas.

Fotsvett blifver också genom längre användande
af sådant läskpapper, om också icke fullkomligt
aflägsnad, åtminstone betydligt förminskad.



Att på två timmar koka gamla, hårda skinkor, så att de
blifva mjuka. Man invecklar den gamla, hårda skinkan
i ett groft linnestycke och nedgräfver den en fot
djupt, i en hvarken allt förr torr eller allt för
fuktig jord. Efter en och en half till två timmars
förlopp kan man uppgräfva och koka den. Genom detta
enkla behandlingssätt blifver skinkan, liksom andra
köttsorter, fullkomligt mör och njutbar.



Logogryf.

Jag är luftig och lätt, 
det är nog mycket rätt, 
men mitt mål är: mot himlen den blå! 
Min kostym är legèr, 
det är sant, men jag är 
ingen strålande Venus ändå. 
Uti månget kafé 
kan man ofta mig se, 
fast jag merendels är till besvär; 
inte rår jag för det,
jag vill ingen förtret: 
tala vid den, som orsaken är! 
Jag har lukt, om ej smak; 
jag går upp, om ej rak,
så likväl mycket ledigt på sned, 
ligger ingen till last, 
hakar aldrig mig fast:
-- Käre vän, om du kan, gör så med! --
Uti ofredens tid
man i brinnande strid,
der den hetast var, säkrast mig fann;
efter slagtningens slut
ifrån kulor och krut
lika oskadd och tyst jag försvann.
Filosofen ibland
aldrig ringaste grand
tycks mig akta, när han kör mig bort;
jag vet inte hvarför,
men en dag, när han dör,
-- ty besinna: "vår tid är så kort!" -- 
skall han sansa sig visst,
det jag säger till sist --
Och nu har jag förklarat mig ju;
men, om du det så vill,
kan jag här foga till:
att af typer presterar jag sju.
Till du nu titta på,
hvad du häraf kan få,
så följ med mig så tåligt du kan:
Hvad som lätt brytes af;
hvad man nämner en graf;
hvad sig höjer mot "frihetens sfer";
hvad hos kräftan såväl
som hos tuppen, med skäl.
jag vill tro, helt naturligt ju är; 
hvad vi älska en hvar,
helst i ungdomens dar, 
och ju alla ha' ägt äfvenså;
hvad en ungersven plär
hålla hjertligen kär,
det är allsinte svårt att förstå;
hvad som alltid är bra
för ett fartyg att ha;
hvad rätt ofta i lifvet man gör;
hvad man aldrig kan få,
hur långt än man vill gå,
när man sjelf för sig lugnet förstör;
hvad man lägger på lax;
-- det begriper du strax! --
och en "sjelfständig" del af vår jord;
sa en interjektion;
och en preposition,
just ibland ett förargeligt ord;
en förtjusande stad
uti södern; och hvad
hvarje sjöbuss plär njuta med smak;
hvad man ställer sig i
för att komma förbi,
som de andre, båd' framtill och bak;
hvad en skicklig markör
framför andra väl bör
känna till och förstå sig uppå;
så ett tryckande ting;
och ett djur, som i ring
mången gång man betrakta kan få;
hvad man plär, när en vän
låter vänta sig än,
honom bjuda med bud eller bref;
och hvad ut, som sig bör,
med sin ovän man gör,
när för långt han sitt vrångsinne dref
utan blygd, men också,
hvad man lyssnar uppå
mycket gerna, om blott den är god;
hvad som ofta, Gudnås!
-- men vårt "täcka", förstås --
göra spak mången hjelte förstod;
något, som på var jord,
enligt skriftenes ord,
man "församlar" -- men huru och hvar?
och en slöja så grå;
hvad den ärligt bör få,
som ock redligt förtjenat det har;
hvad en stek på ett fat,
om den är delikat,
väl bör vara, när man den förtär;
och en bit af ett land,
som ej odlarens hand,
eller spade och plog kommit när;
hvad man lätt kan få se,
om man vill sig bege
till en kyrka och der stiga in;
hvad, helst ulfvens, den nog
har respekt för med fog,
som helt enkelt är rädd om sitt skinn;
en idyllisk figur
i "Guds fria natur";
och en annan sådan ... hvad befalls!
är det inte ett djur
också det, eller hur?
Jag ta'r inte tillbaks -- inte alls!
Men att inte till slut
trötta läsaren ut,
är väl bäst att burdus sätta punkt.
Håll tillgodo, jag ber,
med det lilla, jag ger,
annars skulle det kännas mig tungt.

A-st.



Charader.

No 1.

Vill man mitt första bakvändt skrifva,
Så kan ett karlanamn det blifva;
Mitt andra ej den snåle gör,
Ty det till hans natur ej hör.
Ett  slags mitt tredje är mitt hela blott.
Tillräckligt bör du nu ha veta fått.

And. Er. S.

No 2.

Lägg s till mitt första -- gladt ungmön sig svingar
I den, när musiken i balsalen klingar; 
Med purprade kinder och lågande barm 
Hon fladdrar omkring vid sin riddares arm.

Två s till mitt andra -- en läckerhet vorden 
Är den, men kan icke serveras på borden. 
Att få den på handen gör mången förnöjd, 
Men lika mot lika är såtaste fröjd.

Ett s till mitt tredje -- man deraf tillagar 
På mångfaldigt vis, uti högtidens dagar, 
En rätt, som är omtyckt och allmän i nord, 
Såväl på den rikes, som fattiges bord.

Ett s till mitt fjerde -- det luften förpestar, 
Men roffågelns matlust rätt kraftigt det frestar. 
Min hela -- i Nordlandens strider mång' gång 
Red "frustande hästar" i dikt och i sång.

Erana Kilbuper.



Schack-gåta.

Efter springarens gång.

| dan   | och | äd   | han  | lar  | de   | ti    | glö   | 
| last  | dan | Li   | tigt | u    | dens | hand  | barm. | 
| tyst: | det | ten  | det  | hvi  | mäk  | dan   | skal  | 
| me    | då  | kla  | ti   | le   | tyst | Äd    | och   | 
| gar - | dik | ken  | lar  | ej   | get  | sjun  | Re    | 
| han   | Skö | och  | kär  | ger: | last | sjelf | dygd, | 
| är    | ti  | ta   | in   | dör. | som  | nast  | be    | 
| lar:  | nan | nast | get  | är   | ej   | är    | sig   | 

-ie.



Gåta.

Hög min plats är här i verlden, afundsvärd den icke är; 
Af min vida, fria utsigt jag just icke njuta plär;
Merendels  jag brukar gnälla;  Jemt min ställning ändrar sig: 
Hundratal af men'skor finnas, som till lynnet likna mig.

Wilhelmina.



Rebus.

(Rebus.)



Historiska bilder.

LXXXII. 

Sammansvärjningen i Malmö 1658.

Sedan efter freden i Roeskilde 1658 kriget med Danmark
utbröt på nytt om hösten samma år, uppstod i de så
nyss till Sverige afträdda landskapen, såsom man lätt
kan förstå, mycken rörelse, ej blott med anledning
af sjelfva kriget, utan äfven i syfte att återbringa
dessa landskap under Danmark. En sådan tilldragelse
i Malmö, som, emedan den är föga känd, men icke desto
mindre äger sin betydelse i afseende på bedömandet af
folkets sympatier i detta krig, icke torde vara utan
intresse för läsaren, är föremålet för vår skildring
denna gång.

I denna stad var öfverste Johan von Essen kommendant,
en tapper man som deltagit i hela det trettioåriga
kriget och derunder tjent sig upp från simpel
musketerare samt vid flera tillfällen utmärkt sig,
synnerligast vid försvaret af Oppeln i Schlesien på
1640-talet, då han befordrades till öfverstelöjtnant
och erhöll af drottning Christina hennes porträtt
jemte en guldkedja. Det var tydligt, att den
bepröfvade öfversten skulle göra allt hvad på honom
ankom för att bevara den honom anförtrodda staden
och fästningen, men det hade utan tvifvel blifvit
honom ganska svårt, om icke slumpen på ett alldeles
oväntadt sätt dervid kommit honom till hjelp.

Smygande fram i det tysta, men med mäktigt understöd
så väl från Seland och Köpenhamn som från Skåne,
bildade sig i Malmö en sammansvärjning med syfte att
återställa Malmö stad och slott i den danske konung
Fredrik III:s händer. I spetsen för sammansvärjningen
stod ägaren till Limhamns kalkugn Bartholomäus
Mikelsen, en ansedd man, som var besvågrad med
Selands biskop och den lärde professor Bartholin i
Köpenhamn. Efter att hafva brefvexlat med slägtingar
och vänner i Köpenhamn, började Bartholomäus så
småningom att värfva anhängare för sin plan bland
borgerskapet i Malmö.

Detta lyckades honom. Flera borgare förenade sig
med honom i största hemlighet, och man afhandlade
så sakta, huru man skulle vinna sitt mål. Den ene
af borgmästarne syntes icke heller vara omöjlig
att vinna. Man uppenbarade väl icke för honom hela
anläggningen, men man visste, hvar man hade honom,
och att, om något oförmodadt skulle inträffa, han
icke skulle träda hindrande emellan. Hans namn var
Wiltfang. Han hade fått del af de privilegier, som
Köpenhamns borgare förvärfvat, och han yttrade sin
önskan, att Malmö borgare måtte vinna samma friheter
och framför allt slippa den svåra tullen. För
Bartholomäus och de sammansvurne förklarade han,
utan att närmare inlåta sig med dem eller ens känna
till deras hemliga arbete, "att han vore beredvillig
att tjena konungen af Danmark".

Fredrik III sjelf synes hafva varit medveten af hvad
som föregick i staden på andra sidan Sundet, att döma
af hans skrifvelser. I en sådan af den 2 November 1658
förbinder han sig, "att, när Malmö stad och slott
blifvit till honom återställda, hålla borgmästaren
Hans Henriksson och tre hans ämbetsbröder skadeslösa
för en försträckning af 20,000 rdr, som de lemnat
till svenska kronan". En annan var ställd till sjelfva
kommendanten, hvaraf synes, att man i Köpenhamn måtte
alldeles hafva tagit miste om denne mans skaplynne.

Ingendera af dessa skrifvelser blefvo
framlemnade. Borgmästaren Hans Henriksson umgicks
mycket med de svenske officerarne och föreföll derföre
de sammansvurne alltför misstänkt, för att de genom
den kungliga skrifvelsen skulle i förtid för honom
uppenbara hvad som föreginge. Den sednare skrifvelsen
undanhölls af samma anledning. Det var en skånsk
adelsman, som kände Johan v. Essen och fruktade,
att han, om han finge konungens bref, skulle röja
allt. Denne adelsman hette Owe Tott och var icke den
ende, som fått del af hemligheten.

Denne Owe Tott är en för denna tid märkelig man,
ingalunda genom sin kraft och duglighet, utan, snart
sagdt, genom motsatsen till dessa egenskaper. Han
var son af Skånes rikaste man på sin tid, herr Tage
Ottoson Tott, som för sin rikedom och makt allmänt
kallades "den skånske kungen". Denne, som på sin
tid hade Malmö slott i förläning, berättas en gång
hafva anställt en måltid för sin konung och efter
dess slut bedt honom mottaga bordsfoten som gåfva.
Vid närmare efterseende befanns denna bestå af fyra
tunnor, fyllda med speciemynt, en gåfva, hvarigenom
flera klagomål mot den myndige herr Tages förvaltning
nedtystades. Han öfverlefde icke Skånes afträdande
till Sverige, utan dog, medan man ännu som bäst
underhandlade om Roeskildeska freden, och begrofs i
Malmö, det var i April 1658.

Men hvad fadren förvärfvat, gick bort under sonen,
den nämde herr Owe. Han synes af de om honom långt
efter denna tid gängse berättelserna hafva varit en
obändig, slösande och på sinliga njutningar begifven
man. Vanligen förde han med sig på sina färder i
Skåne ett välförsedt flaskfoder, hvarur han rikligen
förplägade sig. Han berättas hafva bytt bort Barsebäck
mot en vagn och ett par hästar, en annan egendom,
Snogeholm, mot en alongeperuk, en tredje, Markie,
gick bort till en köpman i Malmö för att betala dennes

fordringar. Sådana handlingar förutsätta en
begreppsförvirring, som väl kunde hafva sin orsak
och förklaring i flaskfodret. Också kunde med skäl
en bonde, som skjutsade honom, yttra, då herr Owe
en gång stannade för att taga sig en styrkedryck och
dervid gjorde sig mycken möda att uppfiska en fluga,
som sam i silfvertumlaren: "sedan fjorton herregårdar
gått ned den vägen, kunde nog en fluga slippa fram
derefter!" -- Huru mycket, som häraf kan vara sant --
uppenbart äro de fjorton herregårdarne öfverdrift
eller blott och bart ett uttryckssätt, liktydigt med
många -- är svårt att säga, men utan tvifvel ligger
någon sanning till grund för berättelserna, hvilka
tjena att gifva något begrepp om mannen. Vid den
ifrågavarande tiden hade han väl ännu icke hunnit
visa mer än på sin höjd anlagen till hvad han kunde
blifva.

Hans svägerska, fru Ide Skeel, synes man också hafva
gjort räkning på. En vid namn Statius, som hade
varit lifknekt hos konungen i Danmark, kom öfver
till Skåne och vistades om hösten 1658 i trakten
af fru Ides gods Bollerup, der han äfven var några
dagar, följande hennes söner, de unga Rantzowarne,
på jagt. Han skulle söka uppvigla allmogen och
hade fått majorsfullmakt öfver de snapphanar, som
han kunde lyckas bringa på benen. Men fru Ide ville
icke länge herbergera "major" Statius, antingen hon
fått någon kännedom om hans verkliga förehafvande,
eller det var af något annat skäl.

Majoren uppehöll sig äfven omkring Tunbyholms gods och
besökte "mäster Hans", pastor i Bunkeflod. Utan frukt
måtte icke hans vistande i dessa trakter varit, då en
skytt från skogsbygden, Simon Bose, kunde yttra, att
700 snapphanar vore att påräkna. Genom en skrifvelse
från Köpenhamn befalldes Statius att icke resa
allmogen, förrän danska trupper anländt till Skåne,
hvarpå han begaf sig tillbaka till Danmark och sågs
icke vidare i Skåne förr än vid jultiden samma år.

Emellertid var man icke overksam i Malmö. Danske
konungens general-adjutant Schow hade besökt staden,
förklädd till bonde, och förskaffat sig underrättelser
om vallarne kring den samma, om slottsmuren, om
besättningens styrka o. s. v. Owe Tott fick äfven
genom Henrik vallmästare veta, hvarest staden lättast
kunde anfallas, nämligen på tre ställen, vid söder
och öster port och vid strandporten, som kunde
öppnas genom en petard. Enligt ett annat förslag
skulle de sammansvurne samla och hafva i beredskap
en hop snapphanar och löst folk och, när de danska
trupperna kommo, kasta stegar ut öfver muren för att
sålunda skaffa dem in i staden, hvarjemte tillträdet
till slottet skulle underlättas genom utlagda bräder
öfver isningen på grafven samt anfall ske mot muren
vid vestra strandporten.

Stämningen bland de sammansvurne var den
förträffligaste. De drömde icke om något annat
än en lycklig utgång af sitt företag och talade
vid sina sammankomster öfverljudt "om det stora
namn och den berömmelse, som de skulle göra sig,
om de lyckades lemna Malmö i den danska konungens
händer". Yttrades någon gång ett varningens ord, så
blef det icke hördt. Johan Göransson, som sjelf var
med bland de sammansvurne, sade en gång till dem, då
de talade om, med hvilken lätthet de skulle få folk:
"när I tänken bekomma hundrade man, så bekommen I icke
fem. Kunnen I intet uträtta, så sitten I sjelfva i
sticket och staden står i ljusan låga." Det är att
märka, att ingen af de mer ansedde borgarne deltog
i sammansvärjningen, och den ene borgmästaren hade
endast i allmänhet låtit förstå sin goda vilja i
afseende på konungen af Danmark, den andre umgicks
på förtrolig fot med de svenske officerarne. Någon
egentligen ledande kraft med öfverlägsen blick fanns
icke bland de sammansvurne.

Ändteligen nalkades den öfverenskomna dagen, då man
väntade danskarne. På aftonen samlades de sammansvurne
dels hos Kjell Kjellsson, dels hos Joachim Brun, men
till ett högst obetydligt antal, på förra stället
blott 24 man, hos Brun ännu mindre. Man räknade
naturligtvis på, att när de danska trupperna väl voro
i staden, skulle alla strömma till och med glädje
sluta sig till sin gamla herre. Men inga danskar 
hördes af den gången. I stället fick man
underrättelse' att motvind hindrat landstigningen
vid Limhamn. Det var några veckor före jul.

Men man förlorade dock icke modet. Annandag jul
utsattes till ett nytt försök att utföra planen. Äfven
nu samlades de sammansvurne och fröjdade sig i hoppet
om en lycklig utgång, men äfven nu svekos de i sina
förhoppningar. Skeppen med landstigningstrupperna
stötte nämligen på grund. Några dagar derefter kom en
skrifvelse från konung Fredrik till Malmö borgerskap,
hvari han båd dem fortfara med den "affektion", som
de bevisat honom, deras rätte herre, samt lofvade
dem, att de genom nöjaktig "succours" (hjelp) skulle
befrias, och att han ville vara dem en nådig herre och
konung. Anfallet på Malmö borde sättas i förbindelse
med en resning af snapphanarne, hvilka också fram på
våren började samlas i skogsbygden, men detta aflopp
helt och hållet utan några följder.

Men dermed var icke allt slut, såsom de sammansvurne
hade hoppats. De insågo eller började efter hand
inse omöjligheten af att lemna Malmö stad och slott
i "sin rätte herres" konung Fredriks händer och
vinna den ära, som dermed varit förbunden. De voro
tillika fullt förvissade om, att alla bevis för deras
delaktighet blifvit undanröjda, och deruti styrktes
de af Bartholomäus. Allt skulle således sjunka till
bottnen och blifva tyst och de skulle kunna sköta
sina yrken som förut, utan att någon behöfde veta om
hvad som varit å bane. Men detta var, såsom nämdt är,
ett hopp, hvilket bedrog.

Bartholomäus Mikelsens fogde på Limhamn, som icke
synes hafva varit medveten om sammansvärjningen, fann
en dag ute på marken en ask. Det var i en sandgrop
under en stor sten, och en räf hade krafsat upp ur
sanden den väl gömda asken. Den innehöll en mängd
utkast till de bref, som Bartholomäus skickat till
sina slägtingar och vänner i Köpenhamn, äfvensom
de svar som han derifrån erhållit. Der lågo äfven
tvenne originalbref från danske konungen och några
skrifvelser, hvilka blifvit vexlade mellan grefve
Ulfeld, Corfitz Trolle och Bartholomäus.

Dermed börjar andra akten i denna sammansvärjning. Nu
nedsattes en kommission för att undersöka och
utreda det brottsliga anslaget, och den begynte sin
verksamhet i April 1659. Malmö stads borgmästare och
råd jemte några af de förnämsta borgarne tillkallades,
icke för att utgöra någon del af kommissionen, utan
för att blifva i tillfälle att öfvertyga sig om de
anklagades brottslighet. Detta var naturligtvis icke
synnerligen svårt, då de funna brefven fällde dem.

Bartholomäus Mikelsen, Joachim Brun och ännu
en tredje, Johan Göransson, blefvo dömde till
döden och afrättade, och deras egendom indrogs
till kronan. Borgmästare Wiltfang skildes från
embetet och fick lösa sitt lif med penningar, men
måste lemna landet. De öfrige af de sammansvurne
straffades med förlusten af sin egendom eller med
stora penningeböter. Kjell Kjellsson och tvenne med
honom lyckades rädda sig med flykten till Danmark,
der de fingo tillräckligt tillfälle att öfverväga
den sanna satsen: förliter eder icke uppå furstar
och icke uppå menniskors barn! För all den ära,
som de hade väntat sig, fingo de hvarken erkännande
eller belöning. Deras goda vilja glömde man bort,
när den sak, åt hvilken de egnat sina krafter,
misslyckats. Till en början rönte de väl någon
välvilja, men snart föllo de alldeles i glömska,
och ingen talade vidare om dem.

Tvenne prester voro äfven bland de anklagade,
den ofvannämde pastor Hans i Bunkeflod och Sören i
Fosie. De fingo dock lösa sina lif med böter, den
förre med 2000, den sednare med 1000 Rdr, hvarjemte
de förvistes landet.

De skånske adelsmännen fingo äfvenledes bota för sitt
deltagande i dessa stämplingar. Bröderna Rantzow,
fru Ide Skeels söner, svarade, att de icke svurit den
svenske konungen någon trohetsed, emedan de icke hade
någon egendom i Skåne. De hade väl varit tillsammans
med Statius på deras moders gård, men hvar och en,
som kände denne man och dem, kunde väl veta, att han
icke var sådan, att han kunde umgås med dem. Då deras
moder inkallades för rätta, 

svarade hon: "nej", -- emedan sådant icke var brukligt
med personer af hennes stånd. "Hon vore" -- sade hon --
"en af de förnämsta damer i Danmarks rike och hölle
sin ära och sitt rykte högre än gods och egendom." Hon
begärde att få svara skriftligen, men detta bestreds,
emedan det var Kongl. Maj:ts sak som förehades inför
rätten.

Då den rika och stolta frun vägrade att ingå
i något svaromål, ställdes hon under bevakning,
och hennes egendom indrogs till kronan. Hon klagar
mot slutet af året, att hon icke kunde hopbringa så
mycket penningar, som erfordrades "för att lösa henne
och hennes möbler ur arresten". Det mesta af sin lösa
egendom hade hon afyttrat, och för sin egen befrielse
påräknade hon sina inflytelserika vänner i Köpenhamn.

För hennes frände Owe Tott stod det hårdt. Han erkände
sig hafva talat med den danske general-adjutanten
Schow och yttrat den önskan, "att det måtte gå hans
konung väl och att de brandenburgska trupperna måtte
komma öfver, dock hade han aldrig förehaft några
skälmiska praktiker". Emellertid ankom befallning
från Carl X Gustaf, "att alla den danske konungens
officerare och betjente skulle ställas på fri
fot". Kommissionen tvekade, om detta skulle utsträckas
äfven till Owe Tott, efter som han var öfvertygad om
hemligt förstånd med de sammansvurne. Men då konungens
befallning icke gjorde något undantag, så blef han skickad
till konungen.

Han slapp dock ifrån denna sak, så att han, såsom
vi här ofvan hafva omtalat, kunde styra öfver bord
med sin stora rikedom. Till slut var äfven sjelfva
hufvudgården Skabersjö på väg att förloras, då hans
svägerska, den nyssnämda fru Ide Skeel inlöste denna
gård och skänkte den som faddergåfva åt herr Owes
son. Deraf synes, att fru Ide också hade till döddagar
fullt upp af detta lifvets goda. --

Sådan utgång fick sammansvärjningen i Malmö för sina
deltagare. Alltsammans är att betrakta såsom en af
dessa vanliga ryckningar vid en plötslig öfvergång,
innan förhållandena hunnit sätta sig och sinnena
någorlunda vänja sig vid det nya. Och när var
väl en öfvergång mera plötslig än här? Man hade
i Skåne icke mer än nätt och jemt hunnit erhålla
underrättelse om den svenska härens underbara
tåg öfver isen från Jutland till Seland, förr
än man fick veta, att Skåne genom ett penndrag
i fredsslutet var skildt från Danmark och måste
ombyta herrskare. Måhända hade emellertid följderna
af det plötsliga ombytet blifvit vida svårare, om
icke den svenska regeringen med klok måtta låtit det
väsendtligaste af den gamla ordningen bestå, för att
endast småningom söka åstadkomma en verklig förening
emellan de nyförvärfvade landskapen och Sverige.

St.



Ur qvinnans verld.

Spara är att förtjena och produkten af hustruns
sparsamhet och omtanka är den förtjenst hon lägger i
vågskålen för att åvägabringa jemnvigten med mannens
förvärf.

Många gamla ordspråk -- och ordspråk hafva merendels
en djup, på sanning grundad, betydelse -- förklara
sparsamheten som en speciel dygd för qvinnan och
hustruns slöseri som en familjelyckans afgrund,
dit den ena riksdalern efter den andra ur mannens
portmonnä nedsjunker, tills slutligen det husliga
välståndet utsinar och nöd och bekymmer träda
i dess ställe. Dygd och last gränsa näppeligen
någonstädes så nära intill hvarandra, som sparsamhet
och girighet. Den väg, som åtskiljer båda, är smal
och lätt att öfverskrida. Derföre äro dessa frågor
af vigt: Hvad är girighet? Hvad är sparsamhet? Huru
sparar man klokt?

Den girige samlar penningar och ägodelar, men icke
för att njuta af dem. Hans lycka består blott i
ägandet, ja, trots sin rikedom underkastar han sig
brist både i lekamligt och andligt hänseende. Han
erfar icke den sälla känsla, som väckes af att glädja
andra, den ljufva tillfredsställelse, som skapas af
medvetandet af att hafva mildrat armodets nöd och
aftorkat bekymrets tårar. Hans enda glädje består
deruti, att räkna sin mammon, att låta sina ögon
njuta af den blänkande metallens glans. Men till och
med detta nöje blir för honom förbittradt genom den
ständigt växande misstänksamhet, hvarmed han bevakar
sin skatt. Ingen får se den, ingen ana dess tillvaro;
derföre tillbringar den girige sina dagar i enslig
tillbakadragenhet och sina nätter utan lugn.

Den sparsamme, deremot, söker åstadkomma ett jemnt
afvägt förhållande mellan inkomster och utgifter
och inrättar derefter sina behof. Han tillser,
att han har hvad som erfordras, för att kunna lefva
anständigt för det närvarande, aflägga en behöflig
sparpenning för lifvets höst och möjligen påkommande
sjukdom och, i fall han har barn, sörja för deras
utbildning och se deras framtid till godo. Dervid
underlåter han dock icke att understödja nödlidande,
befordra allmännyttiga företag, visa välvilja mot
anhöriga, vänner och bekanta och stundom bereda dem
ett sällskapligt nöje; ty äfven gästvänskapen är en
dygd, som är värd att rekommendera och som trifves
godt med sparsamheten.

Men huru sparar man klokt?

Då denna fråga företrädesvis ställes till det
qvinliga slägtet, så tala vi här framför allt om
husmodern. Med
exemplet af den hulda modern naturen, tillser den
kloka husmodern att ingenting, som kan medföra någon
nytta, blir obegagnadt. Derföre är ett ständigt
öfvervakande öfver hennes underlydande nödvändigt,
alldenstund dessa ofta lättsinnigt förslösa, ofta
till och med oredligt förvalta, sitt herrskaps
egendom. Nyckelknippan är en dyrbar skatt för
husmodern och bör af henne endast anförtros sådana
händer, hvilka lika troget som hennes egna bevara
den. I visthusboden, skafferiet, källaren o. s. v. må
inträde ej lemnas åt hvar och en. Det erbjudna
tillfället för oärligt ingrepp i annans egendom
väcker ofta hos tjenstehjon de slumrande begären.
Dessa väckas dock ofta af behof, när man håller sin
tjenare knappt. Ingenting är emellertid oklokare,
än denna form af sparsamhet.

Arbetaren är sin lön värd, är en gammal
sanning. Dermed förstås naturligtvis icke blott,
att han skall hafva sin fulla lön; icke heller att
han skall hafva mat och dryck i tillräcklig mängd och
af njutbar beskaffenhet; utan deri inbegripes äfven
sättet, på hvilket han behandlas -- och deri ligger
en antydning om en annan, ofta förgäten sanning: att
vi alla äro menniskor och sålunda hvarandras likar.

Till klok sparsamhet hörer ock en omtänksam
beräkning vid tillredning af lifsmedel. Den rätta
måttstocken i detta fall är icke så lätt att finna,
som man tror. Erfarenhet och noggrann iakttagelse
äro härvid de bästa lärarne, hvilka en omtänksam
husmoder aldrig uraktlåter att anlita. Hon skall
ändock knappast någonsin kunna undvika en skenbar
slösaktighet. Heldre än att underkasta sig den för
henne marterande oron, att t. ex. någon af hennes
bordsgäster skulle blifva tvungen att lemna bordet
utan att hafva stillat sin hunger, tar hon till så
rundligt, att alltid något blir öfver. Att nyttigt
använda detta är åter den sparsamma husmoderns
uppgift. Många rätter förlora icke i godhet genom
uppvärmning, många kunna ock förtäras kalla. Men der
vilja och smak eller särskilta omständigheter icke
tillåta antydda användning, må man låta de fattige
njuta af öfverflödet! Man må framför allt underlåta
ett syndigt vårdslösande med Guds gåfvor!

Vidare försummar aldrig en sparsam husmoder den
rätta tidpunkten till inköp och uppläggande af till
förvaring tjenliga förnödenheter. Många lifsmedel
äro under en viss tid bättre och billigare, än vid
en annan; särskilt uppmärksamhet egnar hon åt sådana,
som lämpa sig att förvara någon längre

tid, t. ex. ägg, smör, kött. Ett bland husmoderns vigtigaste 
bestyr är uppköpet. Derpå beror, kan man säga, hela hennes 
hushållssystem. Verkställer hon ej sjelf detta, så bör hon 
likväl ingen vecka vara okunnig om verkliga prisen för de 
varor hon i hushållet behöfver. Ty en god husmoder fäster 
icke blott afseende vid varornas beskaffenhet, utan äfven vid 
deras pris, ehuru det sednare är underordnadt den förra. Ty 
det är ofta en dålig regel att köpa för det billigaste priset. 
Varan är vanligen derefter. Oftast är detta fallet med tyger. 
En klädespersedel, förfärdigad af dåligt tyg, varar kanske ej 
hälften så länge, som en af godt tyg. Man förlorar derföre 
ingenting om man köper det dyra; nej, man har till och med 
den vinsten, att hafva sparat tiden, som skulle åtgå till det 
dubbla förfärdigandet, och att spara tid, när man förstår 
att nyttigt använda den, är det samma som att förtjena 
penningar.

I ett väl ordnadt hushåll skall man aldrig varseblifva 
onödig tidspillan. Hvarje göromål har sin tid, hvarje 
husgerådssak sin plats; allt måste hållas i behörig ordning. Och 
är denna behöriga ordning genomförd i alla detaljer, har 
tjenstfolket blifvit hållet dertill och allt noga öfvervakas, så skall 
husmodern hafva tillfredsställelsen att ej behöfva tillkalla 
främmande hjelp för att få husets sysslor bestyrda. Ty ordningen 
i ett hushåll gör så mycket som tre par armar, säger ett 
sant ordspråk, då deremot "oordning", såsom Tegnér uttrycker 
sig, "liknar ett ur utan visare: det går och går, men ingen 
vet hvad tiden lider".

En klokt sparande husmoder är således den, som med 
möjligen minsta kostnad lefver i enlighet med sitt stånd, 
pligttroget sörjer för sitt husfolk, bereder de sina och sig sjelf 
så många beqvämligheter, som förhållandena medgifva, och 
dervid öfverallt låter ordningssinnet föra spiran.




Rödspättan.

Det finnes företeelser i naturen, som vid första 
ögonkastet synas icke blott fula, utan äfven mycket ofullkomliga 
i jemförelse med andra, som på det lifligaste väcka vår beundran för 
den vishet, som röjer sig i hela världsordningen. Men det är icke 
vetenskapsmannen som tänker så. För honom finnes ingenting fult, 
ingenting ändamålslöst. Och om han ej genast kan förklara orsaken 
till en skenbar ofullkomlighet, så blir det hans uppgift att småningom 
leda sig till klarhet; han fattar ej företeelsen såsom en ofullkomlighet, 
utan inser snarare sin egen ofullkomlighet, den der ej förmår lösa det 
problem som tränger sig på honom.

De så kallade pleuronecterna eller plattfiskarne äro 
dylika egendomliga företeelser. Hos de flesta djurformer, åtminstone 
de af högre art, visar sig alltid en viss symmetrisk anordning af 
alla kroppens partier, så att man vanligen kan dela den i två 
halfvor och hos hvardera finna en motsvarande likhet. Men plattfiskslägtet 
visar den egenheten, 
att här icke finnes någon dylik symmetri mellan kroppens delar; 
alla af detta slägte simma på sida och hafva fenorna byggda 
för fortkomst på detta sätt. Och det märkvärdigaste är, att 
under det munnen jemte hufvudet i öfrigt innehar det vanliga 
läget, så hafva ögonen fått sin plats på en och samma sida.


Rödspättan.


Rödspättan (Rhombus maximus) är en högst märkvärdig medlem af 
plattfiskslägtet. På utseendets vägnar är hon ingen skönhet: underkäken 
skjuter långt fram, ögonen träda för mycket ut ur sina hålor och ena 
sidan af kroppen är ljusgul medan den andra stöter i någon gråbrun 
färgton. Men fast hon ser litet vriden ut, så ser hon ändå sin verld från 
rätta synpunkten och förstår att lefva så godt som någon. 

Hon är långt ifrån ensidig, men hennes offer liksom hennes fiender 
känna henne blott från en sida, och detta är just rödspättans starka 
sida. Lugnt och makligt bäddar hon ned sig på hafsbotten, och den uppåtvända 
sidan kan då knappt skiljas från bottenslammet. Likgiltig går fienden 
deröfver, utan att observera henne, och rödspättan ligger der så tyst och 
kallblodig, som blott en fisk kan vara. Men snart hafva hennes två skarpa 
ögon upptäckt ett stim af små fiskar som sorglöst leka tätt 
öfver henne. Omärkligt höjes den brunaktiga fläcken lik ett 
stort, ruttet blad; i ett nu har spättan gripit sitt rof och 
sjunker snart ned igen till sitt lugna observatorium.





b>Ett fosterländskt Bildergalleri.

XXVI. 

Arvid Wittenberg.

Bland den krets af män, hvilkas stoft förvaras i Sveriges 
Pantheon, Riddarholmskyrkan i Stockholm, der 
de ännu i döden dväljas i närheten af Gustaf Adolf, 
till hvars "män" de kunna räknas, såsom utgångna från hans 
hjelteskola, är äfven Arvid Wittenberg. I dennes lefnadshistoria, 
som intygar, att han bragte sig upp från obemärkthet 
till de högsta äreställen, finnas flera luckor, dem historieskrifvarne 
ännu icke kunnat fylla. Så känner man hvarken det 
årtal, då han föddes på Sparbacka, nu mera Johannisberg i 
Borgå socken i Finland, ej heller huru han egentligen skref 
sitt namn. Efter noggrann jemförelse af hans egenhändiga 
underskrifter, antager man, att han år 1648 tecknade sig 
Arvid Wirtenberg eller Wirtemberger von Debern. Man 
menar i allmänhet, att han vid sin upphöjelse i grefligt stånd 
antog benämningen Wittenberg. Ätten var af gammal tysk 
härkomst, och redan i medlet af trettonhundratalet förekommer 
hos oss namnet Wirtemberg, hvilket synes vara det samma 
som det något senare mera allmänna Werdenberg.

Arvid Wittenbergs föräldrar voro ståthållaren i Nyslott, 
sedermera assessorn i Åbo hofrätt Hans Wirtenberg och 
hans maka Magdalena Schönfelt. Arvid ingick i krigstjenst 
år 1622, och om hans första framsteg på den militära banan 
känner man endast, att han var kapten, då han år 1629 
erhöll ett uppdrag att rädda fästningen Strassburg. Den 2 Februari 
samma år deltog han i striden vid Gorzno under
Herman Wrangel. Under trettioåriga kriget omnämnes
han första gången uti slaget vid Oldendorp, nära
Hameln, den 28 Juni 1633, der han och Stålhandske
hade befälet öfver finnarne å högra flygeln, och
hvilket slöt med seger för de svenska vapnen samt
Hamelns intagande. Följande året naturaliserades
Wittenberg såsom svensk adelsman. Uppgifterna om hans
nu följande befordringar äro osäkra och hvarandra
motsägande. Enligt en dylik utnämdes han i slutet af
1635 till öfverstelöjtnant vid Nylands och Tavastehus
regemente till häst samt derefter till öfverste
för ett värfvadt regemente finska ryttare; enligt
en annan anförde han redan i slaget vid Nördlingen
året förut såsom öfverste sitt eget regemente. Den
senare uppgiften synes vara sannolikast. Han blef
i detta slag tillfångatagen, men utvexlades snart
ocli kom under Johan Banérs öfverbefäl samt utmärkte
sig i striden vid Wittstock, hvilken, som bekant,
afgjordes till de svenska vapnens fördel genom den
kringgående rörelse, som finnarne verkställde och
utförde med lysande tapperhet. 


Arvid Wittenberg.


År 1639, då Banér
måste lemna det förödda och utätna Mecklenburg och
med sin ringa armé vände sig mot Sachsen, utmärkte
sig Wittenberg i det betydande slaget vid Chemnitz,
der sachsarne blefvo slagna och skingrade, förjagade
inåt böhmiska bergstrakterna, under det Meissen och
Lausitz öppnades för svenskarne samt vederbörligen
brandskattades. Vid stormningen af staden Pirna var
Wittenberg äfven med och gick sannolikt icke heller
alldeles tomhändt från den tre dagars sköfling, som denna olyckliga stad
underkastades. Den betydande förmögenhet, hvaraf
Wittenberg senare visade sig vara i besittning och
med hvilken han brukade gång efter annan hjelpa
sin i trassliga affärer alltid befintliga drottning
Christina, talar derför. Det var
så   tidens   sed.     "Man skulle taga för sig bra,
för  att hafva något öfver för gamla dagar", såsom
man öppet sade.

Under Banér hade emellertid Wittenberg stigit upp till
rangen af generalmajor. Då den skicklige härföraren
dog, var Wittenberg en af de trenne generaler --
förutom honom, Pfuel och Wrangel -- hvilka skulle
enligt Banérs förordnande gemensamt föra befälet
öfver den svenska arméen i Tyskland. Ställningen var
då ytterst kritisk. Soldaternas aflöning hade icke på
flera månader blifvit till dem utbetald, återtåget
hade uttröttat dem, och regementsöfverstarne, som
ansågo sig tillbakasatta och voro giriga efter både
byte och upphöjelse, sökte att upphetsa dem till
oroligheter. Den kraft, med hvilken den stränge Banér
sammanhållit de söndrade elementerna, var bruten,
och hans makt hade från en stark hand öfverflyttats
till trenne, hvilka voro sinsemellan afundsjuka och
sjelfrådiga och derföre äfven gemensamt svaga gentemot
de uppställda anspråken. Man fordrade ersättning
för innestående sold, rika belöningar och att
befordringarne ej skulle bero af öfverbefälhafvarne
ensamme, utan afgöras genom lottning -- men det värsta
af allt var, att man äfven fordrade rätt att deltaga
i besluten om härens rörelser, hvarigenom denna
enhet och tystlåtenhet, som är hufvudvilkoret för
militära operationers lyckliga utförande, skulle gå
förlorade. Kortligen, allt bebådade upplösning och
förstörelse.

Sjelfva oeniga, hade de trenne öfverbefälhafvarne icke
styrka att motsätta sig dessa anspråk, utan nödgades
bifalla öfverstarnes fordringar, hvilka till och med
sände ombud till Stockholm, för att af regeringen
fordra, det hon skulle utse en man af tysk härkomst
till öfverbefälhafvare. "Missnöjet öfvergick sålunda
till myteri, och lägret liknade en soldatrepublik",
säger en häfdatecknare. Täta rymningar till den
kejserliga hären ägde rum, så att denna var väl
underrättad om anarkien inom den svenska hären. Det
var då, som Piccolomini ville begagna sig häraf och
kasta sig öfver svenskarne, för att krossa dem, men i
stället blef slagen af dessa, som i sina halffärdiga
förskansningar utanför det af dem belägrade
Wolfenbüttel hade Banérs svarta likkista i sin
krets och, besjälade af hans ofvan det kalla stoftet
lefvande, mäktiga krigaranda, tillbakakastade anfallet
och beredde Piccolomini ett nederlag, hvars betydelse
dock förringades genom de tyska bundsförvandternas ej
så sällan inträffande, förrädiska overksamhet. Genom
lottning hade Wittenberg fått öfverbefälet i denna
strid, hvilken blef så vigtig för svenska armén,
i det att denna nu betryggades för någon tid mot
anfall af fienden, hvaremot ett nederlag här måhända
skulle gjort ett nesligt slut på de bragder, Sveriges
söner utfört i det långvariga kriget. Men det inre
tillståndet förvärrades. De tre öfverbefälhafvarne
tvistade med hvarandra om företrädet; soldaterna
fingo ej sold; dessa och officerarne voro i en
förbittrad stämning, tyskarne visade lust att affalla
och hemliga underhandlare underblåste tvedrägten. En
naturlig följd häraf var, att den svenska arméen
förblef overksam, under det att den kejserliga trängde
framåt och fick några framgångar.

Slutligen anlände från Sverige Torstenson för
att ensam öfvertaga befälet. Han återställde
genast disciplinen och grep med kraft itu med
operationerna. År 1642 började han sin segerrika bana
med ett infall i Schlesien, hvarvid Wittenberg sändes
förut och tog fästningen Glogau med storm, för att
bana väg för hufvudarméen. Torstenson drog till sig
förstärkningar, bröt in i Sachsen och hotade Leipzig,
för att förmå den kejserlige befälhafvaren Piccolomini
till att våga ett fältslag.

Här, på de slätter der Gustaf Adolf tio år förut
vunnit sin stora och lysande seger, mötte de båda
härarne hvarandra den 26 Oktober (g. st). Minnet
af hvad hjeltekonungen på denna plats utfört
med sin lilla hop lifvade de svenska krigarnes
mod och stärkte deras tillit. Den svenska arméen
innehade den ställning, som Tilly haft på denna
plats tio år förut, och de kejserliga hade valt
Gustaf Adolfs positioner. Med ytterlig våldsamhet
och blodtörstig förbittring rusade de båda härarne
emot hvarandra. Wittenberg, som jemte Stålhandske
anförde högra flygeln, var i första linien och
angrep de kejserliga, innan dessa ännu hunnit att
ställa upp sig, med sådan kraft, att de började vika
och slutligen bragtes på flykt. Genom denna snabba
handling, som skingrade de kejserliges venstra flygel,
blef dagen till väsendtlig del svenskarnes. Och här
fäste pfalzgrefven Carl Gustaf, som i denna drabbning
för första gången var med den svenska hären, sin
uppmärksamhet på den djerfve och rådige Wittenberg.

Då kriget med Danmark utbröt följande året, anförde
Wittenberg en af de svenska arméafdelningar, som
i December inbröto i Holstein, och deltog i de
snabba rörelser och segrar, som knutit ett så högt
anseende vid Torstensons strategiska duglighet. I
Januari 1645 befordrades Wittenberg till general af
kavalleriet och anförde kort derpå, när Torstenson,
som af de kejserlige dragits tillbaka från Danmark,
ville kasta sig in i de kejserliga arfländerna,
men möttes af Hatzfeld vid Jankowitz den 24 Febr.,
i det slag, som nu följde, svenska arméens högra
flygel. Äfven här var Wittenberg Torstensons högra
arm, slog fiendens venstra flygel, skingrade hela
dess kavalleri och afgjorde den första delen af
striden, eller den som stod före middagen. Men de
kejserliga hade, sedan de rymt fältet, åter uppställt
sig i ny slagordning bakom ett berg, och nu satte
sig Torstenson, fastän han led så mycket af gikt,
att han måste föras i en bärstol omkring, sjelf i
spetsen för sina trupper, och slog på eftermiddagen
i grund den kejserliga arméen. Intet hinder fanns
nu mera mot svenskarne, hvilka äfven ryckte stadigt
fram mot den kejserliga hufvudstaden. Wittenberg
gick före och intog Iglau; flera andra platser på
vägen till Wien föllo i svenskarnes händer, och den
kejserliga familjen beredde sig till att fly. Vid
bryggan öfver Donau till Wien togs ett fäste, der
man inlade besättning. De kejserliga ryckte ut för
att återtaga fästet. Wittenberg skyndade med sitt
kavalleri ditåt för att undsätta det, men kom för
sent, emedan besättningen genom förräderi redan
uppgifvit det. Också utgjordes den af nyvärfvade
krigsfångar ur kejserliga hären, fastän Torstenson
uttryckligen befallt, att man skulle der endast
använda pålitliga svenska veteraner. Torstenson
måste draga sig tillbaka och beslöt nu att, på grund
af sin tilltagande sjuklighet, lemna öfverbefälet,
hvilket innehades af Wittenberg, tills den nyutsedde
öfverbefälhafvaren Carl Gustaf Wrangel hann att
anlända.

Vinterqvarter togos nu i Böhmen, hvilka Wrangel,
som hotades af de öfverlägsna kejserliga, dock måste
uppgifva och draga sig till Thüringen, hvarifrån han
skulle möta den franske marskalken Turenne. Wittenberg
fick nu i uppdrag att afgå till Schlesien, för att
skydda hufvudstyrkan mot anfall österifrån. Härifrån
gjorde han, i en träffning slående de kejserliges
general Montecuculi, ströftåg inåt Böhmen och Mähren,
hvarvid han hårdt brandskattade, samt undsatte
Olmütz, Neustadt och Eulenberg, derpå återvändande
till Schlesien, som han vid årets slut höll besatt.

Wittenberg uppsteg nu till rikstygmästare,
krigsråd och general af artilleriet. Följande
året (1647) förenade sig Wrangel med Wittenberg i
Böhmen, hvarefter de gemensamt angrepo och intogo
staden Eger. Då Wrangel, på grund af ett olyckligt
svältkrig och diplomatiska ränker, måste på hösten
draga sig tillbaka inför en öfvermäktig fiende till
Meissen, skickades Wittenberg åter till Schlesien,
för att betäcka Pommern jemte eröfrade orter i
Mähren. Alldenstund Iglau, som han skulle undsätta,
redan tagits af de kejserliga, tog Wittenberg med
sina trupper vinterqvarter i norra Schlesien.

Det långvariga krigets sista år inträdde med föga
gynsamma utsigter för de svenska vapnen, hvilka dock
snart ändrades. Königsmark afsändes med vestra sidohären till
Böhmen, dit Wittenberg befalldes att följa honom med
den östra. Under tåget mot Böhmen inställde sig en
f. d. österrikisk öfverstelöjtnant, som genom olyckor
bragts till tiggarstafven, Ernst Odowalsky, hos
Königsmark och föreslog denne att genom öfverraskning
intaga Prag. Königsmark beslöt att våga försöket,
fastän han blott hade kavalleri och endast 500 man
fotfolk hos sig, samt intog natten emot den 16 Juli
vestra eller s. k. lilla sidan af Prag, utan någon
annan förlust än en död och tvenne sårade. Wittenberg
anlände till Königsmarks förstärkning, och angreppet
på den östra delen af staden börjades, hvilken dock
äfven erhöll förstärkning, så att en formlig och
långvarig belägring måste inledas. Härunder ströfvade
Wittenberg omkring i landet samt anföll och intog
fästningen Tabor, der han kom i besittning af ett rikt
byte. Han tillfångatog sedan den kejserlige generalen
Buchheim, som kommit till Prags undsättning, jemte
flera andra af det kejserliga befälet.

Den unge pfalzgrefven Carl Gustaf hade emellertid af
drottning Christina utnämts till öfverbefälhafvare,
och han anlände med förstärkning till Prag, för att
påskynda stadens belägring. Anfallet mot gamla staden
börjades genast, men försvaret var tappert och flera
stormar afslogos. Stora brescher hade dock skjutits
i murarne och svenskarne hade till och med fått
fast fot inom staden, då ny kejserlig undsättning
anlände, hvarigenom pfalzgrefven tvangs att upphäfva
belägringen och ryckte nedåt Budweis, der Wittenberg
vann en seger, som möjliggjorde pfalzgrefvens förening
med Wrangel, då i det samma underrättelse ingick om,
att fred blifvit sluten.

Wittenberg upphöjdes sedan af sin tacksamma drottning
till friherre, den 26 Mars 1651, och befordrades
månaden derpå till riksråd samt följande året, den
3 Januari, till grefve.

Snart inträffade Christinas tronafsägelse och Carl
Gustafs tronbestigning 1654. Hvilken skilnad emellan
denne konungs kröning och den praktfulla ståt, som
utmärkte drottning Christinas! Allt måste nu lånas
af de rika slägterna, ty den slösaktiga och på samma
gång rofgiriga Christina hade icke i hela det stora
slottet qvarlemnat mera husgeråd än en gammal säng i
Carl Gustafs eget rum samt tapeter i detta och i en af
salarne. Vid kröningsmåltiden måste riksdagsbönderna
äta på trätallrikar och man kunde ej ens bestå dem
en duk på bordet.

Vi hafva förut i vår lefnadsteckning af Ascheberg
framhållit de skäl, som enligt vårt förmenande drefvo
Carl Gustaf att välja en krigarekonungs äfventyrliga
bana i stället för en fredsfurstes. Också hade han
redan inom sig beslutat att anfalla Polen, som gick
sin upplösning till mötes. I riksrådet röstade dock
Wittenberg för, att man först borde angripa Danmark,
för att nedbryta dess konung och tvinga honom att
hålla fred, hvarefter man skulle kunna hafva fullt
fria händer mot Polen. De framtida händelserna buro
vittne om, att Wittenberg i detta fall bedömt sakerna
rätt.

I April 1655 utnämde konungen Wittenberg till
fältmarskalk och guvernör i Pommern, dermed visande
att han ville bryta med de gamla och höga slägterna,
hvilka sökte att inskränka både konungens och
folkets makt, för att lägga väldet uteslutande hos
det mestadels af högadeliga bestående riksrådet.
Ty med dessa Wittenbergs utnämningar stod en
hög befälhafvarepost i polska kriget i tydligt
samband. Wittenberg samlade omkring sig i Stettin en
utmärkt armé om 17,000 man, till det mesta veteraner
från det trettioåriga kriget. Samma dag Carl Gustaf
afreste från Stockholm för att skynda ut i kriget,
eller den 3 Juli, uppbröt Wittenbergs här från
Stettin och började sin marsch genom Hinterpommern mot
Polen. Den 8 Juli stod Wittenberg vid polska gränsen,
der han sammankallade sina trupper och befallde dem
å konungens vägnar att sorgfälligt afhålla sig från
plundring och våldsamhet mot polackarne. Den 9 Juli
lemnade svenska flottan med Carl Gustaf Dalarön och
gick till sjös. Vid afskedet tillsporde en rådsherre
konungen: "Hvar träffas vi härnäst?" -- "I Warschau",
löd Carl Gustafs stolta svar. Samma dag gick
Wittenbergs här med flygande fanor och klingande spel

öfver polska gränsen. Samma dag togos den polska
staden Tempelburg, som i trots af Wittenbergs förbud
utplundrades af soldaterna, och det starka slottet
Draheim, hvars besättning af 400 polackar lupit bort.

Vid den lilla staden Outzie stod en polsk armé om
20,000 man i en fördelaktig ställning. Underhandlingar
till undvikande af onödig blodsutgjutelse
inleddes. Svenska härens underhandlare var den fordne
vice kansleren i Polen, Radziejowski, hvilken flyktat
till Sverige för att taga hämd på den polske konungen,
som skymfat honom, då han ville försvara helgden af
sitt äktenskap emot konungens brottsliga kärlek till
hans maka.

Radziejowski rådde de båda polska befälhafvarne att
underkasta sig den svenske konungens vilkor, hvarpå
de äfven ingingo. Härigenom kommo utan svärdshugg de
båda woiwodskapen Posen och Kalisch i svenskarnes
händer, och den polska hären upplöstes. Woiwodskapen
Siradien och Lenczicz följde exemplet. Den polske
konungen Johan Kasimir hade ingen styrka att
motsätta svenskarne, och Wittenberg skulle kunnat
genast framtränga ända till Warschau, om han
icke måst stanna i Konin för att der afvakta sin
konungs ankomst. Wittenberg sökte på bästa sätt att
vidmakthålla disciplinen; men de svenska krigarne
hade med krigsvanan och en lysande tapperhet fört med
sig från trettioåriga krigets sista tider en fördömlig
lystnad efter rof och plundring. Wittenberg säges
derföre under denna korta tid hafva låtit afrätta
470 svenska krigare, hvilka gjort sig skyldiga till
plundring.

Carl Gustaf hade med 15,000 man nu anländt till
Polen. Johan Kasimir begärde fred och lät genom
sitt sändebud spörja, "huruvida Carl Gustaf hade
någonting emot, om Johan Kasimir i egen persom komme
till svenska lägret, för att kunna så mycket vigare
underhandla". Carl Gustaf svarade småleende: "Efter
vi äro hvarandra så nära, kan jag gerna bespara
min frände mödan af en sådan resa; ty jag hoppas
snart hafva den äran att sjelf besöka honom." Och
Carl Gustaf ryckte nu på Wittenbergs inrådan, som
förespeglade honom att polska kronan lätt kunde sättas
på hans hufvud, mot Warschau -- måhända sväfvade för
Wittenberg sjelf de lockande, brokiga drömbilderna
af ett vice konungaskap i det stora landet.

Johan Kasimir samlade en liten styrka, för att möta
den svenske konungen; men polackarne flyktade, och
deras konung skyndade sjelf till Warschau. Här ägde
skakande uppträden rum på slottet. Rikets förnämsta
skatter och dyrbarheter inpackades och skickades till
Krakau. Drottningen for efter i en sorgvagn och Johan
Kasimir hastade att åter uppsöka sina trupper. Den
ringa besättningen i Warschau flyktade vid Carl
Gustafs ankomst, och denne höll den 30 Augusti sitt
intåg i den polska hufvudstaden.

Wittenberg stod härunder ensam, och Johan Kasimir
skyndade emot honom med en öfverlägsen styrka. Men
Carl Gustaf var ej sen, utan skyndade i sin ordning i
ilmarscher till Wittenbergs undsättning och lyckades
förena sig med honom vid Czarnowa. Här stodo nu de
båda konungarne emot hvarandra: den polske konungens
armé var den svenska underlägsen, men dess kärna
utgjordes af den uppbådade polska adeln. Som vanligt
flyktade polackarne äfven nu, i flera dagar förföljda
af svenskarne, som jagade dem ända fram till Krakaus
portar. På 14 dagar hade svenskarne framträngt från
Warschau ända till Krakau, som äfven gaf sig åt den
svenske konungen, ehuru först efter ett kraftfullt
motstånd af den tappre Czarnecki. Krakau hade då
icke på så många år som det finnes dagar i året sett
någon fiende inom sina murar. Det brandskattades nu
strängt och måste betala 30,000 gyllen ensamt till
Wittenberg.

Ett stycke från Krakau stod en liten polsk styrka
om 5,000 man under Koniecpolski, hvilken äfven på
Wittenbergs inrådan dagtingade och svor Carl Gustaf
trohetsed. Likaså en annan dylik truppstyrka om 11,000
man. Exemplet följdes snart af woiwodskapen kring
Warschau och Krakau, så att
inom November månads slut Carl Gustaf var erkänd
konung öfver hela Stor- och Lill-Polen samt öfver
några landsträckor åt trakten af Wolhynien. Det
lyckosamma bladet i det polska kriget vände
sig tyvärr snart. Carl Gustaf måste vara på sin
vakt mot Ryssland, som åtrådde Lithauen, och mot
kurfursten af Brandenburg, som fiskade i grumligt
vatten och hoppades att vinna på polackarnes och
svenskarnes ömsesidiga utmattning. För att trygga
sig mot dem och genom Danzigs kufvande försäkra sig
om besittningen af Vestpreussen, hvilket skulle bli
bästa länken i Sveriges östersjövälde och sedan genom
sina rikliga tullinkomster lemna medel till samma
väldes fullkomnande, begaf sig Carl Gustaf mot detta
land, qvarlemnande Wittenberg att försvara det af
Paul Sapieha belägrade Warschau. Med denne senares
lithauiska trupper förenade sig snart en polsk
här, som Johan Kasimir åter lyckats att få ihop,
så att hela styrkan utgjorde 120,000 man. Warschaus
fästningsverk voro högligen förfallna, men Wittenberg
pådref ifrigt deras iståndsättande och beslöt att
tappert försvara sig, fastän han blott hade 3,000
man under sig, af hvilka hälften var sårad eller
sjuk. Detta var tjugonde gången, som Wittenberg
försvarade en belägrad stad.

Innan Johan Kasimirs ankomst hade Wittenberg med sin
lilla styrka gjort täta utfall mot Sapieha och härvid
åsamkat denne en förlust af väl 5,000 man. Den polske
konungen lät genast uppmana Wittenberg att gifva
sig; denne, som väntade undsättning af sin konung,
vägrade stolt. Ännu en gång gjorde Johan Kasimir
uppmaning till Wittenberg att dagtinga, tilläggande,
att "om den afsloges, ville polackarne ej mera visa
besättningen någon barmhertighet". Wittenberg svarade:
"att polackarne icke borde af en hederlig man begära
det, som vore vanhederligt. Det kommer också aldrig
i fråga att mot oss visa någon eder barmhertighet,
utan snarare eder tapperhet; ty vi ämna till sista
blodsdroppan försvara den stad, vår konung åt oss
anförtrott." Nu lät den polske konungen 40,000 man
af sitt folk löpa till storms. Genom sitt ofantligt
öfverlägsna antal lyckades polackarne intränga i de
närmast kring vallarne belägna husen. Men inuti rummen
och i källrarne mötte dem öfverallt svenskarne med
sådan tapperhet, att polackarne ofta förjagades. Så
fortgick striden från kl. 5 på morgonen tills fram
på eftermiddagen den 20 Juni. De fåtaliga svenskarne
voro dels fallna, dels sårade och dels uttröttade af
den vilda striden, hvarföre Wittenberg begärde att få
dagtinga. Johan Kasimir medgaf en timmes vapenhvila
för vilkorens uppsättande. Då detta ej medhanns,
ville polackarne åter storma, för att få plundra sin
egen hufvudstad. Deras konung befallde dem förgäfves
att vända tillbaka. Staden angreps och man vände sig
förnämligast mot Bernhardinerklostret, der svenskarne
försvarade sig med hjeltemod. Då dagtingan slutligen
blef öfverenskommen och polackarne lugnats, återstodo
af den svenska besättningen endast 900 à 1,200 man,
hvilka under en tid af 5 veckor hållit den stora och
oroliga staden i tygeln och samtidigt försvarat dess
bräckliga murar mot en här af mer än 100,000 man! Alla
skulle få återvända hem. Men polackarne ville ej
släppa generalerna och aldra minst den hatade Arvid
Wittenberg. Johan Kasimir bröt derföre trolöst sitt
löfte och lät föra Wittenberg jemte flera bland de
förnämsta svenskarne som fångar till Zamoisc. I dess
fängelse afled Wittenberg året derpå 1657. "Han var",
säger Fryxell, "en krigare med dess dygder och fel,
båda i hög grad. Warschaus försvar är det mest lysande
profvet af det förra; polackarnes beskyllningar och
hat de mörkaste bevisen för de sednare."

Wittenberg gifte sig omkring 1630:talet med ett
adeligt tyskt fruntimmer, hvars namn förblifvit
obekant. Hans barn belönades af Carl Gustaf med
skånska gods. Lemke har på Drottningholms slott
bland figurerna å de bataljmålningar han utfört på
tapeten äfven tecknat Wittenberg, hvars drag dock
äga något rått och frånstötande; men glänsande
skall hans krigarrykte i all tid förblifva.

Axel Krook.



Hammerfest.

Långt upp i Norge, der Ishafvets vågor vandra in
uti djupa fjärdar, der nakna fjällar omgärda
snöfyllda, öde dalar och mossar, der lappen
icke finner något bete för sina renar, utan måste
nära sig med fisk- och sjöfågelfångst, -- der breder
Finnmarken ut sin splittrade klippkust, som på kartan
liknar en underbar, bruten spetsväf. Under ett par
månader af året lyser här ingen sol; då slumrar
jorden kall och snöhöljd under en natthimmel med
stjernor och flammande norrsken. Men vid högsommaren
lyser solen deremot dag och natt, snön smälter och
dalbottnen kläder sig hastigt i en vacker grönska,
och skogarne --
bestående   endast   af  dvergträd --  stå  invid
fjärdarne   och spegla   sig   i   deras   klargröna
vatten.      Ingen   lärkas    sång klingar   der
emot   skyn   och der drillar  ingen  koltrast; men
millioner sjöfåglar hvimla vid fjärdarnes stränder
och fylla luften med sina hesa skrik.

Finnmarkens rikedom på sjöfågel, fisk m. m. var
det första, som lockade norrmännens uppmärksamhet
till dessa nordliga trakter, och mot slutet af förra
årtusendet omtalas huru kämpar drogo dit för att "taga
skatt" eller huru driftiga handelskarlar förde fläsk
och andra varor till finnlapparne och fingo god vinst
på sin handel. Innan kort blefvo dessa affärer föremål
för än större uppmärksamhet, och man känner t. ex.,
att konung Hakon Magnusson gaf Bergensborna ensamme
rätt att handla på Finnmarken. Dessa handelsrättigheter 
flyttades sedan från stad till stad till år
1787, då handeln alldeles frigafs.

Före de tiderna fanns ingen stad i Finnmarken, och
köpmännen måste vandra omkring med sina varor från
fartygen, som de läto lägga i land, der vinning var
att förvänta: men i nyare tider har man längs kusten
upprättat åtskilliga handelsplatser för att underlätta
varubytet och handelsförvärfvet.


Hammerfest.


Hammerfest är den mest betydande af dessa
handelsplatser och besitter sedan åttio år
köpstadsrättighet. Den ligger på vestsidan af Hvalön
-- eller Qvalön, som den kallas af folket på stället --
på en udde i en af fjäll omkransad 
bugt, som genom ett framspringande näs,
Fågelnäset, är skild från öppna hafvet med dess
farliga sjögång.

Befolkningen är utomordentligt driftig och vet
ganska väl, att hela dess existens hvilar på
handeln, hvarföre den också sköter denna med både
lif och kraft. En stor del af det nordeuropeiska
och asiatiska Rysslands handel har dragit sig denna
väg fram, och Hammerfest har börjat en indrägtig
byteshandel samt blifvit första omlastningsplatsen
för dessa nejders rika råvaror, innan de släppas ut i
verldsmarknaden. Mjöl i mattor, hudar, pelsverk, tran,
späck, fisk och fågel m. m. finnas här i ofantliga
upplag, och största delen skeppas till Trondhjem
eller går som bytesvara till Arkangel. Alltjemt växer
invånarnes antal. År 1807 fanns der icke flera än
77 själar, men vid räkningen år 1845 hade de förökat
sig till 927 och


Svarte Petter.
(Till poemet under samma titel å nästa sida.)


nu har staden öfver 1100 invånare. För sin
uppkomst har Hammerfest i första rummet att tacka
hvalrossfångsten i Ishafvet, som på senare åren
börjat idkas med stor ifver och vid hvilken många
menniskor funnit en lönande sysselsättning.

Om stadens yttre är icke mera att säga, än att den
ser rätt treflig ut, för att ligga så nära intill
polen och i ett så fruktansvärdt klimat. Husen, af
hvilka några äro verkligen nätta, ligga spridda på
större eller mindre afstånd, på
hvilka man här och der sökt, med imitation från
sydligare trakter, åstadkomma planteringsland, i
hvilka sommarsolen ganska hastigt lockar fram några
grönsaker. Gatorna äro belagda med flata stenhällar
och ganska vackra, liksom äfven kyrkan, som midt i
staden höjer sin spira. På senare åren har man arbetat
mycket på att försköna staden och dess omgifningar,
men naturen har dock visat sig för sträf, för att
kunna öfvervinnas, och arbetet har burit föga
frukt. Också är denna stad den nordligaste på jorden.



Svarte-Petter.

(Med en illustration, sid. 73.)

Samlad re'n familjen är 
i salongen, helt förtroligt, 
och i qväll "de små" få roligt:
Svarte-Petter spelas här.

"Lillan" första "strecket" fått, 
men är ända nöjd med leken, 
visar korten, glömsk af sveken
verlden tror hon än om godt!

Midt emot, vid bordets rand, 
syster Mary, herr kusinen 
sitta tysta -- fast med minen 
tankar vexlas nog ibland.

För en distraktion med fog 
mamma, godlynt, Mary bannar, 
då helt plötsligt "knekten" stannar 
just hos henne; -- otur nog!

Spelets "reglor" följas må: 
herr kusinen, närmsta grannen,
Är att straffa rätta mannen; 
genast hon "mustasch" bör få!

Men hon rodnar ändå, fast 
svart på hvitt ej passar illa -- 
fast "mustaschen" blir en villa, 
gör mot hyn en god kontrast!

Ah! -- hon vill naturligtvis 
(skälet dock hon ej törs nämna) 
så ej sina läppar lemna 
fritt åt honom just till pris.

Dock -- hon straffad blir till slut. 
Äldre systerns öga lyser 
svärmiskt -- sjelfva mamma myser 
skälmskt, men ser belåten ut. --

Gerna kan man medge, att 
Mary tankspridd var i spelet;
men ej hennes var ju felet -- 
Amor spelat här ett spratt!

Lucas.




Ett äfventyr med Indianer.

(Ur morbror Barkmans berättelser vid toddyglaset.)

Brasan sprakade i kakelugnen, lampan brann på 
divansbordet, toddyvattnet rökte och gamle herr
Barkman satte bort cognaksflaskan i det
han höjde sitt glas och nickade på hufvudet emot en
ung man, som satt bredvid honom på en soffa.

"Ja, nu är man då hemma igen", sade den gamle.

"Morbror har varit borta, låt mig se ..."

"Men är inte hemkommen som 'rika morbror'", afbröt
herr Barkman med ett leende, "nå ja, det kunde du,
min själ, gerna pretenderat ... vara i Amerika i
öfver trettio år och återkomma med ungefärligen samma
toma börs, som då jag for. Nej men, du, en gränsbo
vandrar inte alltid fram sitt lif på rosor. Hade
jag i mitt nybygge vid Platte-floden ej varit ägare
till ett väl späckadt bokskåp och för resten haft
så pass kommunikation med verlden, att jag då och då
ytterligare kunnat förse mig med lektyr, så, anfäkta,
hade mången dag känts lång nog."

Den gamle herrn smuttade på sitt toddyglas och tände
en liten kritpipa samt återtog:

"Inom skönlitteraturens område i våra dagar
framträder städse nya och nya författarenamn med
olika skildringar både ur menniskolifvet och från
naturen. Men hvem kan väl följa med allt i denna
skiftande panorama, icke olik kanske anblicken af
en stor stad med mångahanda monumenter och former
-- der ser man måhända ett vänligt hem, en leende
promenadplats, en bullrande festivitetslokal, ett öde
kyffe, den fina verldens glänsande salar, flitens och
idoghetens tillhåll. Men öfver alla dessa tusentals
arkitektoniska gestaltningar höjer sig den imponerande
katedralens väldiga massor med
sina mot himlen skyhögt sträfvande spiror, med
till ett stort helt sammanflätade otaliga detaljer,
som mäktigt fängsla vår fantasi och känsla, och som
sist dröja qvar i minnet äfven sedan man förlorat
den sköna panoraman ur sigte."

Herr Barkman rörde härvid med skeden om i sitt glas,
kanske icke missbelåten öfver den liknelse, han nyss
hade funnit i ett ämne, som synbarligen intresserade
honom, och fortfor:

"Ja, så ungefärligen, som katedralens tvillingsspiror,
så höja sig inom den moderna litteraturen Walter
Scotts och Fenimore Coopers namn i förening med
dessa rika skildringar från deras fosterlands natur,
som röra sig i deras snilles oförgätliga skapelser,
hvilka, sedan så mycket annat förbleknat, ännu stå
lefvande klart för vår själs öga."

Den gamle stötte härvid hårdt till sin systersons
glas och återtog med glänsande blickar:

"Ingen af den civiliserade verldens läsare är obekant
med denna på en gång verkliga och poetiska verld,
som rörer sig i dessa skalders verk."

"Nej, det är obestridligt, hvem skulle inte känna
dem", sade systersonen, som, fastän han aldrig
läst en rad af de båda namngifna författarne, men
genom tvenne glas toddy och kanske i förening med
vissheten om att hr Barkman i botten på sin börs hade
en del onämda klingande dollars och några präktiga
bankanvisningar, råkat i den sinnesstämning, att
kunna medgifva hvad som helst.

"Och", återtog den gamle, "liksom Scott lemnar oss
skildringar från sitt fosterland, så 'berättar'
Cooper från andra sidan om Atlanten och om sitt
hemlands natur och folk


i sina oförgätliga taflor om de hvitas och
'rödskinnens' strider -- denna kamp på lif och död
mellan nybyggarne och landets urinvånare, mellan
civilisationen och det råa naturtillståndet."

"Präktiga skildringar, underbara strider", mumlade
systersonen.

"Ja, min käre gosse; men ämnen till sådana taflor
bli' alltmer och mer sällsynta, vetenskapen och det
mekaniska snillet bryta ned urskogarne, bana sig väg
genom de oöfverstigliga klipporna och öfvervinna alla
hinder -- sceneriet blir ett annat, den vilda naturen
förbyts till vänliga hem, till leende åkerfält och
ansade trädgårdar. Snart försvinner mockasinens sista
spår, och der förut krigarnes stridsrop skallade,
ljuder nu slagan eller ångmaskinens flämtande
andedrägt. Ja, de bilder ur verkligheten, som
inspirerat den amerikanske 'berättaren', äro snart
en saga blott; men huru mycket hans rika fantasi
och erfarenhet lemnat, så finnes dock ännu på folkets
läppar mången oupptecknad händelse, och sjelf har jag
varit med om ett äfventyr, der indianerne spelat en
rol, och som jag nu vill förtälja."

Systersonen försäkrade härpå, att han icke kunde få
höra något, som mera skulle kunna intressera honom,
och den gamle började:

"Anno fyrtiofyra var ett präktigt jagtår och sällan
begaf jag mig ut med bössan i hand, utan att fälla
någon buffel eller råbock. Vid sådana tillfällen
följdes jag ofta af en ung man, spanior till
börden. En höstdag hade vi sträckt vårt ströftåg
till långt aflägsna trakter och det led redan mot
aftonen, då vi började fundera på att få tak öfver
hufvudet. Vi beslöto att söka ett sådant i ett
blockhus, som beboddes af en irländsk familj och som
ofta gästvänligt mottagit oss.

"Ännu hade vi dock ett par engelska mil att
tillryggalägga, hvarföre vi hurtigt satte oss i gång.

"Qvällen var stilla och lugn. Bergen i fjerran
skymtade fram som en otydlig och mörk massa, de
löfrika, jättehöga träden öfver oss fällde vissnade
blad och långa skuggor tycktes hasta att förena
sig, för att svepa nejden i sitt dunkel. Öfver
månen, som ett ögonblick skimrat fram, hade några
silfverglänsande moln fattat posto; men dessa
skyar blefvo allt tätare och tätare och syntes
liksom upplösa sig i en ogenomskinlig dimma och ett
fullt nattligt dunkel var utbredt öfver nejden, då
vi bultade på det lilla blockhusets väl tillbommade
port.

"Sedan vi uppgifvit våra namn, drogos riglarne ifrån
och husets ägare förde oss in i mottagningsrummet,
der hans hustru, den unga mrs Moss snart satte fram
för oss en flaska gammalt vin, nybakadt bröd och
sist en fågelpastej, som hon serverade med en viss
husmoderlig stolthet.

"'Mrs Moss', sade min följeslagare, 'vi hafva i dag
lupit till skogs efter ett rådjur och innan vi visste
ordet af, hade det narrat oss åt dessa trakter --
den misslyckade jagten är skuld till att vi nu så
här sent komma och störa.'

"'Ifall jag här i huset hade haft någon ung flicka, så
hade det varit artigare, om ni sagt, att hennes ögon
lockat er hitåt', sade mrs Moss med ett koketteri,
som till och med i vildmarken sällan öfverger en
qvinna. 'Nu har jag olyckligtvis endast en ung
bror.' Vid dessa ord vände hon sig mot en skägglös
yngling, som strax efter oss anländt till blockhuset
och nu förde ett hviskande samtal med hennes man.

"'Lucy', sade mr Moss, 'jag tror jag glömde min pipa i
köket, var snäll och stoppa om och tänd den åt mig.'

"'Man har sett mockasinspår i dessa trakter', återtog
han, så fort den unga qvinnan lemnat oss, 'Lucy bär
en panisk förskräckelse för sådana, alltsedan en
skara indianer i förfjol brände upp några nybyggen
i dessa trakter; ty ett af dessa vilddjur, som man
lyckades fånga, erkände triumferande, innan han blef
hängd, att hans stam icke skulle sluta förrän de
öfverallt härstädes sett våra hus ligga som askhögar
på marken.'

"'Tror ni att deras närmande ar något tecken till
onda uppsåt?'

"'Ja, hvad vet jag; men gossen säger, att strax före
solnedgången såg han ett rödskinn smyga sig omkring
bland träden här i närmaste ungskog. På beskrifningen om
hans tatuering och de långa raka fjädrarne kring
hans hufvud igenkänner jag Nobechin. Han äger en räfs
slughet och en vargs grymma instinkter; jag har hört
otaliga historier om hans list, och fastän han många
gånger hållit på att bli' fångad, så har han ständigt
vetat dra' sig ur spelet.'

"'I alla fall är det bäst att ta' det säkra för det
osäkra; jag vill vaka i natt', sade ynglingen, som
icke syntes missbelåten med tanken på en indianstrid.

"'Ja, du kan gerna sitta uppe och titta på stolparne
här i taket eller kika ut genom en eller annan
vindsglugg, ifall det dig så lyster', sade mr Moss,
med ett leende, 'men om vi dermed vinna någon
säkerhet ....'

"Mrs Moss återvände nu, och sittande ännu en stund
tillsammans talade vi ej vidare om detta ämne.

"Jag hade sofvit några timmar, då jag yrvaken
rusade upp. En hand låg på min skuldra och den unge
gossen hviskade: 'Mr Barkman, här är inte allt som
det bör vara. Jag har redan varskott min syster och
svåger. Hör!' -- Och nu förnam jag ett sakta ljud, som
om råttor höllo på att gnaga igenom någon spärrande
bräda. -- 'Under en halftimmas tid har jag hört detta
ljud; men först för en kort stund sedan blef det mig
klart ....'

"Ett vildt skri upphäfdes i detta ögonblick tätt
utanför fönsterluckorna på samma gång ett skarpt sken
bländade våra blickar.

"'Indianerna ... elden är lös!' -- ropade mrs Moss,
i det hon, halfklädd, rusade in till oss.

"En half sekund härefter stodo vi alla på benen och
fullt rustade för den strid, som nu troligtvis var
oundviklig.

"'Låt oss försöka komma ut genom köksdörren; eld är
visserligen anlagd äfven på detta håll, men vinden
ligger ej på der, så att lågorna der ännu inte gripit
så förfärande omkring sig, som här inne!' -- ropade mr
Moss, i det han skyddande slog sin arm om sin hustrus
lif, hastigt förande henne framåt.

"Icke ett ord vidare vexlades mellan oss. Den hastigt
öfverhängande faran spände våra muskler och gjorde,
att vi omedelbart fattade meningen af hvarandras
rörelser. -- Att med en plötslig stöt öppna dörren och,
om så fordrades, bryta en bresch, hvar eller huru som
helst, blott vi lyckades föra mrs Moss till någon
fredlig plats, var vår tysta föresats. -- Hväsande
eldringar, likt glödande armar, slingrade sig utefter
de torra bjelkarne och hvirflade upp emot taket, medan
milliarder eldgnistor yrde kring våra fötter. Med
en spark var den halft antända dörren på vid gafvel,
vinden susade in, brakande bjelkar föllo bakom våra
hufvuden och vi hade det brinnande huset bakom oss.

"Då upphäfdes ett vildt tjut tätt bredvid några träd,
der vi lyckats få en fast position, medan mörka
gestalter, likt eldbelysta djeflar, lupo fram och
tillbaka eller hukade sig hastigt ned bakom någon
buske. Några i det samma framstötta guttural-ljud
samlade nu plötsligen indianerna på en punkt. Det var
just i sjelfva morgongryningen, och vi observerade
noga alla deras rörelser.

"'Det är Nobechin som anför!' sade mr Moss; -- i samma
ögonblick brunno våra skott utaf och några 'rödskinn'
tumlade tillbaka, medan de öfriga störtade sig fram
emot oss, hindrande oss att ladda ånyo och svängande
sina tomahawker. Det började nu en kort och häftig
strid mellan oss. Bajonetter och tomahawker svängdes
med lika hastighet och mr Moss föll dödligt sårad
samt uppgaf andan i sin förtviflade makas armar. Af
indianerna fäktade nu blott tvenne; snart stod dock
blott en af dem upprätt; med ett vildt tjut gjorde
han nu ett häftigt språng tillbaka och störtade bort
ifrån oss som en blixt.

"'Det var Nobechin, det var han, som fällde min
svåger', ropade den unge gossen. Dessa hans ord
träffade mrs Moss och väckte henne ur sin domning.

"'Tag fast honom', ropade hon, och med en tomahawk
i hand ilade hon lätt som en stenget upp för några
bergsafsatser, och vi följde henne. Än skymtade
Nobechins

höga  gestalt fram mellan något klippblock eller
mellan någon trädgrupp;   men   han   dök   aldrig
fram på en af de punkter,
der man rimligtvis kunde beräkna att han skulle synas.
Han ilade   hoppande   hit och dit som ett irrbloss,
skakade då och
då   liksom   hånande   sin   tomahawk   i   luften,
under   det  han stundom utstötte ett gällt skri.

"'Han   rusar   en   säker   död   till  mötes',
utstötte   flämtande spanioren, 'ja, ned med honom
i brådjupet!'


Nobechins list.


"Det var som om dessa ord haft kraft att slunga
indianen dit, ty han tycktes vackla, och med ett
ursinnigt vrålande försvann han nu plötsligen.

"'Så   skall   han   då  aldrig  öfverlista  någon
mera!'   ropade Spanioren.    'Låt oss nu vända om.'

"'Nej, låt oss titta ned i brådjupet', sade mrs Moss.

"Vi uppgåfvo der alla ett rop af förvåning. Nobechin
hängde blott några fot inunder oss, fasthållande sig
i några starka trädrötter.

"'Jag kan svära på att han ämnat sig upp igen!' 

"'Att han   ämnade   lura  oss med ett föregifvet
nedstörtande!'



Grönländskt sommartält.
(Tillhör texten å nästa sida.)



Grönländsk vinterbostad.
(Tillhör texten å nästa sida.)


"'Den listige räfven!' så ropade vi om hvarandra
medan mrs Moss hotande utsträckte den väpnade handen,
för att gifva Nobechin sin lön; men lika hastigt,
öfverväldigad af en vekare sinnesrörelse, ryggade
tillbaka. 'Jag kan det icke', mumlade hon.

"Nobechin kastade på oss en vild, stirrande blick,
derpå öppnade han sina händer och föll rullande ned
i brådjupet, der ormbunkar frodades, medan en smal
dalgång öppnade utsigten till en under några strålar af morgonsolen i
grönt och gult skiftande slätt.

"'Nu är han då död', ropade spanioren, 'jag tycker
mig under de slutna ögonlocken riktigt kunna se hans
lömska, lurande blickar.'

"Men i samma minut gjorde indianen en hastig rörelse
och störtade upp i fullt språng. Nobechin hade
verkligen öfverlistat oss; men vid Platte-floden
syntes han aldrig mera."

Peregrinus.



Grönland.

II.

I närheten af Cap York    följde   vi
längs kusten i hopp att anträffa några infödingar. 
Då jag år 1854 medföljde doktor Kane, medtog han
från en af de grönländska kolonierna en jägare vid
namn Hans, som likväl, efter att troget hafva följt
med nära två år, plötsligt öfvergaf honom för en af
landets sköna och bosatte sig bland de vilda stammarne
å sydstranden af Baffins-viken. Under förmodan att han
nu måhända ledsnat vid sin frivilliga landsflykt och
att han följaktligen väntade på något skepp, för att
kunna komma tillbaka, nalkades jag stranden på ett
bösshålls afstånd, hvarvid jag upptäckte en grupp
menniskor, som genom de lifligaste rörelser sökte
fängsla vår uppmärksamhet. Jag steg genast i en båt
och begaf mig i land, och verkligen, der var han,
föremålet för mitt sökande! Sex års vistelse bland
infödingarne på denna öde kust hade fullkomligt bragt
honom ned till deras nivå af vedervärdig fulhet.
Han beledsagades af sin familj, som helt och hållet
var instufvad i hudar, och som betraktades ytterst
nyfiket af vårt folk; ända tills nu hade vi ej
anträffat riktigt vilda eskimåer.

Upp mellan höga klippor och massor af snö ledsagade
oss Hans till sitt
tält, beläget på en brant höjd, en mycket olämplig
boningsplats för en fiskare, men särdeles passande
för den som önskade hålla utkik. Der hade han i långa
år spejat efter någon seglare. Ena sommaren efter den
andra hade gått förbi, och i sex år hade han förgäfves
suckat efter landsmän, fädernebygd och ungdomsvänner.

Tältet var särdeles ruskigt, förfärdigadt af skälhudar
och knappast nog stort för att herbergera den lilla
familjen, som trängdes omkring oss.


Grönländsk fågelfängare.


Vi  hade redan lagt upp i vårt vinterqvarter  och försett
oss med fulltaliga hundkoppel och selar för färden uppåt
norden; men under de första dagarne af november
inträffade en epidemi, som borttog största delen
af våra hundar och hotade att göra alla våra
blifvande upptäckter om intet. För att nu skaffa
oss hundar, måste vi uppsöka och förena oss med
några eskimåfamiljer samt förmå dem att bosätta sig
invid fartyget och underhållas af våra förråder eller
jagtbyten, emot det att de afstodo sina hundar till
vår disposition. Planen lyckades också, och snart
sågo vi fartyget omgifvet af en liten eskimåkoloni
på tio eller tolf personer. Bland dem var Hans'
svärfar, Tcheitchenguak, och svärmor, Kablunet,
jemte hans unga svåger, Angeit.

Det gamla parets yttre var just icke förföriskt,
men deremot typiskt för infödingarne. De hade bredt
ansigte, väldiga tuggverktyg, men trång panna, små
svarta ögon och platt näsa. Det ständiga förtärandet
af fett, hvarigenom det är för dem möjligt att motstå
det stränga klimatets verkningar, åstadkommer i deras
ansigten en pussighet, som nästan begrafver både näsa
och ögon och hvilken ökar deras fulhet. Bakom läpparne
syntes två rader tänder, hvita som elfenben, men
nötta af hård och mödosam tjenstgöring. Infödingarne
begagna nämligen tänderna till en mängd olika sysslor,
till att uppmjuka och preparera hudar, lika väl som
till att tugga det sega, traniga köttet. Håret var
becksvart, men icke särdeles rikt. Tcheitchenguak
hade mera skägg än jag förut sett någon af hans
landsmän bära, ehuru endast på öfre läppen och under
hakan. I allmänhet äro eskimåernas ansigten skägglösa;
de tillhöra den mongoliska typen. Till växten äro de
små, med mycket symmetriska proportioner, och hvarje
rörelse utvisar, att de blifvit härdade genom sitt
torftiga och ansträngande lefnadssätt. Toaletten är
nära nog lika för begge könen:   ett par   skaftskor,
strumpor,  benkläder, vantar och en

pels. Denna är af renhud och icke öppen framtill,
utan pådrages som en skjorta; den slutar med en
kapuschong, som drages öfver hufvudet. Qvinnorna skära
sin hufvudbetäckning i form efter håret, som de draga
ihop öfver hjessan och med en skinnrem binda till
en benhård knut. Jag vill dock icke påstå, att denna
hårklädsel är särdeles tilltalande eller smakfull.

Något, hvarpå eskimåen aldrig kan lemna svar, är
angående hans ålder. Hans sätt att räkna är nämligen
ytterst primitivt och ofullständigt, och han hyser
derföre ett absolut förakt för allt, som genom siffror
eller räkning bestämmes. Hela hans räknesystem grundar
sig på handens fem fingrar. De första fem enheterna
betecknas genom namnen på högra handens fingrar;
eskimåen fortsätter sedan med namnen på venstra
handens fingrar. Derefter tager man sin tillflykt till
högra fotens och sedan till venstra fotens tår. På
detta sätt fylles första tjugutalet, hvarefter man
fortsätter på enahanda sätt räkningen med benämningen
på den andra menniskans fingrar o. s. v. -- ett system,
som kan fortsättas i oändlighet, men som dock icke
utmärker sig för någon särdeles redighet, som läsaren
finner, och hvilken vanligtvis icke heller utsträckes
öfver det första tiotalet.

De kunna sålunda lika litet uppgifva sin egen
ålder, som de kunna bestämma år och dag för timade
händelser; och deras traditioner sakna ock derföre
alla hållpunkter i kända tilldragelser.

Eskimåernas språk saknar all likhet med något
europeiskt tungomål, men närmar sig de amerikanska
indianernas, med hvilka de sjelfva äfven påstås vara
beslägtade -- en slägtskap, som väl ännu kan spåras,
ehuru långa tider och andra 
klimatiska förhållanden skapat stora olikheter såväl i
afseende på vanor som utseende. 
Enligt uppgift af en utaf de svenska vetenskapsmän,
som deltagit i svenska expeditionen till Grönland
för ett par år sedan, skall bland eskimåerna finnas
en slägt, härstammande från en dit emigrerad svensk
tunnbindare Broberg, och hvars medlemmar utmärka
sig för ett yttre, som ger dem en aristokratisk
anstrykning i jemförelse med andra eskimåer.

Under det manskapet var ute på större jagt, delade
gubbarne och den unge Angeit sin tid mellan att äta,
strypa harar och fånga alkor. Dessa fåglar uppskrämdes
först ur sina gömslen i klippremnorna och togos sedan
medelst en håf af skinn, som fastgjorts vid spetsen
af en lång stång.

Framför stäfven af fartyget befann sig en jordremsa,
der vinden hopat en stor massa snö. Häri improviserade
Tcheitchenguak en mycket enkel och hemtreflig
bostad. Han gräfde nämligen alldeles in sig i snön,
hvarpå han framgick tio eller tolf fot i horisontel
riktning. Derefter urholkades gången åt alla sidor
och försågs med en dörröppning, tillräckligt stor
för att låta den besökande "på alla fyra" göra sin
uppvaktning. Golfvet betäektes med en bädd af stenar
och renhudar, ett par späckstenslampor påtändes, ett
skinn hängdes öfver dörröppningen -- och Tcheitchenguak
var "hemma hos sig".

Jag gick eller, rättare, kröp in till dem på
besök. Lamporna lyste gladt; Kablunet satt vid
sin söm; Tcheitchenguak reparerade ett spjut, den
svartögde Angeit, som uppenbarligen fått en aptit,
bättre lämpad efter rikligare tillgångar, än de
grönländska visthusens, var ifrigt inbegripen med
expedierandet af några köttvaror, hvilka tydligen
blifvit harpunerade i vårt visthus.

Härmed lemna vi d:r Hayes' sällskap, låtande honom
fortsätta sin färd mot de obebodda regionerna, och
skola i stället i nästa häfte lemna en öfversigt
af landets nuvarande utseende, så vidt detta genom
senaste forskningsresor blifvit kändt, samt tillika
kasta en hastig återblick på grönländarnes äldre
kulturförhållanden.



Calles Klimp.

Historien, som eljest med synnerlig förkärlek 
upptecknat hvarje drag ur Carl XII:s lif, har likväl
glömt en sak, hvilken i lika grad som många andra är
egnad att väcka en verlds häpnad.

Uraktlåtenheten i det här åsyftade fallet har
måhända sin sannolikaste förklaringsgrund i den
omständigheten, att här är fråga om någonting af
jemförelsevis fredlig natur och hvilket sålunda
ej rätt väl stämmer öfverens med den karakter af
"dundergud", hvarigenom den tolfte Carl blifvit en
nationalhjelte, en representant af den råa och
oböjliga, men på samma gång upphöjda och af ett
romantiskt skimmer omstrålade kraftfullhet, som ännu
ej förlorat sin tjusning för de hafkringsvärmande
och äfventyrsökande vikingarnes afkomlingar.

Lyckligtvis har den muntliga traditionen, här som
i mycket annat, bevarat hvad historieskrifvarne
förgätit eller icke aktat nödigt att taga notis om,
och på detta sätt har det blifvit vår samtid förunnadt
att beundra hjeltekonungen äfven för hans sätt att --
lägga ut krokar för Edsvikens aborrar.

Naturligtvis kan folktraditionen ej förutsätta
att den man, som med spetsen af sitt svärd lyfte
kronor af konungars hufvuden och djerft upptog den
af tio motståndare erbjudna striden, var lik andra
vanliga menniskobarn äfven under de lyckliga dar,
"då morgonens dagg låg på lifvet qvar"; naturligtvis
måste det vara så, att samma olikhet mot andra, som
sedan utmärkte honom i hans mannadåd, äfven bjert
skulle sticka fram medan den blifvande konungen
ännu svärmade omkring i barndomens rosengårdar. I
allt hvad sagan har att förtälja om Carl XII, vare
sig angående någon yttring af fysisk kraft eller af
någon själens och hjertats egenskap, vare sig det
rör någon hans handling som gosse eller som man,
framstår nämligen alltid jätten, giganten, omstrålad
af äfventyrets gloria!

Ingen må sålunda föreställa sig att Carl XII, när
han med fiske täcktes fördrifva en ledig stund af
sin ungdomstid, metade aborrar på samma enkla sätt,
som andra menniskor,
och ingen må heller öfverlemna sig åt den
inbillningen, att på hans krok nappade samma slags
aborrar, som andra latmaskar få på sina metmaskar. För
ett sådant attentat mot den storslagna traditionen må
hvar och en taga sig till vara! De gamla, som ännu
i dag berätta historien om Carl XII:s aborrmete,
äro färdiga att mot hvarje tviflare använda de mest
nedtystande argumenter, bland hvilka förekommer ett,
som skall vara mest öfvertygande af alla, nämligen
utvisandet af det ställe, Carl XII framför andra
föredrog för denna förströelse, bergsklippan vid
Edsvikens strand, den efter honom kallade "Calles
Klimp", hvilken vår nuvarande konung, Carl XV,
återgifvit på sin bekanta tafla med samma namn.

Mot ett sådant vittne kan naturligtvis intet giltigt
jäf anföras, och vi få sålunda bedja våra läsare
kasta en blick på illustrationen å nästa sida, en
teckning af platsen efter den nyss nämda taflan,
för att få riktigt begrepp om huru folktron älskar
se Carl XII:s storhet äfven i lifvets mest obetydliga
förrättningar. Skalden säger om Frithiof, att han
i ett andedrag tömde ett horn, som två af nutidens
inan ej skulle förmå tömma. Med lika stort skäl kan på
grund af traditionen sägas om Carl XII, att han metade
aborrar på ett sätt, som ej tio af nutidens mest
passionerade fiskare skulle förmå göra honom efter.

På klippans topp, tätt invid sjelfva stalpet,
tog han plats och utkastade derifrån den försåtliga
kroken. Dertill fordrades emellertid, såsom man redan
af teckningen kan föreställa sig, ett metspö långt
som ett mastträd, hvilket förutsätter att refven väl
var minst som ett ankartåg. Hade kroken en härmed
jemförlig storlek, som ej torde få betviflas, så kan
man lätt göra sig en föreställning om hvilka monster
till aborrar gingo och filosoferade i Edsvikens
stilla vatten på den tid Carl XII var ung ... I
storlek voro de väl närmast jemförliga, kunna vi
förstå, med hvalarne, som nu tumla om bland isbergen
i norra polarhafvet!


Calles Klimp.
Efter en tafla af konung Carl XV.

Huru pass lycklig Carl XII var som fiskare, derom vet
traditionen, tyvärr, ingenting annat, än att han en
vacker dag fick ett napp -- naturligtvis ett riktigt
jättenapp -- hvilket så när som på ett hår var på
väg att åstadkomma en till sina följder oheräknelig
katastrof. Nappet kom nämligen sä oförmodadt och så
våldsamt, att metaren höll på att dragas ned i stället
för att fisken skulle dragas upp. Med den rådighet i
faran, som sedermera vid större tillfällen utmärkte
Carl XII, samlade han emellertid all sin kraft,
spände den ena klacken i ytterkanten af bergets
vinkel, hvarefter märket påstås ännu skall vara
synligt, och ryckte upp aborren, som var så tung,
ätt metspöet icke blott böjde sig som ett mastträd,
utan som en riktig sprättbåge.

-- Det var mig en riktig klimp! -- ropade Carl XII
pustande -- och af detta yttrande vill man finna en
förklaring till namnet å den egendomligt formade
klippan, hvilken, såsom vi sett, sålunda har två
svenska konungar att tacka för sin ryktbarhet.

En annan version, som vi till och med sett i tryck
återgifven såsom fullt trovärdig, härleder namnet
från Carl XI, hvilken, stark hushållare som han var,
ofta säges hafva varit ute vid soluppgången för att
skaffa litet fisk till hushållet och just vid denna
klippa haft ett af sina favoritställen; men någon
muntlig uppgift härom hafva vi ej lyckats erhålla i
Danderyd, hvaremot flera kännt historien om Carl
XII och hans stora aborre, sådan vi här berättat
den. Detta fiskafänge är i alla fall icke orimligare,
än många andra händelser, i sammanhang med hvilka
den muntliga traditionen till efterverlden burit Carl
XII:s namn.

Underskattar man till den grad märkvärdigheten,
som denna klippa sålunda erhållit, att man derför
hos henne icke ens vill aflägga ett besök, så har
hon likväl en annan mera allmänfattlig egenskap,
som fullkomligt godtgör den lilla uppoffringen af
att taga henne i betraktande. Liksom traditionen
velat inlägga en gigantisk storhet i Carl XII:s sätt
att skota sin ungdoms tidsfördrif, så har den stora
skaparekraft, från hvilken jordens daning utgått,
ställt denna klippa som en jätte i förhållande till
karakteren i hennes omgifning, ställt henne hög,
mörk och allvarlig, furuklädd och vild midt i ett
landskap, der åskådaren står tveksam åt hvad håll
han skall vända sina beundrande blickar, antingen
dit, der det verksamma lifvets rörlighet framställer
oupphörligt vexlande partier
och taflor, eller dit, -- till bugtande stränder, i
aflägsna vikar -- der det idylliska lugnet orubbligt
tyckes hvila öfver en natur af ojemförlig, tjusande
skönhet.

Söderut, öfver de skogklädda kullarne, under
hvilkas förtonande konturer döljes ett landskap,
der de italienska namnen Frescati, Tivoli,
Albano m. fl. ingalunda förminskat den specifikt
nordiska karakter, som uppenbarar sig i naturen kring
Brunnsvikens förtjusande stränder, men der andra namn,
såsom Haga, Kräftriket, Skuggan och Fiskartorpet
m. fl. väcka för hvarje svenskt sinne kära eller
tilltalande minnen -- söderut, öfver dessa kullar,
brytes den mörka horisonten af en bländhvit rand,
betecknande hufvudstadens husmassor, hvilka på detta
afstånd synas sammangjutna till en
enda jättelik fasad, krönt med en mängd tornspiror.

Halka blickarne öfver den smala vattenspegel, som från
foten af Calles Klimp sträcker sig, lik en slingrande
flod, i sydostlig riktning, så har man längst bort i
fonden Lilla Wärtan, der mot bakgrunden af Sicklaröns
mörka bergstrand det ena seglet efter det andra,
den ena ångaren i den andras kölvatten, oupphörligt,
liksom bilderna i ett skuggspel, komma och gå, ty der
är stora segelleden, som sätter Sveriges hufvudstad
i sjöförbindelse med den öfriga verlden.

I nordostlig riktning öppnar sig en ännu vidsträcktare
utsigt, der, bortom Djursholms högt belägna, trakten
dominerande åbyggnader, Stora Wärtan breder ut sin
vattenyta, längst bort begränsad af det gamla och
historiskt märkliga herresätet Rydboholms storartade
parker.

Nordvest hän slingrar Edsviken sitt glittrande
silfverband omkring holmar och uddar, öppnande en
utsigt ända bort till det Rudbeckska godset Edsberg,
mellan hvilket och Calles Klimp många vackra partier
fängsla blicken och bland dessa först och främst
det strax till venster liggande slottet Ulriksdal,
Carl XV:s älsklingsställe under den vackra årstiden,
der natur och konst samverkat till åstadkommande af
någonting utomordentligt.

Hvart man så vänder blicken, öppnar sig för den
en storartad och skiftande tafla, väl värd att
ses och beundras, väl värd det lilla omaket af ett
besök vid Calles Klimp, hvilket är så lätt gjordt,
i förbigående, när man passerar till eller från
Ulriksdal eller till eller från något annat af
de många féslott, som pryda Edsvikens idylliska
stränder.

A.-E.





Vegetationsbild från Guinea-viken,
(Tillhör texten å nästa sida.)



Vegetationsbild från Guinea-viken.

Växtverlden uppträder med en för hvarje luftstreck
egendomlig fysiognomi, som företrädesvis
karakteriseras af trädens grenställning och
bladformer. Samma dekorerande roll, som granen eller
björken blifvit anvisad i ett nordiskt landskap,
spelar palmvegetationen i de tropiska zonerna;
men under det ögat på förra stället smekes mera
genom trädens gruppering och en form, som tyckes
ämnad att nedsläppa så mycket solljus som möjligt
till jorden, så synas palmskogarne med sina breda
saftiga blad bestämda att uppsupa solstrålarne och
derigenom skydda växtligheten der nedanför, hvilken
i den ljumma skuggan utvecklar en tröttande rikedom
på egendomliga former. En annan olikhet visar sig
äfven deruti, att under det årstiderna i de norra
eller mera tempererade zonerna spela hufvudrollen,
sålunda, att växtligheten hufvudsakligen betingas af
solvärmen, så är detta icke fallet i tropiska zonen,
der jordens större fuktighet blir bestämmande för
vegetationens utveckling.

Detta visar sig tydligast på vestkusten af
Afrika. Denna företer ej någon synnerligen
rik vegetation i allmänhet, åtminstone ej
i jemförelse med hvad förhållandet är vid de
amerikanska kusterna under samma breddgrader;
men öfverallt, der något utmynnande flodvatten
sällar sig till eqvatorialvärmen, utvecklar sig
en utomordentlig växtlighet, som bjert sticker
af mot de torra landsträckornas enformiga
ofruktbarhet. Sedan urminnes tider är det vid
Nilflodens utlopp befintliga Deltalandet ryktbart;
lika yppig är den under liknande omständigheter
bildade kuststräckan vid Guinea-Golfen, endast att
naturen här ej kufvats af det menskliga arbetet,
utan ännu bibehåller sin ursprungliga karakter af
vild, tropisk skönhet. Palmvegetationen uppnår här
sin högsta utveckling i afseende
å arternas storlek och mångfald. De jättelika
bladkronorna bilda en enda sammanhängande dôm, som
nedsläpper ett mystiskt brutet ljus bland de otaliga
pelarstammarne, hvilka till ogenomtränglighet siras af
lianer och klängväxter, hvilka åter nedsända talrika,
bladlösa luftrötter, liknande vridna pipskaft. Härtill
komma de med fjäderdelade blad och lifligt färgade
fjärilsblommor smyckade skidfruktträden. Mimosorna
utandas sin vällukt i den af fuktighet mättade
luften, och öfver trettio arter stora orchideer
öppna här sina lysande, underligt formade blommor;
den äfventyrliga pandanen (pandanus) sprider sina
stängelrötter öfver den sorlande bäcken, skyld af
ormbunkarnes och Aaronstafvens jättestora blad.

Vår afbildning lemnar en efter naturen tecknad
scen från Prins-öarne i Guineaviken. Här finna vi
också pandanen i midten af taflan. Denna växt kan
räknas som slägting till palmernas familj och hör
tillsammans med denna till de mest karakteristiska
egendomligheterna för dessa trakter. Han påminner
också om denna slägtskap genom sin smärta stam och en
bladkrona af stora, jemnbreda, alltid gröna blad;
men afviker genom formen på rötterna, hvilka ett
godt stycke ofvan jorden grena ut sig från stammen
och tyckas liksom suga sig ned i gyttjan. De bär-
eller stenfruktartade frukterna omsluta frön med ett
köttaktigt, ägghvitartadt innehåll, som hos många
arter är ätbart. Anmärkningsvärd är i detta fall
Pandanus odoratissimus, som bär ytterst välsmakande
och välluktande frukter, till formen klotrunda och af
ett menniskohufvuds storlek. Den odlas derföre och är
af stor betydelse i infödingarnes hushållning. Näst
palmerna höra pandanerna till de imposantaste
trädformerna bland monokotyledonerna och till de
förnämsta prydnaderna i våra växthus.



Drömmande och vaken.

Det var en tid, då lifvet ännu log
I morgonrodnad för mitt tjusta öga,
Då inga sorgens suckar barmen drog,
Men löjet herrskade ifrån det höga
Och oskuld skalkades i hvarje vrå
Af skapelsen.    Från himlahvalfvet myste
Med ljuflig glans den gudafacklan då,
Som sälla varelser på jorden lyste.
Uti en evigt vexlingsdiger vår
Den tjusta men'skan dal och höjd beträdde;
Och täcka blommor uti hvarje spår
Af hennes fot den blyga jord beklädde.
Melodiskt ljöd ur bäckars silfvermalm
En englahymu i dalens dunkla sköte,
Der liten fågel qvad sin morgonpsalm,
Och älskar'n ilade till kärligt möte
I mjuka grottans drömmande mystèr,
Att der vid himmelsk barm en sabbat fira.
Hvar buske smyckad stod med purpurbär
Och späda rankor kring hvar gren sig vira,
De gyllne drufvor speglade sin  prakt
I lugna vikens  stilla azuryta
Och lockade med nöjets gudamakt
Den sälla men'skan att dem plocka, bryta.
Den spaka tigern, ännu allas vän,
På blomsterfält det fromma lammet smekte.
Guldlockigt barn, så djerft och trotsigt än,
Med spräcklig orm i dennes näste lekte.
En öm zefir bak' hvarje litet blad
Sin stämma höjde hviskande i qvällen,
Och vattunymfen, lekande och glad,
Sin stormgång gjorde mot demantehällen.
Af salig bäfvan hvarje väsen skalf,
När aftonfläkten ambraluften rörde,
Och silfverhornad måne från sitt hvalf 
På eterns vågor skatter till dem förde. 
Utöfver edens nejder endast flöt, 
Som daggen flyter, varma glädjetåren,
Och hvarje känsla sig ur hjertat göt 
I sångens form -- en fröjdesång i våren.

En af de sälla, så en tid jag njöt,
Tills jag en dag fick se, att jag var -- naken.
Af blygsel rodnande jag ögat slöt,
Men öppnar det igen och jag var -- vaken.
--  En blodröd blixt igenom rymden sköt 
Och för dess sken en nattsvart dimma flydde. 
Bland kopparmoln en vredgad åska röt, 
Tills dagen dröjande i öster grydde. --
Ett annat slägte ser jag nu bebo
Det förra edens sjunkna blomstergårdar,
Der hvassa törnen uti mullen gro
Bland svunna tiders murkna minnesvårdar.
Den råa styrkan som en jätte går
Sjelfbanad väg till ärans vigda tempel;
Den svarta listen i dess breda spår
Sig smyger fram med fruktans skygga stämpel.
Fast eders mängd dess sanning lånat helgd,
Han ljuger, rosenläppen, för sitt nöje;
Och mörkrets bragd, i skämtets form förtäljd,
Den fackla är, som tänder skyhögt löje.
Uti en oskulds tårbestänkta barm
Beväpnad mördare sin klinga vrider,
Hvar bättre känsla, hvarje ädel harm
Ned i sitt intet, som en skugga, glider.
--  Men på en lejonburen gyllne tron 
Despoten sitter, stänkt med blod och tårar. 
Han sitter der och för hans herrskarton

I stoftet böjas millioner dårar;
Ty från sin stol han, som en vredgad gud,
Sin tunga gissel vidt kring verlden svänger.
Den drabbar grymt, ty offrens klagoljud
Som dödsskrän långt, långt bort i fjerran tränger.
Till barbarismen med sin dyrkans gärd
Den mörka last på vingar rastlöst ilar.
Bland galgar, blodbestänkta bilor, svärd
En mättad skara rofdjur tryggt sig hvilar.
Hvar sjö och vik, som famnar om en flod,
Är mörk af blod,   som Letes dunkla bölja,
Och daggens tår är  purprad ock af blod, 
Och röda strömmar städers gator skölja ... 
-- O, ve och jämmer!    Spar ditt dyra ljus, 
Du himlahvalfvets oskuldsfulla stjerna. 
Belys ej brottets barn bland jordens grus, 
Ty uti mörkret trifvas de så gerna! 
Lys ingen hän ur drömmens ljufva dal, 
Gif icke tecken, du, till dagens gryning, 
Den gryning, då man vaknar upp till qval 
Ur salighetens stilla andedyning!

G. S.



Hafsgudens krona.

Saga af Richard Gustafsson.

För flera flera hundra menniskoåldrar sedan satt
hafsguden på sin tron, dernere i det omätliga
djupet, och hans undersåter kommo från alla haf för
att uppvakta honom. Der seglade en hvalfisk fram och
betygade sin litenhet; der tumlade marsvin omkring
vid hans fötter; der fläktade en mängd flygfiskar
med sina vingfenor bort bekymren från hafsgudens
panna. Alla speglade sig i tronen, som var af den
renaste kristall, infattad med millioner de klaraste
vattdroppar, och tronen visade alla i sin rätta
gestalt; de onda sågo vidriga ut oaktadt sin skönhet,
de goda strålade likt ljus, om de än till skapnaden
voro aldrig så fula.

Hafsguden var iklädd en fotsid klädning af mångfärgade
fiskfjäll, så konstrikt arbetad, att hafvets alla
innevånare hade behöft två tusen år innan den blef
färdig. Öfver sina skuldror bar han en kappa af
sammanväfda neckrosor, så stor och vid, att milslånga
flikar gungade på hafsytan. I handen bar han en
spira och på hufvudet en krona af de purpurrödaste
koraller. Hafsguden var så hög och majestätisk,
att fastän tronen, på hvilken han satt, hvilade
på hafsbotten, så sträckte sig kronan högt öfver
vattenytan, omfluten af hafstång, som menniskorna
kallade det, men det var hafsgudens långa hår som
höjdes upp och ned af vågorna.

Hafsguden satt till doms och så hade han suttit nu i
flera hundra år, ty rättvisan går långsamt dernere,
liksom på jorden, men nu hade han beslutat att hvila
efter sitt långa arbete. Han lade spiran ifrån sig
och tog med begge händer kronan från hufvudet och
lade den i sitt knä; men huru förvånad blef han icke,
då han såg sin krona på det underligaste förvandlad.

De röda korallerna voro betäckta med svart jord;
stora skogar vuxo på kronan och mellan skogarne lågo
herrliga dalar och grönskande ängar. Skogarna voro
fulla af fyrfota djur och dalarne hade menniskorna
valt till boningsplatser. Allt blomstrade så herrligt
och skönt och log med friska läppar mot hafsguden,
som klappade händerna af glädje, ty något sådant hade
han aldrig sett, och han kunde icke slita sina ögon
från denna tafla, som han tyckte var så behaglig. 

När hafsguden suttit som han tyckte en liten stund --
men det var i alla fall på tredje året -- så fann han
med förskräckelse att den vackra taflan försvann,
och snart återstod ingenting annat än nakna klippor
och hvitnade skeletter, omsnärjda af sjögräs. Då
blef han sorgsen och började klaga:

-- Den taflan var den skönaste jag skådat. Ack,
hvarföre fick jag ej behålla den?

I ett nu sammankallade han hela sin hofstat och alla
arbetsföra undersåter i hela sitt rike. Han befallde
dem att de skulle bygga en pelare, som skulle räcka
upp till hafsytan, och han gaf sin egen tron till
grundval.

Pelaren blef snart färdig och öfverst satte hafsguden
sin krona, sedan han först prydt den med guldsand
och ädla stenar.

Hvart tusende år får hafsguden höja sitt hufvud öfver
vattenytan och skåda solen då han går ned i fjerran;
men han hade aldrig begagnat sig af sin rättighet,
ty hittills hade han trott att ingenting herrligare
fanns än hans rike. Nu längtade han likväl till den
stund, då han skulle få beskåda sitt verk; men som
den bestämda dagen nyligen förflutit, så måste han
vänta i tusen år.

För hafsguden är tusen år icke just någon lång tid
och de hade snart försvunnit. Den bestämda dagen kom
och hafsguden tog sin harpa, för att sjelf besjunga
sitt verk. Glad steg han upp ofvan hafsytan och
såg att hans krona blifvit ännu skönare än förut,
ännu rikligare befolkad. Stora skepp gungade vid
stränderna och vackra städer voro byggda på kuster
och i dalar; men från stad och land uppsteg ett skrän
som förskräckte honom.

Hafsguden närmade sig och såg med fasa huru
menniskorna mördade hvarann och sletos om guldet och
diamanterna, som han strött öfver kronan endast för
att pryda henne. Broder tvistade med broder, fader
med son. Öfverallt hördes hädelser och förbannelser
blanda sig med döendes klagan. Det var ett rysligt
elände, en oafbruten jämmer, allt för guldets skull.

Vredgad öfver att se sitt verk så förstördt, kastade
hafsguden sin harpa mot kronan, så att några skepp
foro upp bland klipporna och krossades. Hans af vrede
flåsande andedrägt upprörde hafvet, så att det rasade
vildt kring kronan, och med båda händer fattade han
pelaren, för att i djupet begrafva sitt verk. Men
pelaren stod fast och kunde icke rubbas, oaktadt
alla hafsgudens ansträngningar, endast några städer
ramlade ned och dödade tusentals menniskor. Men hvad
gjorde det bland så många! De efterlefvande kastade
sig likt rofdjur öfver de dödas egendom, och eländet
blef än större.

Då gret hafsguden bittra tårar och begaf sig ned i
sitt rike, der han sedan dess djupt sörjer öfver att
han prydde sin krona med guld och ädla stenar.



Till solen.

Du solens Gud, som styrt ditt gyllne spann 
Från år till år kring jordens alla länder! 
Säg, hvi från oss så snart du återvänder 
Till trakt, der ständigt varm din fackla brann?

Kanske vår Nords natur för vild du  fann, 
För hård dess mark, för ödsliga dess stränder, 
Och derför strör ditt guld med fulla händer 
Åt Södern blott, som mer ditt tycke vann?

Dock nej! -- Hvar vår du kommer hit igen: 
Ej Södern har en årstid, skön som den, 
Då Flora här sin skönhets gåfvor tömmer;

Och se'n, när sommarn du i fägring klär --,
Sjelf tjusad, dröjer dagen lång du här
Och stundom, natten äfven, qvar dig glömmer.

Ebbe.



På ömse sidor om Väringen.

En Nerikesbild.

Från de stora allmänna farvägar, hvilka i alla riktningar
genomstryka Nerikes slättland, erbjuder detta
för den, som företrädesvis söker den omvexling
i naturscenerier, som utgör vilkoret för att ett
landskap skall kunna kallas skönt, föga värdt att
beaktas. Särskilt är detta förhållandet med de delar
af Nerikes-slätten, som falla inom synkretsen från
jernvägarne.

Antingen utbreder sig den stora slätten, flat
som en tébricka, öfversållad med byar, bördig men
enformig, så långt ögat når, eller ock far man förbi
en oöfverskådlig mosse eller ändlösa kärriga ängar,
som stå i förbindelse med träskartade sjöar, förenade
genom obeskrifligt tröga och dåsiga
strömdrag, hvilka gifva exemplet af den största
sömnaktighet och ej riktigt veta om de skola gå eller
stå.

Anledningen härtill är, att Nerikes lågland, hvarom
här är fråga, är så plant, att strömmar der förekomma
af ej större sänkning än två fot på milen. -- Detta
lågland är dessutom den lägst belägna slätt af något
betydligare omfång, som finnes i Sverige så långt från
hafvet, men detta oaktadt utgör det vattendelaren
mellan strömdrag, hvilka gå österut till Mälaren och
Östersjön och vesterut till Wenern och Vesterhafvet,
och det är sålunda i alla händelser högsta platån å
det låglandsbälte, som sträcker sig tvärs öfver landet
och består af å ena sidan Mälarens och Hjelmarens
och å den andra af Wenerns och Wetterns bäcken.

"Den tid har varit", säger Geijer, "då de stora
skogarne Tiveden och Käglan nära sammanhängde; då det
mellan bergshöjder nedsänkta Nerike förenade dem och
sträckningen af dess sidländta gräsrika ängar var
myr och kärr." -- Liksom 
ännu åtskilliga delar, i synnerhet vesterut, var
då hela Nerikes slätt bevuxen med skog; den tiden
är dock långt aflägsen, ty ehuru Nerike i afseende
på odling är yngre än de omgifvande landskapen söder
och öster derom, räknas dess odlande och bebyggande
dock redan från Braut-Anunds dagar, liksom detta
landskap antages hafva varit skådeplatsen för denne
store ynglingakonungs död.

I tider, okända af historien, men mycket långt
aflägsna från den, då ynglingaätten herrskade öfver
Svithiod, var denna slätt icke betäckt med skog, utan
öfversköljd af verldslifvets vågor. Till och med då
hafvets vattenstånd var föga mer än tre hundra fot
högre än nu, voro Nerikes, Öster- och 
Vestergötlands bördiga slätter bottnen af en segelled mellan
Vesterhafvet och Östersjön. Småland var då endast
en ö i hafvet. Bland de många spår, som ännu finnas
qvar från denna tid, räknas t. ex. de rätt ansenliga
rullstensfälten på södra sänkningen af Kilsbergen,
nära deras topp, det vill säga på en ganska betydlig
höjd öfver Nerikes nu varande odlade slättbygd.

Det folk, som bygger och bor i Nerike, såväl å slätten
mellan bergen, som på dessa, skiljer sig i afseende
på lynne och karakter icke i någon anmärkningsvärd
grad från våra öfriga kära landsmän. Såsom öfverallt
annorstädes framträder dock äfven här en märklig
lynneskiftning mellan slätt- och bergsbon -- här kanske
till och med märkbarare än på de flesta andra håll.


Kägleholm.
(Efter Dahlbergs "Suecia Ant.")


Slättbon, som finner det arbete han nedlägger på
sin bördiga jord väl lönadt och är välbergad, har
derigenom fått ett tryggt sinne, som ej lätt rubbas,
och det jemnmod, med hvilket han betraktar tidens
och händelsernas gång, täflar med

jemnheten af det landskaps yta, der han är bosatt. Med
exemplet från de lättjefulla strömdrag, som plöjt sina
fåror genom hans fält och der på äkta dag drifvarmanér 
husera såsom om de icke hade något mål eller icke
brydde sig vidare derom, är denna slättbo dock trög
och visar ingen företagsamhet i vidsträcktare mått,
men han är dock långt ifrån utan lust och förmåga
att se bort öfver sin gårdstäppa eller att gå
utom de vägspår, som hans far och farfar uppnött,
och sjelfständighetskänslan har hos honom, såsom
öfverallt, der en allmännare upplysnings skatter
blifvit utsådda, på sednare tider vaknat och visat sin
omskapande förmåga. Näringslifvets pulsar slå sålunda
med friskare fart på Nerikes slättbygd än hvad fallet
under motsvarande förhållanden är i de tre landskap,
som omgifva Mälaren, och några yrken bedrifvas der i
ganska ansenligt omfång. Så är t. ex. förhållandet
med skomakeriet, hvars produkter nu mera hafva ett
betydligt afsättningsområde. Hvad angår den nerkingske
slättbons hufvudnäring, jordbruket, så har han haft
lyckan äga uppmuntrande föredömen i många af de större
godsägarne, hvilka gjort mycket -- många med
betydliga uppoffringar -- för att sprida sundare
åsigter beträffande jordens uppbringande till hög
växtkraft och hvilkas sträfvan i denna riktning haft
den lyckliga påföljd, att Nerikes jordbruk nu ej
öfverträffas af något annat landskaps.


Näsby kyrka.


Bergsbon, som lefver bland stormarne, de brusande
vattenfallen, de vilda skogarne och de ogästvänliga
bergen, ur hvilkas djup han mödosamt uppsöker sitt
förvärf, är mera fyndig, tilltagsen, oförvägen och
hurtig och har i följd af detta skaplynne alltid
visat sig mån om sin sjelfständighet, på samma gång
han lagt i dagen en trohet mot fädrens klädedrägt,
seder och bruk, som mången gång förbisett hvad en
upplystare smak och nutida begrepp om beqvämlighet
fordra. Liksom slättbygden alltid är före bergslagen
i afseende å vår och 
källossning, så har den äfven försteget i afseende på
reformer. Hjelmaren är segelbar, medan ännu
bergslagssjöarne köras; och slättbon går i
klädeskläder af beqväm snitt, medan bergsbon ännu
kommer på Örebro torg i sin kaskett, sin tröja,
sina knäbyxor och sina skor.

Med undantag af en originel och ganska utpräglad
provinsdialekt, som dock hufvudsakligen är hemmastadd
på slätten, har nerkingen nu mera föga i behåll af de
egendomligheter, ej blott i kläderna skurna, utan ock
i köttet burna, hvilka förut utmärkt honom. Som ett
prof på den nerkiska munarten och dess grammatiska
egenheter taga vi oss friheten ur G. Djurklous
intressanta bok: "Anteckningar ur Nerikes folkspråk
och folklif", återgifva följande folksaga från Stora
Mellösa församling:

Askäpoten.

Dä wa  en gång en bôndeô uttalas långt 
såsom i bok. d utmärker tillvaron
af ett i uttalet afnött eller assimileradt d, endast
märkbart såsom starkare eller svagare aspiration,
t. ex.: vädr, fjädradr (uttal: 
vähr, fjährahr)., 
som många ä falle dä, åoch
han hade tre sönjerpl. af son; både sönjer 
och sönner förekomma. .    Di båga storste 
pojkârâ = långt, nästan som tvenne öppna a;
- á = kort, nästan som ao eller kort å.
wa' brashenôkk folkalikal, ett
tjockt, i våra folkspråk ej ovanligt ljud, stundom
närmande sig rent r.; men den minste wille
aldri wara höffsligr hyfsad som 
anna' folk, för han sátt
i spisen å grôf å potad'gräfva i áskâ 
för jämnân, å hônum kallte di för áskäpoten. Inte så
värshtinte så särdeles 
åvälselångt bort 
frå bônds gål wa ett stôrt slott,
som skullad' blänka så rart åf 
barästa guld å silfver,
å aldri i väla ha en skulla'ska, 
skulle, 'skulla': skola 
sitt så fin å rar é fru,
som frua wa, hô som bôdde på slottä. 
En dag sad' bônd'
han åt di båga storste pojkâr -- i éntômme förståss, för áskäpoten 
skulle inte få hörâ't -- att di
skulle ta å fria te frua. Ja, dä wa fäll' inte pojkâr
môt um; å så vart dä sajdsagdt att di hvan ätter ân
skulle fresta si lökka. Men pojkâr wa'nte god 
för i stånd
å att hålla seg; å hur di skroppad' 
tala öfvermodigt å skräfde skryta
um hur lökkliga di skulle bli, å hokkendera skulle
bli vinnâre segervinnare åf dom, 
så fikk allt áskäpoten vädr
um'ä komma under fund med te slutä, 
å då ville han mäd han 
ogock. Nej,
si dä kunde då aldri bli té någä 
få framgång, mente di, att en

tokkensådan solkäpose smutsig menniska 
skulle få frua; men hur
áskäpoten tölad'ifrigt begära å kiltad'enständigt 
påminna om; så fikk han följa mäd
ändå å bära matsäkkaposen. Når di hadde gått en bete,
så hittad' áskäpoten e skata. "Ash!" sad' pojkâr,
"hvad ska du mäd den å göra? Kást bort-a!" -- "Åhå,
nämen!" sad' áskäpoten, "hô kan allt bli nyttig te
någä;" å så gikk di igen. Når dä led um e stund,
så hittad' áskäpoten ett hôrn. "Ash!" sad' pojkâr,
"hvad ska du mäd dä å göra? Kast bort-ä!" -- "Åhå,
nämen!" sad' áskäpoten, "dä kan allt bli nyttigt te
någä;" å så gikk di igen. Når dä led um e stund,
så hittad' áskäpoten en hánkhank till gärdesgård. "Ash!" sad' pojkâr,
"hvad ska du mäd den å göra? Kást bort-en!" -- "Åhå,
nämen!" sad' áskäpoten, "han kan allt bli nyttigr te
någä"; å så gikk di igen. Når dä led um e stund, så
hittad' áskäpoten en kil. "Ash!" sad' pojkâr, "hvad ska'
du mäd den å göra? Kást bort-en!" -- "Åhå, nämen!" sad'
áskäpoten, "han kan allt bli nyttigr te någä!" å
så gikk di igen. Når dä led um e stund, så hittad'
áskäpoten ett gammalt loklock. "Ash!" sad' pojkâr,
"hvad ska du mäd dä å göra? Kást bort-ä!" -- "Åhå,
nämen!" sad' áskäpoten, "dä kan allt bli nyttigt te
någä;" å så gikk di igen. Når di nu kummo fram, så
skulle äldsta pojken in försht å fresta si lökka. Men
når han kom in å fikk si frua, hur innelitt fager å rar
hô wa, så vart han just som hufvesvagrförvirrad, å wa'nte
god te å säja anna' än: "Ni har fali warmt nästahos
Er." -- "Warmare i min bakugn", sad' frua. Å så måtte
han gå. Nu kom millapojkenden medlersta i åldern af tre gossar 
han, å når han kom in
wa'nte han likkreförträffligare än brôr hanses. 
"Ni har fali
warmt nästa Er", sad' han. "Warmare i min bakugn",
sad' frua; å så måtte han gå. Nu wa pojkâr lagumlagom
sturska, må trô, å då áskäpoten ville fresta si lökka
han og, så missunte di hônum inte. "Du når'lemå gå,
du og", sad' di; å så gikk áskäpoten in te frua. Når
han kom in, så sad' han som pojkâr: "Ni har fali
warmt nästa Er." -- "Warmare i min bakugn", sad'
frua. "Dä wa bra dä", sad' áskäpoten, "då kan ja få
stéka mi skata där." -- "Dä ska gerna wara" ett vanligt 
uttryck vid medgivande, sad'
frua; å så sátte áskäpoten in skatâ i ugnen.
-- "Flotä rinner", sad' frua. 
-- "Hôrn te ta't i" sad' áskäpoten.   
-- "Hornä   sprikker",   sad' frua. 
-- "Hánk te sätta um'ä",   sad'  áskäpoten. 
-- "Hánken ä för stôrer", sad' frua.
-- "Kil   te   kila'n   mäd", sad'   áskäpoten 
-- "Flotä rinner öfver",   sad'   frua.   
-- "Lok te lägga öfver", sad' áskäpoten. 
Å   så   fikk   han frua,   å   slottä,   å gôds å penningar i stôra
högar;   men   pojkâr gaf han guld å silfver så mykkä
di ôrkad'kunna te bära.

Nerikes-slättens förut omtalade enformighet hindrar
icke att en och annan punkt på den samma äger ett
ganska tilltalande behag, ja, att man der till
och med kan påträffa partier af öfverraskande
skönhet. Sådana finner man dock nästan endast nära
slättens utkanter, i grannskapet af den väldiga ram
af berg och skogklädda åsar, som nästan på alla sidor
omsluter den odlade bygden; men öfverskrider man denna
ram, t. ex. i norr öfver Kils- och Carlskoga-bergen,
och ser sig om i bergslagen, så behöfver man ej söka
länge efter vyer, vid hvilka den skönhetsälskande
blicken gerna stannar.

Trakten omkring sjön Väringen, vid hvars södra strand
Käglan brant höjer sin skogklädda ås, är just en sådan
tjusande nejd, som skarpt afsticker från slättbygdens
enformighet.

Här råkar man också, efter all sannolikhet, en af
Nerikes först odlade bygder. Invandringen följde
naturligtvis här som annorstädes de rinnande vattnen,
fastän i motsatt riktning, och odlingens förposter
från Södermanland och Vestmanland, hvilka från ömse
sidor af Mälaren möttes vid Arbogaåns utlopp, höggo
sig sedan fram utefter hennes floddal uppåt landet,
först till Väringen, omkring hvilken en bördig jord
och en leende natur lockade till bosättning. De
talrika fornmärken, som förekomma i denna trakt,
tala ock om dess odlings ålder. Till bevisen derför
torde äfven, åtminstone i någon mån, få räknas den
omständigheten, att redan under de
tider, hvilkas bilder framte de första bestämda
formerna i vår historia, den stora stråkvägen från
sveaväldets hjertpunkt, Upland, gick genom denna
trakt, eller öfver Käglan, till de sydliga och
vestliga landskapen. Man vet sålunda, att genom
Nerike, förbi sjön Hjelmaren, alltså mellan denna
och Väringen öfver Käglan, och förbi den ort, der
nu Örebro -- fordom kalladt Eyrarsund, Öresund --
ligger som en vacker bild af Nerikes idoga lif,
tågade i åttonde århundradet Sigurd Ring med sin här,
för att utför Kolmårdens södra sluttning nedstiga
till Östergötlands herrliga slätt och vid Bråvikens
strand mot Harald Hildetand utkämpa Bråvalla slag,
fordom den namnkunnigaste strid i Norden.

I denna del af Nerike påträffa vi äfven flera bland
dess äldsta, betydligaste och minnesrikaste herregods,
dels invid Arbogaån, dels omkring Väringen. I denna
tidskrift har förut meddelats en afbildning af det i
en underbart skön natur belägna godset Hinseberg vid
vestra sidan af Väringen. Vid sjöns sydöstra hörn,
der Käglans vildmark lemnat rum för odlad bygd,
ligger den egendom, som under sin glansperiod i
afseende på åbyggnader var den förnämsta i Nerike,
nämligen Kägleholm, hvaraf en teckning -- af dess
utseende under storhetstiden -- å sid. 84 meddelas,
efter Dahlberg. Dess fordna prakt är nu försvunnen och
bland de qvarstående grundmurarne, hvarpå förr reste
sig det präktiga slottet med dess salar och prål,
dess hvimmel och ståt, reser nu björken sin smärta
stam, höjer linden sin stolta krona, utsträcker asken
sina vresiga grenar liksom för att skyla de minnenas
skugg-gestalter, hvilka här hviska om förgångna
tider. Om Kägleholms fordna storhet och dess nu i
jemförelse dermed varande obetydlighet talar allt i
dess omgifning, tala äfven dess beteshagar, hvilka
fordom varit inhägnade djurgårdar, der de högförnäma
ägarne alltid hade en fåfänga tillfredsställd och
der de, när helst lusten föll på, kunde bereda sig
alldeles privata jagtnöjen.

Det ståtliga slottet nedbrann under det dess ägare,
baron Casten Feif, låg med Carl XII i Bender. Godset har eljest
under sin   kända tillvaro ofta bytt ägare och tillhört flera af
våra förnämligare ätter. I fjortonde århundradet
beboddes det af en Gudmar Månsson, som i sitt
vapen hade ett lejon. Om honom är sagdt, att han
en julafton red ut i sjön Väringen och stannade der
jemt ett år, eller till nästföljande julafton, då han
kommit framlidande till förstugudörren och ropat på
de innevarande. Hans fru, som gråtit bort enkåret,
skyndade till fönstret och ropade helt häpen hans
namn; men då kastade han om hästen, som i det samma
säges hafva slagit in några stockar i husets ena vägg,
och red sin väg utan att någonsin återkomma.

Denne Gudmar efterlemnade två söner, af hvilka den ene
vid 18 år blef gift med den 13-åriga  Brigitta, hvilken sedan
fick namn som Sveriges förnämsta helgon,
hufvudsakligen för hennes religiösa svärmerier och
hennes onaturliga späkningar, hvilka voro denna tids
barbariska och råa uppfattning i
smaken. Änskönt om henne anföres, att hon var starkt
misstänkt för att i Neapel hafva tagit lifvet af sin
egen son, för att hindra honom från att ingå tvegifte
med Neapels drottning, som kastat sina blickar på
den långväga främlingen, blef hon dock af påfven,
som hade den åsigten, att "ändamålet helgar medlen",
förklarad för helig, och okunnigheten och öfvertron
bedrefvo länge afguderi med hennes stoft, hvaraf benen
ännu förvaras i ett skrin i Wadstena klosterkyrka,
der den resande icke gerna underlåter att taga dem
i betraktande.

Gustaf Wasas svåger, riksrådet Sten Ericsson
Leyonhufvud, ägde sedermera Kägleholm, hvilket
derefter innehades
af en Horn, och sedan af Magnus Gabriel De la
Gardie, som der efterlemnat många minnen, bland
andra den nära gården belägna Ödeby kyrka. Efter
gamla slottets brand uppfördes den nu varande
hufvudbyggnaden, hvilken pryder sin plats och är
fullt förenlig med den anspråkslösare roll mot förr,
hvilken

Kägleholm såsom herregods nu blifvit anvisad. Hela
egendomen, som i öfrigt fördelaktigt vittnar om
dess senaste ägares vilja och förmåga, att göra
sig till godo frukterna af nyare lyckade rön inom
landthushållningens skilda områden, består nu endast
af sex och ett halft mantal.

På andra sidan sjön, midt emot Ödebylandet, ligger
Näsby socken, genomskuren af Wedevågsån, den ena af
Väringens förnämsta tillflöden, och af jernvägen
mellan Örebro och Köping. Med denna socken, hvars
största del lyder under den förut omnämda herregården
Hinseberg, hafva vi ej för afsigt att i denna uppsats
vidare sysselsätta oss, än att, med hänvisande till
illustrationen å sid. 85 anteckna att församlingens
kyrka, herrligt belägen nära sjöstranden, nybyggdes
på 1860-talet. -- Flärdfri och enkel såsom den
lära, hvilken derinne skall predikas, och såsom den
befolkning, hvilken der förrättar sin gudstjenst,
står den nya kyrkan, en prydnad för sin plats och,
så att säga, "lyser upp" hela socknen liksom hon, i
annan mening, har ett upplysande ändamål för 
församlingen. Liksom alltid något saknas i teckningen
af ett folk, om man förbigått dess religiösa
ståndpunkt, dess förhållande till kyrkan, så saknas
också alltid något i ett svenskt odladt landskap,
om en kyrka der ej finnes, så brister det alltid
något af den svenska bygdens karaktersdrag, om icke
åtminstone konturerna af ett tempel der någonstädes
framskymta. Den tornprydda kyrkan, med hvilken våra
första bestämda intryck af lifvet och verlden äro
förbundna, talar äfven genom sina yttre välbekanta
former till vårt sinne fridens ord, förmildrar alltid,
såsom en försonande länk mellan menniskan och naturen,
det obehagliga intrycket af den mest sterila bygd och
förhöjer alltid totaleffekten af äfven den rikast
smyckade landskapstafla. -- Näsby kyrka är, såsom det
anstår ett "Herrans hus", fritt och högt belägen,
så att hon kan ses nästan från socknens alla gårdar;
men hos församlingsborna, om än dunkelt, lefver dock
helt visst den vackra och tröstande föreställningen,
såsom hos hvarje kristet folk, att kyrkans tornspira,
som pekar uppåt, sträcker sig högre, oändligt mycket
högre än hon synes.

A.-E.



Minnen.

Minnet vissnad ros bland bladen 
I den gamles bibel ser; 
Handen, som den bröt, har spaden 
Länge sedan myllat ner.

Hoppet såg den rosen blomma, 
Såg den skönhet, som den gaf. 
Nu från rosenkinder tomma 
Har Minnet till en graf.

Ser du gummans tårar falla 
Än en gång på gulnadt bref? 
Minnet går att återkalla 
Honom, som det fordom skref.

Gulnadt papper en gång varit 
Rosenfärgad billet-doux;
Fast parfymen hän har farit 
Kärlek andas det ännu.

Gyllne lock i medaljongen 
Vid ett modershjerta gömd,
Visar att en engel, gången 
Till sitt hemland, ej  är glömd.

Hvad är locken, blomman, brefvet? 
Vårdar öfver jordad fröjd, 
Allt som är dem öfverblefvet 
Af en anad sällhets höjd.

Trogna hjertan dock bevara 
Dessa minnen, som du fått,
Fast de äro -- låt så vara! -- 
Skuggan af en skugga blott.

Helmer.



Gamle Pistol.

I en stor skalds utveckling förekommer intet oförberedt,
fastän   man   svårligen   af   ett  snilles
första  yttringar  kan mäta höjden af dess syfte.

Då Runeberg med "Fänrik Ståls Sägner" grep i de
strängar, som, spunna af det svenska och finska
folkets hjerterötter, i samljud dallra öfver
folkminnets gemensamma resonansbotten, hade väl icke
många i hans föregående diktning spårat hvad som
komma skulle.

Efteråt är det icke svårt att upptäcka huru
skalden redan långt förut gifvit oss så att säga
sina förstudier till det lyriska nationalepos,
som från slägte till slägte skall förblifva
en af de ädlaste klenoder i vårt kulturarf.

Det första alster af Runebergs skaldskap i
denna riktning var "Grafven i Perrho", det enda
stycke med hvilket han täflat om Svenska Akademiens
pris. Representanterna för "snille och smak" tilldömde
den unge okände skalden andra priset.

Från Thomas Hane och hans söner, som i Perrho funno en
graf i den fosterbygd de försvarat, ledes tanken till
"Molnets broder".    Äfven denna sång, sedermera
införd i "Fänrik Ståls Sägner", hade blifvit
offentliggjord långt förut i ett häfte dikter.
Likaså "Den döende  krigaren",   och, om vi ej orätt
minnas, äfven "Torpflickan" i en "poetisk kalender".

Till dessa typer af "ädel krigarhållning" bör äfven
räknas den bild, som vi efter den finske målarens
tafla här meddela.

"Julqvällen", "Hanna" och "Elgskyttarne" bilda en
grupp af tre idylliskt-episka bilder ur familje-
och folklifvet. Med
afseende på formen gå dessa dikters anor ända tillbaka
till Homeros; med afseende på ämnet äro de gripna
direkt ur lifvet.

En lifsbild som härvid träder oss till möte i
sin aftonrodnad, på samma gång som den såsom en
morgonrodnad bebådar "Sägnernas" skald, är den "gamle
Pistol".

Äfven i "Elgskyttarne" hafva vi i episoden om det
gamla geväret ett anslag i samma tonart.

Vi vilja efter denna öfverblick, som ställer den
"gamle Pistol" i sammanhang med skaldens öfriga
krigartyper, endast till förklaring af målarens bild
erinra om diktens teckning.

Huru frestande är det icke att börja med berättelsen
om den gamle soldaten Pistols vandring i julqvällens
mörker från sin ensliga hydda långt borta i djupet af
skogen, huru han gick, nöjd som en kung, lyftande sitt
i drifvan djupt nedsjunkande träben och påskyndade
sin vandring till den "bemedlade herrgåln"; huru han,
varnad af bjellrornas klang, klef ur vägen för den
ilande trafvaren, men helsad af den sjuttonåriga
fröken Augustas "god afton" och manad att taga
plats på slädkanten så fortsatte vägen under vänligt
samspråk.

För oss hör det icke till taflans text att berätta
huru den vänliga fröken Augusta gick leende och
tröstande mellan far och mor och syster i deras strid
och sorg öfver "den unge kaptenens" ovissa öde långt
borta i det turkiska kriget.

Vi förfoga oss ned till stugan, der han satt, den
gamle soldaten, och talte om krig för det undrande
folket. Han var kommen med berättelsen långt bort i
Turkiet och 

Gamle Pistol, berättande sina äfventyr för fröken Augusta och öfriga innevarande i stugan på julqvällen.
Efter en oljemålning af R. W. Ekman.

skildrar i öfverdrifvet bjerta färger hvad han hört
om turkens grymhet. Den vänliga fröken Augusta hade
emellertid inträdt i stugan och osedd af den gamle
åhört hans berättelse: "Tystna då, gamle Pistol",
säger hon, "storpratare, ärnar ni fira julen med
skrämmande ord och bedröfliga sagor allenast?" och
glädtigt förebrående hotar hon honom med att han icke
en annan gång skall bli mottagen såsom en efterlängtad
gäst. Leende svarar den åldrige krigaren: "Fröken,
tala ej så och bekymra er icke, ty hjertan finnas
hos turkarne ock, fast fula de voro som vilddjur";
och nu följer gamle Pistols berättelse om den döende
kalmucken, som han på slagfältet läskade med en tår ur
sin flaska, och om dennes tacksamhet då han sedermera
räddade Pistols lif. Denna episod är ett af dessa
hjertats och inbillningsgåfvans förenade snilledrag,
som beteckna den verkligt store skalden. Målaren har
sökt framställa det ögonblick, då allt folket i stugan
uppmärksamt lyssnar till denna berättelse. Taflan
kräfver ingen vidare förklaring och, utan att här
inlåta oss på frågan om "målandet efter skalden",
öfverlemna vi åt läsaren att sjelf afgöra i hvad mån
den sextonåriga fröken Augusta och den gamle Pistol
må motsvara hans föreställning.

R. W. Ekman är nu en gammal man, som i sin ungdom
studerade i Sverige och bland annat var Sandberg
behjelplig vid utförandet af frescomålningarne i
Upsala domkyrka. Efter
en längre vistelse i Italien återvände han till Norden
och bosatte sig i Åbo, der han genom behandling
af finskt nationela ämnen länge nästan ensam inom
sin konst verkat för det finska kulturarbetet. Om
hans konstutöfning under en sådan isolering blifvit
behäftad med någon ensidighet, vore sådant icke att
undra på. Åbo domkyrka är prydd med frescomålningar
af hans hand.

Men återvändom ännu en gång till den gamle Pistol. Vi
kunna icke underlåta att skänka honom en erinran,
sådan han står der vid diktens slut, en förklarad
typ af sitt folks lynne.

Då han med lugn fattning af den ädle majoren mottagit
sorgebudet, att hans son stupat i kriget, afböjer
han med följande ord majorens anbud till honom att
flytta till herrgåln:

"Skogen kläder Han grön.    Han låter den irrande fågeln 
Finna ett korn: mig hjelper Han hädanefter som hittills. 
Tar jag af Honom mitt bröd, fins ingen, som vågar förmäten 
Se på den åldrige ned, som ej lärt sig ännu att föraktas." 
Sagdt; men i högre gestalt sig reste den ädle majoren, 
Fullare svällde hans barm, och hans blick, förklarad och manlig,
Mätte soldaten; han teg, han kände sitt hjerta förstoras. 
Finland stod för hans själ, det kulna, hans torftiga, gömda, 
Heliga fädernesland, och den gråa kohorten från Saimens 
Stränder, hans lefnads fröjd, hans femtioåriga stolthet, 
Trädde på nytt för hans syn med hans vapenbroder, som fordom 
Flärdlös, trumpen och lugn, med en jernfast ära i djupet."



En moders små föreläsningar för sin nyss gifta dotter.

I.

Den första lärarinnan.

Bland de många frågor, hvilka nu för tiden
kallas "brännande" och göra anspråk på nästan
allas uppmärksamhet, intager onekligen den
om ungdomens uppfostran och undervisning en af de
främsta platserna. Att undervisning är nödvändig inom
hvarje klass af samhället, derom äro alla ense;
huru den skall meddelas är deremot och förblifver
väl alltid en stridsfråga. Så mycket kan man dock
med säkerhet säga, att i det hela taget den allmänna
undervisningen mer och mer gör sig gällande framför
den enskilta och detta till den grad, att skolan i
våra dagar tyckes nästan vilja beröfva äfven det lilla
barnet allt hemmets inflytande (t. ex. de i Tyskland
inrättade s. k. "Kindergarten", der barn från 1 år
emottagas). Om nyttan af denna tidiga undervisning
torde mången hysa stora tvifvel, men icke desto mindre
häntyda åtskilliga tecken derpå, att systemet äfven
vill vinna fotfäste i Sverige. Vi vilja derföre i
största korthet söka göra oss reda för, huruvida den
första undervisningen bör ske utom eller inom hemmet.

För   att  rätt kunna besvara den här   uppställda
frågan, måste vi först och främst göra oss en
annan: hvad betydelse för en menniskas lif i dess
helhet hafva de första barnaåren? Härpå   svara
vi:   derunder mottager hon outplånliga intryck.
Mången synes måhända detta påstående vara för djerft.
Man kan   ju   tänka  sig en person, hvilkens karakter
vid äldre år så omdanas, att han skulle kunna sägas
hafva blifvit motsatsen af det, hvartill de första
årens förhållanden och ledning borde hafva   danat
honom.    Sant,   visserligen!    Men huru mycken
kamp och strid -- kanske under en lång tidrymd -- har ej
denna förändring kostat?    Och om allt annat skulle
vara förändradt,   qvarstå   dock   dessa   första
intryck  på  barnasinnet såsom minnen.  I hvarje
hänseende fri från dem kan menniskan aldrig blifva.

Tillerkänna vi de första barnaåren denna betydelse,
måste vi i följd deraf anse den uppfostran, som
under denna tid kommer barnet till del, vara af stor
vigt. Ja, vi gå så långt, att vi med visshet påstå,
att derunder en bestämd karakter kan och bör i många
fall grundläggas. Barnet är då ännu jemförelsevis
oförderfvadt, dess hjerta är ännu vekt och 
öfverflödar af en kärlek, som fordrar litet, men gifver
allt. Hvem bör nu i första rummet begagna sig
af den dyrbara såningstiden? Hvem bör söka bilda
karakteren? Hvem bör draga till sig och mottaga denna
varma kärlek? -- Hvem, om ej fadern, modern! Skola de
lemna åt andra sin dyrbaraste rättighet på jorden,
då måste i sanning ytterligt svåra förhållanden tvinga
dem dertill.

Så, som vårt nuvarande samhällslif är ordnadt, har
mannen i allmänhet ganska liten tid att egna åt sina
barn. I de flesta fall blir det således modern, som
måste leda deras utveckling. Mången tänker måhända,
att äfven hon kan vara så upptagen, att hon ej har
tillfälle att egna någon tid åt sitt barn. Men vi
fästa naturligtvis här icke våra tankar vid samhällets
i ekonomiskt hänseende vanlottade medlemmar, för
hvilka det är en välgerning att under arbetstiden
blifva befriade från sina barn. Ställningen inom
dylika familjer kan naturligtvis aldrig tagas
till regel, då man söker göra sig reda för, huru
förhållandena inom en familj och ett samhälle
böra vara beskaffade. I bristen på tid kunna vi
således icke se något hinder å föräldrarnes sida för
barnens andliga vård. Men brist på förmåga, brist på
kunskaper?

Om för barnets uppfostran en strängt ordnad och på
bestämda grunder byggd handledning vore nödvändig,
då skulle visserligen få mödrar kunna uppfylla
vilkoret. Men lyckligtvis är ej förhållandet sådant.
I modershjertat finnes en vägledare, större och
verksammare än alla systemer: kärlekens makt. Sant och
skönt uttrycker det danska språket detta förhållande,
då det talar om, att "opelske" barnen. Det är genom
kärlekens instinkt, som modern fattar, hvad ingen
främmande skulle förstå hos barnet; det är genom
kärlekens allmakt, som hon kan uträtta, hvad ingen
annan förmår. Vare härmed ingalunda sagdt, att vi
anse all planmessig handledning vid uppfostran vara
till skada. Visserligen icke! Deri kan ligga mycket
godt, men det hufvudsakligaste, det aldra vigtigaste
är det dock icke.

Vi hafva redan sagt, hvaruti vi anse de första
barnaårens betydelse ligga. Deremot tro vi, att de
bestämda kunskaper, som barnet före det sjunde eller
åttonde året inhämtar, äro

af ganska ringa vigt och värde. Ett för litet i
den vägen är onekligen mindre farligt än ett för
mycket. Vår tid har ej brist på "underbarn", som kunna
slå en hel verld af församlade vänner och anförvandter
med häpnad, men en sorglig erfarenhet vittnar,
att dessa i förtid ansträngda krafter också snart
förbrukas, så att de, när de borde börja begagnas,
redan äro utslitna. Det lilla underverket slutar
derföre ofta som en stor medelmåtta. De kunskaper,
hvilka ett barn under denna tid inhämtar genom
samspråk med en förståndig moder, äro af mera nytta
för dess utveckling på hufvudets och hjertats vägnar,
än all regelbunden undervisning.

Af det anförda torde framgå, att det är en olycka för
barnet att vid de första stapplande stegen på lifvets
väg sakna det trogna stödet af en moders hand, den
kärleksfulla ledningen af en moders vaksamma öga. Må
hvarje qvinna då klart fatta denna uppgift och, så
vidt möjligt är, söka bereda sig för den samma, på
det hon ej i något hänseende skall behöfva frånsäga
sig den ljufva rättigheten att vara sitt barns första lärarinna!

*

II. 

Den oförstådda.

Hvem är den der bleka, unga frun, som, hänsjunken i
smärtsamma drömmar, sitter inkrupen i ett soffhörn
i den ensamma kammaren?

Hon är klädd i en drägt af mörkt siden och en
spetsmössa betäcker det svarta håret, från hvilket
tvenne långa lockar falla ned på hennes bröst. Utom
ett armband af guld på högra armen bär hon ingen
prydnad. En mörk skuggning omgifver de stora vackra
ögonen; ett drag af djupt svårmod hvilar öfver den
intagande munnen.

När du ser denna qvinna, griper dig ett innerligt
medlidande. Du frågar dig, hvilka bittra qval, som
hafva mördat den arma varelsens själsfrid, hvilken
storm, som bräckt den späda blomman, hvilket hjertlöst
vidunder krossat den olyckligas hjerta?

Du får veta, att hon är gift. Du väntar då att i
hennes make finna antingen en verklig tyrann, hvilkens
blotta anblick väcker fasa, eller en modern Don Juan,
som ej tror på qvinlig dygd och fräckt bespottar de
heligaste känslor. Slutligen lärer du känna honom,
som din inbillningskraft målat med de svartaste
färger. Till din ytterliga förvåning finner du honom
vara en gladlynt, fetlagd man på 28 till 30 år. Hans
vänliga, harmlösa ansigte och hans blonda hår tala
om godmodig öppenhet och en hjertlig önskan att få
lefva ett sorglöst lif, i frid med hela verlden,
utan minsta bekymmer för morgondagen. Kortligen: du
finner i honom hvad man i hvardagslag brukar kalla en
"hjertans hygglig och beskedlig karl".

Han behandlar sin fru med förekommande uppmärksamhet,
är ytterst rädd om hennes helsa, skaffar henne alla
möjliga nöjen -- och mottager för allt detta endast
ett kallt, tvunget leende, som tyckes säga: "Din
närvaro plågar mig; jag är trött vid dina klumpiga
artigheter! Medan den djupaste sorg tär min själ,
är du glad och njuter af lifvet. Du förstår ej mitt
hjerta, vill ej förstå det, kan ej förstå det."

Blott då hon är i sällskap och på bal, der man visar
henne någon särdeles uppmärksamhet, lefver hon upp
igen. Du ser henne stödd på sin kavaljers arm med
en smäktande blick vandra omkring i salen till dess
att musikens lockande toner föra dem båda bort i
en yrande vals. Kommer du sedan i hennes närhet,
då hon flämtande hvilar ut efter dansen, och hör
hennes samtal, finner du kanske nyckeln till gåtan:
hon talar alltid, alltid om kärlek och om ingenting
annat. Hundrade gånger försäkrar hon, att männerna
icke äro värda en ädel qvinnas kärlek; att qvinnan
är skapad att lida; att hennes hjertas poesi rifves
ned af vår
tids kalla materialism; att de fleste män blott äro
trånghjertade egoister o. s. v.

Med ett ord: den unga frun har genom felaktig
uppfostran och sensationsromaner, sjuklig poesi och
andra excentriska arbeten fått sin inbillningskraft
så jagad och uppskrufvad, att hon anser sig för ett
verkligt offer. Frågar du henne om hennes hemlif och
ekonomiska förhållanden, måste hon emellertid erkänna,
att hon har allt hvad hon behöfver efter en icke för
långt utdragen måttstock; att hennes man uppfyller
alla hennes önskningar och lemnar henne oinskränkt
frihet; att hennes äktenskap är välsignadt med
en liten älsklig flicka -- och derefter skall hon
tillägga, att hon är "den olyckligaste varelse på
hela jorden och att hon önskar sig hvila djupt i den
kalla grafven".

Den olyckliga försmäktar sålunda under ständig
längtan efter ett hjerta, som förstår hennes eget,
under drömmar om en kärlek, som ej finnes här nere
på jorden, tills hon under tiden blir allt mer och
mer främmande för den verkliga tillgifvenhet, hennes
make hyser för henne; -- han, den beklagansvärde,
hvilkens stora fel består deruti, att han har ett
gladt lynne och en god aptit!

*

III. 

Den som förstår.

Det bästa medel en hustru kan använda, för att hos sin
make framkalla godhet, rättskänsla och älskvärdhet,
är att i högsta grad sjelf förvärfva sig dessa
egenskaper. Undvik på det sorgfälligaste äfven skenet
af att vilja leda din make. Bedrag honom aldrig,
ej ens i småsaker, sträfva icke efter att vilja
påtvinga honom dina åsigter och sök icke att imponera
på honom. De förståndiga råd, du kan gifva honom, må
du aldrig uttala i en öfverlägsen ton, utan i ödmjuk
kärleksfullhet. Sätt honom aldrig på något slags prof,
utan behandla honom med öppenhet, aktning och kärlek.

Tro icke, att du i ditt äktenskap skall finna en
ostörd lycka; något sådant är omöjligt i denna
verld. Kom alltid ihåg att den man, med hvilken du
är förenad, icke är någon engel, utan en menniska,
och om du finner -- hvilket du alltid måste finna -- att
han har fel, så skrif dem på den menskliga svaghetens
räkning. Sök vid sådana tillfällen i ditt eget hjerta,
om du ej der till äfventyrs kan finna brister, hvilka
hafva framkallat din mans fel.

Drabbas din make af någon olycka -- kanske af honom
sjelf förvållad -- så låt honom aldrig märka något
missnöje. Sök att med gladt mod bära din del af
bördan och lemna så litet som möjligt qvar åt honom.

Stig hvarje dag upp med den föresatsen att vara lugn
och glad, och du skall snart finna medel att hjelpa
och undanrödja dina små husliga förtretligheter.

Var öfvertygad derom, att en ädel qvinna är lycklig
endast då hon vet sig förtjena sin makes aktning
och kärlek. Du måste uppbjuda alla dina krafter
för att ej blott behålla din makes kärlek, utan
äfven för att den måtte tillväxa. Det bästa medel
dertill är att studera hans karakter och behandla
honom derefter. Hvad som gör honom glädje -- då deruti
icke ligger något moraliskt orätt -- måste äfven vara
din förnöjelse. Behandlar du honom på detta sätt,
så måste han hafva ett iskallt hjerta, om du ej snart
är för honom den oumbärligaste varelse på jorden. Men
ett hjerta af is har ingen man.

Försumma ej din yttre menniska, utan vårda henne
omsorgsfullt. En angenämare anblick kan ej gifvas för
en man, än en älskad hustru, hvilkens hela utseende
och väsende bär spår af den fina, bildade qvinnan.

På korta mellantider bör du pröfva dina
handlingar! Sök då genast att aflägga de fel, du
upptäcker, och att i stället förvärfva de egenskaper,
du saknar, för att sålunda befästa din makes lycka
lika så väl som din egen frid!          

D. H.


 
Barnbarnen på Hallstanäs.

En familjhistoria af Onkel Adam.

En vårdag 1859.

Det är nu många år sedan tvenne barn, en gosse och en
flicka, en vacker vårdag helt förnöjda sysselsatte
sig med ett konstverk, som gossen förfärdigat
och som af begge ansågs som ett mästerverk af
uppfinningsförmåga. Det var en liten hammarsmedja,
som med några dugtiga stenar hölls qvar på sin plats i
den lilla bäcken, som slingrade sig fram genom parken
vid Hallstanäs.

"Och detta allt har du gjort", sade flickan, en liten
åttaårig tulta, till pojken, som barbenad spatserade
i bäcken för att rätta ett litet fel i inrättningen
eller det, att vattnet emellanåt sqvalpade öfver
både hammare, städ och sjelfva smeden, som stod
der kapprak och vände sig på en pinne, hållande en
rödmålad sticka, som skulle föreställa stångjern,
i sina handstumpar.

Det var en olägenhet, som först efter mycket besvär
och vandring i den mjölkgråa vårbäckens forsande
vatten, stod att afhjelpa, men det gick för sig;
ty hvad kan ej den manliga kraften uträtta, då den
uppmuntras af ett par glada flickögon?

"Det skall långa gubben se på", sade gossen, "han
behöfver ha' roligt han också."

"Ja, men det är fasligt hvad han ser ledsen ut",
yttrade flickan, "han har nog tråkigt han, den
stackar'n."

"Han, som har så många böcker? Har du nånsin sett
kapten Simonssons stora böcker?"

"Nej."

"Jo du, han har stora, stora böcker med allting i ---
allting, som finnes på hela jorden -- ja, hela jorden,
från den ena ändan till den andra och ned under den
också."

"Ned under?"

"Jo du? för si han säger att jorden är rund."

"Ja, som en tallrik ja -- det kan gå för sig."

"Nej, som ett äpple, nej! som ett ägg."

"Kors!"

"Ja, kors du, är det inte underligt; men kapten
visade mig det en qväll vid ljus. Ljuset var solen,
kan du tänka, och Stina-Lenas ullgarnsnystan var hela
jorden, -- ja du! och jag hämtade sjelf nystanet och
så satte kapten synålen i nystanet och sade: 'här är
Sverige' och så trillade han nystanet och sade: 'nu är
det dag i Sverige och natt i Amerika -- ser du?' Ja, sa'
jag. 'Och nu är det dag i Amerika.' Ja, sa' jag. 'Och
så sväfvar vår jord i den gränslösa rymden', sa'
han. Men en 'ända' hängde lös, och så frågade jag:
hänger der en ullgarnsända ned i den gränslösa
rymden? 'Nej', sa' kapten, men du må tro att han drog
på smilbandet, och så skrattade vi begge två."

"Skrattade han?"

"Ja du, men så blef han åter tyst och drog en djup
suck, som han brukar."

"Ja, jag ville just se honom skratta."

"Jo du! när ullgarnsändan hängde ned i den gränslösa
rymden, så skrattade han, fastän det stod hårdt. När
han drar på smilbandet ser det ut som då man viker
styft papper, hvart veck ligger der så precist och
stelt. Gud vet om han ändå är riktigt glad någonsin."

De unga tu hade troligen kommit att afhandla detta
särskilt, om de ej lyssnat till klangen af en liten
klocka eller bjellra.

"Jaså, nu skola vi från alltihop och jag skall läsa
franska uppe hos kapten, för far säger att franskan
är så bra, då man reser utrikes", yttrade gossen
med en sorgsen blick på sin smedja, der hammaren nu
hade riktigt kommit i gång och smeden, beskyddad för
överspolning, vände sig ömsom till härden, ömsom till
städet; det var en mekanik det, och den rödmålade
pinnen sedan såg ut som en glödgad jernstång.

Läsaren vet icke ännu så egentligen hvar han befinner
sig och hvilka personer som allraförst framträdt för
hans ögon.

Då barnen skyndade åter hem från sin ypperliga
hammarsmedja, kunde de icke underlåta att då och då
stanna för att höra huru pass långt hammarslagen kunde
höras och detta befanns vara ett rätt långt stycke,
hvilket ännu mera höjde bror Georgs förtjenster
i syster Ellens ögon, ty hon var en hans stora
beundrarinna; han kunde "allt i verlden", kunde allt
hvad han ville -- och mycket mera ändå, och så var
han så stark, att han tog henne som en vante och bar
henne hvart han ville. Ellen hade så många gånger
blifvit buren öfver bäcken. Ja, Georg var en riktig
krona till pojke!

Det ringde ännu en gång och barnen påskyndade sina
steg och slutade med att springa backen uppför till
de sina. Det var i Maj och träden stodo ljusgröna
omkring det lilla nätta schweizerhuset, som de gamle
fått till sin bostad. Morfar och mormor bodde der
(så mycket var då ändtligen säkert och sannt), och
det lilla huset hade från gammalt namnet Hedvigsro
efter salig friherrinnan von Lützow, som på sin
tid varit en riktig skönhet, påstod gamla mormor,
som i sin ungdom "passat" henne, då hon var fröken.

Hedvigsro var en i schweizerstil byggd liten stuga
med en liten sal och två små rum på nedra bottnen
och på ena gafveln på vinden ett lika litet rum,
som nu beboddes af kapten Simonsson, som betalade
för sig och för öfrigt läste med unga Georg.

Då barnen framkommo stod kaffebordet redan dukadt,
så enkelt, men ändå så trefligt, med sin hemväfda,
snöhvita duk och de blå oäkta kopparne kring en liten
trind kafferulta, som tronade i midten.

Omkring bordet sutto morfar och mormor och kapten --
förstås, och rundt omkring i träden hoppade hämplingar
och grönsiskor och sprungo träkrypare upp och ned
på den skrofliga barken af en ek, som sträckte sin
krona öfver den plats der de sutto.

Morfar hette med hela namnet utskrifvet Göran Frontin
och hade fordom varit trädgårdsmästare på Hallstanäs,
men var nu pensionerad och hade till bostad fått
det lilla huset i parken, der i fordna dagar fina
damer och fina herrar glammade och sade hvarandra
artigheter och der man under salig baron Lützows
tid gjorde musik medan salig baron blåste flöjt som
Fredrik den andre i Preussen.

Då gick det stort till på Hallstanäs då Göran
Göransson var trädgårdselev och mormor var en ung,
nätt "slänga", som "passade" på fröken, men det
gick så, att då Göran, när gamle Ribblund, den förra
trädgårdsmästaren, dog, blef efterträdare och skulle
gifta sig med mormor och tog ut lysning, så sade
prosten: "Göran skall ta' sig ett riktigt namn --
det duger inte att heta på 'son'." Och så föreslog
han Frontin och derföre heter morfar i den dag,
som dag är, Frontin.

Det var den historien.

Gubben Frontin var, oaktadt sina sextio år, en
rask och kry gubbe och hade afsked ej så egentligen
derföre att han var för gammal, utan derföre att den
nya friherrinnan ville hafva trädgården omstufvad
på ny fason och att ingen i verlden var i stånd att
få gubben Frontin att ändra en enda rabatt från hvad
den var under den "rätta salig friherrinnans" tid.

Det hon ansåg vackert var och förblef bäst i Frontins
tycke, och således kunde, till exempel, den nya
friherrinnan ej få bort de röda pionerna från den
förnämsta platsen -- hon måtte då, så mycket hon ville,
försöka bevisa Frontin att de voro urmodiga.

Derföre var han pensionerad och, så mycket hans
godmodiga lynne förmådde, förargade han sig öfver
"orättvisa" och förföljelse, fastän hans gumma hvar
dag klarligen bevisade att de aldrig haft det så
trefligt som nu.

Gumman var en liten fryntlig matgumma, som ville så
väl med hela verlden.

Den tredje, som satt vid kaffebordet, var "kapten".

Han var en motsats till sitt värdfolk, -- en
lång mager gubbe med buskiga ögonbryn, iklädd en
svart nattrock, som gaf honom nästan utseendet
af en klosterprior. Under de gråsprängda, buskiga
ögonbrynen blickade ett par mörkblå, tänkande -- ja
nästan drömmande ögon, som sällan riktades på någon;
men då de gjorde det tycktes genomtränga ända in i
själen.

Man skulle i en annan omgifning sagt att kaptens ögon
voro "talande"; men gubben Frontin påstod att kapten
"blängde", hvilket gumman omändrade till, att han såg
"hederlig" ut, och barnen visste ej riktigt om de
skulle hålla af kapten eller vara rädda för honom. För
öfrigt var han lång till växten och brukade en grön
kaschett på sitt kortklippta, gråsprängda hår.

"Bevara mig, så du ser ut, Georg", sade mormor.

"Jo, nu har gunstig herrn varit ute i bäcken igen",
röt morfar -- "du är våt hela vägen. Tror du att jag
bar mig så åt, då jag var så gammal som du?"

"Det vet jag inte, ty jag var inte med", blef pojkens
naiva och gladlynta svar; ty morfar var inte farlig
alls då han såg ond ut, utan god, som guld.

"Tacka vill jag Ellen", sade mormor, "så fin hon
håller sig -- nej, pojkar -- pojkar äro alldeles
oefterrättliga."

"Men det var för min skull Georg gick i bäcken -- jag
bad honom gå i bäcken", försäkrade Ellen och
fästade sina ärliga barnaögon ömsom på morfar och
på mormor, men icke på kapten. Hon blef derföre riktigt 
rädd när kapten, som eljest var så stel, plötsligen 
lyftade upp henne och kysste barnet på pannan utan att 
säga ett ord och skyndade derifrån upp på sitt rum.
Man hörde honom taga ur nyckeln deruppe. 

"Si så ja -- nu äro vi der igen", sade gubben
Frontin -- "häll i kaffet, mor! Och du, Ellen, prata
så der -- du vet att kapten inte tycker om sådant prat
-- Jaha, jaha, och kaffet kallt. Det ha' vi bara
för flickungens skull. Bevars, så fint och ädelmodigt 
att ta' pojkens försvar och stå der och stirra med de 
der blå ögonen. Nej mor! du skämmer bort ungen. Nå nå, 
lipa inte för det, pullan min, morfar är inte ond  -- 
inte ond alls" -- tillade gubben godmodigt; ty att se 
ett barn gråta var det värsta han visste.

"Emellertid", yttrade gumman,  "så -- så -- --"

"Hur då?"

"Jo, kapten har två gånger förr lyft upp Ellen och
kysst henne på pannan och så skyndat upp på sitt rum
och sedan har han flere dagar sett riktigt förstörd
ut och --"

"Jo jo men!" sade mästaren och sköt rökmössan på sned
-- "och -- sa' du."

"Och när jag minnes rätt efter, så har det alltid
händt då Ellen försvarat Georg", yttrade mormor
blinkande åt mannen.

"Det var kuriöst -- ja riktigt, som gamle baron
sade: rimartabelt -- eller remarkabelt, huru det
var. Jaha! jaha!"

"Hör du, Ellen! du får aldrig, så kapten hör på,
försvara Georg."

"Ja, men när han intet ondt gjort så --"

"Ja, men låt bli ändå; du blef ju riktigt blek när
kaptenen lyfte upp dig och kysste dig på pannan."

"Ja, mormor, men ändå, mormor! håller jag så grufligt
af kapten, så ful han också är."

"Hör man på, en sådan der unge dömer öfver manlig
skönhet -- nej nu, mor, går skammen på torra
landet! Ellen, du begriper inte om kapten är ful
eller vacker -- fy baj! passar inte en flicka!"

"Men när jag har ögon, morfar -- och det har jag."

"Ja, Gunåde mig för'et, det har du visst, lilla
blåöga", sade gubben och klappade henne på hufvudet.

Mormor såg betänksam ut och blinkade åt far. Han
förstod den der blinkningen; ty det enda Erisäpple,
som var dem emellan, var den oafgjorda frågan: hvem
som mest skämde bort barnbarnen. Mor påstod att det 
var far, och han att det var mor, och begge hade rätt.

Det plägar så vara med morfar och mormor.

*

Den gamle Informatorns berättelser.

Jag vistades i mina studentår ungefär en månad mot
vintersidan på Sigridsdal, en medelstor egendom i
det sydliga Sverige. Gården låg i en förtjusande
vacker trakt; men man måste, då jag var der, hafva
temmeligen utvecklad fantasi för att kunna finna det.

Jag vet ej huru ofta jag hört omtalas det natursköna
Sigridsdal, den förtjusande utsigten öfver sjön,
det vackra "bokhultet" och om den sorlande bäcken
som slingrade sig genom parken i ekarnes skugga.

Naturen har dock, liksom vi menniskor, stunder då den
ej är vacker, och början af vintern -- i November -- är
i södra Sverige långt ifrån gynnande. Den undersköna
lilla insjön gjorde sig riktigt till att storma och
grina illa, med hvita vågor; i parken vadade man i
gulnade löf och den lilla, förtjusande bäcken flödade
öfver med sitt grågula vatten och tog i sitt öfvermod
genvägar förbi de lätta broarne, som höllo på att
flyta bort.

Det var således ej rätta tiden att njuta i den fria
naturen och man höll sig således för det mesta
vackert inne och roade sig så godt man kunde inom
den tysta, fåtaliga familjen, som bestod af majoren
Gyllenkors, hans fru, en hennes brorsdotter, som
sällskapsfruntimmer, och slutligen en gammal lång
och mager man, som kallades för magister Peterman,
den originelaste af dem alla.

Det är svårt att säga huru jag kommit mig in der;
men jag var der emellertid nära en hel månad och hade
kunnat bli qvar öfver jul, om jag ej fått förhinder,
ty den lilla familjen på Sigridsdal hade långt till
grannar, eller bodde, som majoren sade, "i skogen,
från all ära och redlighet", hvarföre han också
sjelf kallade sig för "gubben i bergsbygden". Det
är klart att gubben i bergsbygden gerna i sitt hus
såg en glad ungdom, fullspäckad som en procentares
penningpung med historier både sanna och diktade,
glada och sorgliga, öppna och klara som dagen och
mystiska och oförklarliga.

När ljus tändes satte sig majoren vanligen vid ett
bord och lade patience. Majorskan och fröken Lina
arbetade och långa magistern gick fram och åter på
en rutig matta, som låg längs efter det långa rummet,
som var familjens sal och samlingsplats.

Jag vet ej skälet; men då magistern gick så der,
liksom smygande på den långa mattan, klifvande,
af vana, noggrant på hvarannan ruta, kände jag en
oemotståndlig lust att tala om spökhistorier. Det
föreföll mig som jag skulle af magistern få direkta
upplysningar om andarnes verld, der han redan tycktes
vara; ty i denna verlden hade han egentligen ingenting
att göra.

Han var ett inventarium på Sigridsdal, sedan
han i ungdomen som student afbrutit sin kurs
och konditionerat på otaliga ställen. Den sista
konditionen var hos major Gyllenkors för deras enda
barn, en gosse; men denne dog vid tolf års ålder,
han var den ende, och magister Peterman blef qvar; ty
med honom kunde man få tala om Gustaf, om denne gosse,
som, om han fått lefva, skulle blifvit fars och mors
glädje, men, så gick det icke; dock, man kunde tala
om den älskade med gamle Peterman, i hvars gråa ögon
då en tår glindrade mellan ögonlocken.

Se der orsaken hvarför Peterman, utan att någonsin
vara ombedd eller öfvertalad, helt enkelt stannade
qvar på Sigridsdal och fick husrum, kläder och föda,
-- och detta var allt hvad han behöfde; ty majorens,
fastän långt ifrån rika, passade ändå alltid på att,
då det gick an, i den gamla chiffonniern, som stod
i magisterns kammare, inlägga en liten summa till
gubbens oförutsedda utgifter, som visserligen ej voro
stora.

Peterman talade intet derom och majoren icke
heller. Det var en tyst öfverenskommelse att magister
Peterman 

skulle vara der och passas upp af Stina-Lena, som var
den äldsta pigan och som alltifrån "salig Gustafs"
tid hade städat skolkammaren, som det lilla rummet
på norra gafvelns vindsvåning kallades.

Magisterns skyldigheter tycktes inskränka sig till
att observera termometern utanför fönstret och en
gammal barometer med flugsmutsad gradskala, som
hängde i skydd af bokhyllan. Om hvad dessa utvisade
aflade han daglig rapport, hvarefter majoren, med sin
kunskap om månen och almanackan, bestämde väderleken,
fastän det ej just alltid slog in.

Det var en höstafton vi som vanligt voro samlade i
salen på Sigridsdal. Majorskan sydde på någonting,
som jag i hemlighet fått veta skulle bli nattrock
åt magister Peterman -- en af hans julklappar, utom
snuset och en låda tändstickor, som den tiden var en
ny uppfinning, och några böcker. Fröken Lina sydde
på ett tapisseriarbete, som majoren skulle hafva --
och jag satt der och skar med en pennknif ut en
törnros af alabastern efter en sönderslagen urna,
som jag hittat i magisterns kontor. Majoren satt
vid ett annat bord och lade sin vanliga patience --
"Kongressen i Wien", der åtta kungar skola ligga
på högarne, om den går ut. Magister Peterman tog sig
sin vanliga motion på mattan, utan att säga ett ord,
om han ej blef tillfrågad.

"Det hände sig en gång", berättade jag, under det
att jag med konstnärlig hand gjorde bladen på min
alabasterros så naturliga att man kunde tro den vara
en lefvande hvit törnros -- "Det hände sig en gång att
en kapten Rodenberg (ja, han är död för längesedan)
var på en resa och tog in hos en bekant på landet. Det
var ett af dessa gamla, mörka envåningshus, som i
fordna tider voro riktiga praktbyggnader. Låg och
mörk, låg den inkilad mellan höga ligusterhäckar
och med en gammal trädgård der bakom med knotiga
och krokiga fruktträd, som buro frukter af många
slag; men som småningom utdogo, utan att få några
efterträdare. Ägaren var nämligen en gammal ungkarl,
som icke hade sinne för det ändliga, utan funderade
på det andliga och som trodde på spöken, -- och dessa,
så påstodo alla i gården, samlade sig också dit, så
att det var riktigt 'kusligt' på höst och vinter då
det mörknade tidigt. Hästarne stampade i stallet;
ty 'de sågo något', och en dräng, som en qväll kom
en smula 'glader' från staden, fick, då han satte
in den löddriga hästen, (ty han hade kört alldeles
'oförsvarligt') af en osynlig hand en så bastant
örfil, att han stupade omkull och uppsteg 'spik
nykter'.

"Så stod det till hos f. d. kongl. sekreteraren
Mathias Gullander på lilla Hammarlunda.

"Rodenberg var en gammal glad gosse, som ej släppte
sin vän Mathias förr än kognak togs fram och han fick
sig en grogg, -- en ovana, som han lärt på sjön.

"Den groggen tillväxte, allt mera kaptenen drack,
i storlek och färg och i samma mån blef kapten
språksam.

"'Nå Mathias', sade han, 'du ser förbannadt mager och
andlig ut. Kroppen håller på att gå ifrån dig. Du
skall äta och ta' dig en grogg och lefva som en
menniska och icke ligga här och läsa Svedenborg och
sådant der och tro på spöken och sådant skräp.'

"'Häda icke', sade konglig sektern, 'vi omgifvas
beständigt af andar; de goda sörja, men de onda
glädjas åt våra fel och öfverträdelser. De höra dig.'

"'Ja, det må de gerna. Salig far min tänkte som
jag och skulle gilla mitt tal, jag är inte rädd för
hin håle sjelf om det kniper.' I detta ögonblick --
så berättade kapten Rodenberg sjelf, -- sprakade det
fram en qvast med gnistor från rummets ena hörn, som
var temmeligen mörkt. Kapten Rodenberg sprang upp;
men då såg han sin far stå i det mörka hörnet och
höja fingret hotande mot honom. Ögonblicket derpå
var allt försvunnet, men kaptenen satt mållös och
blek. Sedan skrattade han aldrig mera åt konglig
sektern på Hammarlunda, eller åt spöken."

"Nå, upphörde han att grogga också?" frågade majoren
och såg upp.

"Det vet jag icke; men det gjorde han troligen;
ty han dog ej långt derefter."

"Men det vore godt att kunna tro på att de aflidna
besöka oss", sade majorskan med en djup suck. Det var
en hon ville så gerna återse, en som hon väntade på,
en som väl icke glömt mor och far fastän han vistades
i de saligas rike.

Magister Peterman hade stannat som en bildstod midt
på golfvet.

Plötsligen höjde han sin röst och sade: "Jo, det
finnes en andeverld, det finnes ett samband mellan oss
som qvarstannat i stoftet och dem der uppe -- dessa,
som vistas på stjernorna och i samma ögonblick hos
oss; ty för dem finnes icke tid och rum." Alla sågo
förundrade på gubben, som blifvit liksom elektriserad
och stod der högrest med blixtrande ögon och en mun,
som syntes skapad blott för att uttala hans varmaste
öfvertygelse.

"Det  är sanning -- jag kan vittna att det är sanning."

Det finnes ingen menniska, som ej är intresserad af
dylika ämnen. Är man det icke, så är likgiltigheten
antingen tillkonstlad eller personen oemottaglig
för alla känslor, andra än som röra mat och
drick. "Rodenbergare" skulle majoren kallat dem.

Petermans ifver, som var så ovanlig hos en så sluten
och tyst natur som hans, väckte allas uppmärksamhet.

Majoren rörde om sina kort. Patiencen ville den
qvällen icke gå. Majorskan lät sitt arbete hvila i
knäet och fröken Lina började att tröttna vid sitt
tapisseri. Till och med jag lade min pennknif från
mig och sade: "Berätta, magister Peterman."

"Ja, söta magister, berätta", bad fröken. "Ja gör det,
ja gör det; ty det roar stackars Hedvig, gumman min",
sade majoren, som gerna ville skylla ifrån sig sin
nyfikenhet på en annan.

Magister Peterman fick en tung länstol framskjuten
till damernas och mitt arbetsbord. Majoren satte sig
i soffan, tändande sin aftonpipa, och det blef en
tystnad på en half stund.

"Jag har aldrig omtalat mina erfarenheter i den
vägen", började Peterman; "men då ämnet blifvit väckt
och inga barn finnas här, som kunna bli' spökrädda,
vill jag tala om det jag vet.

"Den tiden, då jag konditionerade på Hallstanäs
bos salig baron Lützow och läste för deras dotter,
kände jag mig bra ensam.

"Jag var en fattig student, utan namn, en yngling som
föddes i en torparkoja och var utan alla tillgångar,
utan någon förmåga för sällskapslifvet, nästan enbart
latinare, som den tiden var allt, och jag hade kommit
in i ett hus, der åtminstone icke jag passade. Jag
kände på mig, att jag ansågs för ett nödvändigt ondt.

"Baronen var en godmodig man, men som ej intresserades
af annat än jagt och ej beundrade något annat än
hästar och hundar. Hans rum såg ut som en riktig
arsenal, med en hel rad gevär och pistoler upphängda
på en väldig björnhud, som nära betäckte väggen öfver
soffan, der alltid ett par hundar lågo och sofvo med
halföppna ögon och öronen på halfspänning, för att
vara tillreds att skälla på hvem som kom in.

"Friherrinnan var i högsta grad tillbakadragen mot
alla. Med mig, som skulle läsa historia och geografi
med fröken, kan jag ej minnas, att hon någonsin
talat mer än en gång, då hon sade: 'Peterman skall
ej beständigt stryka luggen ur pannan', något som
gjorde att jag ej ännu i dag vågar putsa håret med
fingrarne.

"Friherrinnan satt hela dagen i sin soffa och läste
romaner, hennes ögon tårades då hon läste om fattigdom
och hårda pröfningar, -- nämligen på franska; men hon
bevärdigade ej de fattiga torparungarne på godset med
en blick. Hennes enda dagliga umgänge var en gammal
fransysk bonne, som var hoptorkad och brun som en
läderlapp i en naturaliesamling och af ett ovanligt
häftigt lynne, som utbröt mot alla, utom baronens
hundar och friherrinnan. Mot mig var hon riktigt elak
och ej stort bättre mot fröken, som aldrig var till

lags. O! hon var en engel, okonstlad, och ville så
gerna vara glad då hon fick det.

"För att afsluta min berättelse om friherre Lützows,
måste jag berätta att så väl baronen som friherrinnan
varit förut gifta. Han hade i sitt första äktenskap
fröken Julia, och friherrinnan, som varit i många
år gift med en rysk general Semineoff och bodt i
Petersburg, hade en nära fullvuxen son, Alexander
Semineoff, som vid den tiden, min berättelse gäller,
var kadett vid Carlberg.

"Vidare vill jag nämna att det nuvarande så kallade
nya Hallstanäs var bygdt i Gustaf III:s tid af
baronens far, sedan det gamla Hallstanäs, som låg
på en holme i Hallstasjön, blifvit ett rof för en
vådeld. Holmen var vid denna tid öfvervuxen med
småskog och buskar, som skylde de gapande hvalfven
och de ramlade murarne.

"Jag besökte ofta den lilla öfvergifna holmen,
till hvilken man kunde, genom att dels gående, dels
hoppande från sten till sten, komma öfver de ramlade
brohvalfven och dess pelare. Det var något tillockande
i den djupa ensligheten bland dessa ruiner af fallen
storhet, ty gamla Hallstanäs hade varit ett slott,
sådant, som trettioåriga krigets generaler byggde
dem för sina rånade rikedomar.

"Blott ett enda rum på nedra bottnen hade blifvit
qvar, det kallades af ortens folk 'frökens kammare',
men fönstret var en nu öppen glugg. Ortens folk hade
många sagor om holmen; ty öfvertron fäster sig med
förkärlek vid dylika, ensamt liggande ruiner, liksom
saxifragan slår ut sina hvita blomknippen ur någon
spricka i en gammal mur, och rönnen klänger sig fast
på dess grusade tinnar.

"Jag trodde ej på något sådant, utan gick egentligen
ditut för att få vara i fred med mina egna tankar.

"Så besökte jag holmen en vacker söndagsförmiddag i
Juni. Klockorna ljödo öfver sjön från Hallsta gamla
klockstapel och kyrkbåtarne gledo fram öfver det
spegelklara vattnet. Allt andades frid och lugn och
stämde till tacksägelse och andakt. Jag satt så att
jag klart såg den sidan af ruinen, der fönstret till
den så kallade 'frökens kammare' var beläget.

"Plötsligen såg jag upp och fick se en ung, ljuslockig
flicka luta sig utför fönstret och peka med handen
på Hallsta kyrka, liksom hon velat utmärka att hon
hörde ringningen.

"Jag betraktade länge det sköna anletet med den uppåt
riktade blicken, det böljande, guldgula håret, den
fina, marmorbleka hyn. Hela varelsen föreföll som
ett genomskinligt moln, som belystes af solen; jag
tyckte liksom jag sett stenarne i den bakom liggande
muren skimra igenom, -- jag hade aldrig förr sett denna
flicka och ingen så skön heller, -- blott hon ej varit
så blek, -- så blek. Småningom blef bilden allt mera
genomskinlig och slutligen framträdde muren tydlig
och klar ur dimman.

"Hvem och hvad var detta? frågade jag mig sjelf
och begynte att genomleta ruinen och den lilla
holmen. Ingen kunde komma derifrån annat än öfver den
störtade bron och jag väntade att få se den luftiga
varelsen springa deröfver med lätta steg; men hon
fanns ej i ruinen -- om hon ej gömt sig i de djupa,
fuktiga källarhvalfven; ty öfver bron hade hon ej
försvunnit.

"Jag vet ej huru det sedan var mig", sade Peterman,
"men jag längtade hvarje söndag ditut, men fick
ingenting se.

"Jag vågade ej nämna ett ord om min syn för fröken,
ty barn bör man ej skrämma, och icke för bonnen,
ty hon hade hånledt, och icke för baronen, ty
hans enda realiteter voro hans hästar, hundar och
bössor. Friherrinnan kom jag aldrig så nära att jag
fick tala med henne.

"Så gick hela sommaren och hösten kom. Jag gick äfven
då till holmen och återigen såg jag samma flicka,
men ej pä samma plats. Nu stod hon der och tycktes
bekransa de ljusa lockarne med vissnade gula löf,
som fladdrade för stormen, men lockarne på hennes
hufvud rörde sig icke -- de lydde ej denna verldens
naturlagar. Hon stod der så länge, att jag fick
tid sätta figuren i mitt minne, sedan försvann den
småningom liksom förra gången. Min vision var slut --
min lilla spökhistoria äfven", sade magister Peterman
och reste sig upp för att fortsätta sin afbrutna
promenad pä mattan.

"Men", sade majoren, "fick Peterman aldrig
någon naturlig förklaring på gåtan? Det var väl
slutligen någon vacker torparflicka, som roat sig
med att spöka för 'herr studenten' midt på blanka
söndagsförmiddagen?"

"Nej, ingen förklaring, -- och det var hvarken någon
torparflicka eller en synvilla, ty jag betraktade
bilden begge gångerna mycket noga och länge. Det
var en syn, en andeuppenbarelse -- det är min tro,
så länge jag lefver, och sant är hvarje ord."

"Har Peterman aldrig sett vår Gustaf?" frågade
majorskan.

"Nej, majorska, han har här intet att söka och dem han
ville söka komma nog till honom när Gud så vill. Detta
är själarnes ro, men de, som i himlarne förgäfves
leta någon, de återvända hit i den tron, att han
dröjt sig qvar; ty om tid veta de intet och derföre
leta de efter sekler lika ifrigt som första gången."

"Men   hvem   var  då  den flickan?   Vet  ni intet
derom? --  hörde ni ingen saga om någon flicka?"

"Åh jo, sanningen att säga.  Jag hörde en berättelse,
som --  hm, hm, -- men herrskapet är nu tröttadt vid min
långa historia."

"Nej, Peterman, nej, magister! tala om den
berättelsen. Kom och sitt! skjut fram stolen, Lina,
och lägg en soffkudde der -- sitt ned, käre magister!"

"Ja, efter herrskapet önskar, så hvarföre icke --
jag vill då berätta historien om prestens dotter i
Hallsta.

(Forts.)



Allmännyttigt.



Att hålla trädgårdsgångar rena. Den som alltid vill
hafva rena gångar i sin trädgård, tager 50 eller 60
kannor vatten och uppblandar deruti 20 skålp. osläckt
kalk och 2 skålp. svafvel. Om gångarne begjutas med
denna blandning, visar sig på flere år intet ogräs.



Blodfläckars borttagande. En tysk kemist påstår,
att om gamla blodfläckar tvättas i en lösning af
jodkalium, hvars styrka bör vara i förhållande af
1 till 4 -- således innehålla fyra gånger så mycket
vatten som jodkalium -- så bortgå de fullständigt.



Ett ord om valnötsmöbler. Hvem älskar ej de vackra
mörka valnötsmöblerna? Hvem föredrager dem icke
framför mahogny -- för att ej nämna björk och furu? Men
knappt har ett år gått om, förr än polityren är borta
och hela möbeln matt. Den enda utvägen anses nu vara att
låta ompolera möblerna, något som är förenadt
på en gång med många svårigheter och dryga
penningeutgifter. Saken kan dock hjelpas på följande
sätt: man gnider dagligen de polerade ytorna med en
dam-handduk och hvarje lördag med ylle så grundligt,
som om man ville polera dem. Visar sig någon fläck,
söker man få bort den samma genom att gnida den med en
i fotogén doppad lapp. Har polityren lidit derigenom,
att varma kärl oförsigtigt blifvit ställda på ett bord
eller en skänk, så polerar man det skadade stället
med en blandning af rofolja och sprit.



Ett medel att alltid hafva tillgång på färskt smör.
En tysk mejerist säger sig kunna ansvara för
riktigheten af nedanstående uppgift, hvilken meddelas
till våra omtänksamma

husmödrars bepröfvande; sedan smöret efter
tillredningen väl tvättats och torkats med linne,
delas det i stycken och nedlägges i krukor, på så
sätt att inga tomrum uppkomma. Krukorna ställas sedan
i en stor, till hälften med vatten fylld kittel,
som upphettas ända till kokning, eller med andra ord,
man ställer krukorna i ett bad af hundra graders
värme. Har vattnet uppnått denna temperatur, så låter
man det kallna, och tager derpå upp krukorna. Sålunda
tillredt smör skall efter sex månaders förlopp
visa sig lika friskt, som om man nyss tagit det ur
smörtjernan.



Visa

af August Söderman. 

Allegretto.

Sång och piano. 

Nu klär sig våren igen så grön, 
Och alla lunder bli unga,  
Och alla vågor gå fritt i sjön, 
Och alla  fåglar de sjunga. 
Jag ensam sitter vid strandens våg 
Och är så sorgsen uti min håg, 
Och alla tankar bli tunga.

På dig jag tänker, du forna vän, 
Som svor att aldrig mig svika; 
Din ed, du dyre, hur höll du den? 
Hur höll du löftena rika? 
Som vinden far och som vågen ror,  
Så kom du hastigt och hastigt for, 
Och alla eder tillika.

Men fast du svikit din flickas tro, 
Så skall hon aldrig dig glömma, 
Och fast du stört hennes hjertas ro, 
Så skall hon icke dig döma. 
När tusen bilder i lifvets storm  
För henne vexla gestalt och form,  
Din bild hon ensam skall gömma.

Kanske i stormarnes vilda brus 
Också ditt hjerta skall brista, 
Kanske din lycka, din lefnads ljus, 
Engång, som jag, du skall mista. 
Då är jag död, men jag står dig när,  
Än lika älskande, varm och kär,  
Och följer dig i det sista.

När då en stilla, en helig frid 
I bittra qvalen sig gjuter, 
När för ditt öga en stråle blid 
Som blixt i natten framskjuter; 
Då är det jag, som i andehamn, 
Ej känd, ej anad, uti min famn  
Dig ömt och innerligt sluter.

Zacharias Topelius.



Logogryf.

Från gruset mot ljuset så gladt jag mig höjer, 
min sträfvan är fri och min sfer likaså; 
i sättet att vara min sträfvan sig röjer, 
naturlig och glad är jag lätt att förstå; 
ty hela min själ ligger fri på min tunga,
jag älskar mitt lif och jag dyrkar min Gud: 
om detta tillsammans jag gerna vill sjunga, 
så godt jag förmår, och man lyss till mitt ljud. 
Min sång plär man icke bedöma af orden, 
men likväl till hjertat den tränger hvar gång; 
ty hvar jag drar hän, är jag älskad i norden, 
såväl för mitt väsende, som för min sång. 
Och likväl -- hur orätt af dem, som det göra! --
man lurar ibland för att taga mitt lif: 
O, kunde jag blott dessa stenhjertan röra! 
Ack, funnes i verlden ej hat eller kif! 
Men detta, tyvärr, är en önskan, som ständigt
behöfver upprepas och åter blir ny! 
Hvad under, om då jag det finner nödvändigt 
en gång från de stridsamma bygderna fly! 
Om nu på mitt rent typografiska värde
till vidare ledning du särskilt vill se, 
så ser du, att ödet af slikt mig beskärde 
den samlade summan af två gånger tre. 
Hvad af dessa typer, du sedan kan dana, 
det vill jag beskrifva, så godt jag förmår: 
Hvad krigaren stred för, som ock för sin fana; 
hvad bör man till lärdom de bortflydda år? 
En mäktig gudinna, som verlden beskyller 
att falskheten nära i böljande barm; 
hvad tornspiran synes, när sol'n den förgyller,
och den plär värdera, som här "kröker arm".
Hvad är det, i lefnadens skola vi böra,
när vishetens guldkorn vi icke försmå,
när "praktiska rön" af det skedda vi göra,
när "litet af hvarje" vi vilja förstå?
Hvad bör, helt naturligt, den vägen ock vara,
om hvilken man säger, att genast den är?
Hvad är han, som plägar sig modigt försvara
mot våldets och lögnens fräckt samlade här?
Hvad är det, som derför i honom bör finnas,
till trots, hur den mäktige fienden svär?
Hvad har ni nog varit, om rätt ni vill minnas,
en gång, eller blir, om ni icke det är?
Hvad är det, man säger "den icke", som saknar
förmågan, fast viljan är naggande god?
Och hvad lefver liten, när hoppet uppvaknar,
och sorgerna dränkas i drufvornas flod?
Hur är det en köpman sin räkning plär börja?
Hvad är det man säger, att tiden förmår?
Hur svarar du se'n om jag skulle dig spörja;
hvad ser du det kräket, som ingen gång går?
Hvad var det, som Noach, den hedersman', gjorde
på gifven befallning i urminnes tid?
Hvad vrede jag -- visste jag blott, att jag borde --
i hvalfvet nog kring, för att säll bli dervid?
Hvad är det, man stundom hör tanterna säga,
att "det eller det lilla sötungen min",
i ord, som ej alltid med guldvigt de väga?
Hvad hade jag gerna ett -- fullt upp med vin?
Hvad såg jag hos garfvar'n, hos bryggar'n, i köket?
Hvad satt jag inunder vid "bäckarnes språng"?
Nu, gunstige läsare, slut med försöket;
det nästa skall blifva en kommande gång.

A-st.



Rebus.

(Rebus)



Charader.

No 1.

Mitt första är ett uttryck utaf fröjd,
För hvilket men'skan är från vaggan böjd.
Mitt andra är ett stort och rymligt rum,
Der lifvet rörs, der sällan man är stum.
Mitt första öfvar man uti mitt andra,
Som då mitt hela blir; -- det kan ju ingen klandra.

Wilhelmina.

No 2.

Mitt tredje, som du är mitt första! 
Sad' modern till dottern mitt andra 
Under det en främmande herre
Öfver husets tröskel sågs vandra. 
Som dottern var mitt hela, 
Hon lydde -- utaf vana.

And. Er. S.



Gåta.

Långt större skatt jag ju alltid var,
Än guld och dyra reliker.
När allt är borta, är jag dock qvar:
Jag är det sista, som viker.
Beständigt ung och beständigt skön
Jag åt hvar ålder, hvart stånd, hvart kön
Beviljar trånande hjertats bön,
Dock jag dem ofta besviker.

Wilhelmina.



Uttydningar.

Lösning af Charaden i 1:a häftet, sid. 82: Fredrik.

Uttydning af Rebus i 1:a häftet, sid. 32: 
Betty står öfver Emma på flera sätt.

Uttydning af Gåtan i 1:a häftet, sid. 32: Dimman.

Lösning af Logogryfen i 2:a häftet, sid. 64:
Rökmoln, hvaraf fås: rö, mörk, rök, klo, mor, mö,
köl, rön, ro, lök, ö, o! om, Rom, rom, kö, kö, ok,
orm, kom, kör, kör (af chor), kön, kol, moln, lön,
mör, mo, kor, klor, ko, ök.

Lösning af Charaderna i 2:a häftet, sid. 64: 
n:o 1, Slingerväxt. n:o 2, Valkyria.

Lösning af Schackgåtan i 2:a häftet, sid. 64:
"Renast är kärleken 
Innan   han  talar. 
Skönast är dikten 
Medan han hvilar 
Tyst uti skaldens 
Glödande barm. 
Ädlast är dygd, som 
Sig sjelf ej besjunger,
Tiger och handlar 
Mäktigt och tyst, 
Lidandet ädlast
Då det ej klagar -- 
Tiger och dör."

Uttydning af Gåtan i 2:a häftet, sid. 64: Vindflöjeln.

Uttydning af Rebus i 2:a häftet, sid. 64: 
Hvilka länder hafva företrädet i civilisation?



Historiska Bilder.

LXXXIII.

Ett hugskott af drottning Christina.

De sista åren af drottning Christinas regering
uppträdde vid hofvet en yngling, som snart
vann hennes gunst i högsta grad. Det var Clas
Tott. Han var son af den häftige och framfusige,
men tappre Åke Henriksson Tott, som i det preussiska
kriget under Gustaf Adolf utmärkte sig på ett sådant
sätt, att han af konungen framför hela den uppställda
hären blef slagen till riddare. Denne herr Åke hade
icke lätt att vinna det täcka könets tycke. Han
blef först gift med Sigrid Bjelke, med hvilken han
hade sonen Clas, men sedan stod det mycket hårdt för
honom att vinna ett hjerta, tills slutligen Christina
Brahe, yngsta dottren af grefve Abraham och syster
till riksdrotsen, grefve Per den yngre, lät beveka
sig. Ett bland hindren, som dock lät öfvervinna sig,
var hans och fröken Christinas olika stånd. För att
belysa tidsskicket i detta afseende tillåta vi oss att
här anföra följande ur ett bref från herr Åke till
sin blifvande svåger, skrifvet den 18 April 1638 på
Ekolsund:

"Hvad hennes grefliga stånd beträffar" -- heter det --
"så hoppas jag, att ingen i vårt fädernesland, man
eller qvinna, skulle, så vidt som jag är en ärlig,
ädel man jemlik och af lika god och urminnes gammal
slägt, som en af de andra, de der af mitt stånd hafva
haft den äran att bli försedde med grefvedöttrar, --
understå sig eller ock bevisa något skäl, hvarför hon
mer än andra grefvedöttrar bör föraktasHerr 
Åke var simpel adelsman, och han hoppades,
att hans blifvande husfru icke genom sitt giftermål
skulle gå miste om de företrädesrättigheter, hvilka
voro det grefliga ståndet förbehållna.. Finnes
der nu någon obeskedlig, som af förmätenhet annat
sig företoge, så hoppas jag, att min käre bror
känner mig så länge och väl, att jag af hjertat
har alltid varit curieus om min reputation Noga om mitt rykte.;
mycket mera i ett sådant fall och händelse, må han
försäkra sig, skall jag vara i detta fallet. Men
der som en sådan förändring, som nu många flere ske,
skedde, att ingen grefvedotters stånd, sedan hon hade
gift sig med en riddersman, aktades, hoppas jag,
att min käre bror är så förnuftig, att han mig ej
mera än möjligt pålägger." -- Det var en man, hvilken
innehade riksråds- och fältmarskalks värdighet, som
skref på detta sätt till en personligen yngre man,
men som var grefve! --

Sonen Clas var då åtta år gammal. Fadren blef
verkligen gift med grefvinnan Christina, men fick
icke med henne några barn, hvarföre vid hans ett par
år derefter inträffade död Clas fick hela det stora
arfvet odeladt. När han omkring tio år efter fadrens
död uppträdde vid drottning 
Christinas hof, väckte han allmänt uppseende genom sitt
sköna och lifliga utseende, sin fransyska belefvenhet,
som han erhållit under sin uppfostran i detta rike,
men framför allt genom sin ovanliga färdighet
i adeliga idrotter. Han blef inom kort hofvets
älskling, och var sjelfskrifven deltagare vid alla
dess förlustelser.

Johan Ekeblad omtalar Clas Tott i sina bref till
fadren, öfverste Christofer Johansson Ekeblad. I ett
af den 10 Dec. 1650 heter det: "förliden söndag var
Hennes Majestäts födelsedag ... Hos H. K. 
HöghetPfaltsgrefven Carl Gustaf.
stod bankett samma dag, hvarest båda drottningarne
voro och sedan hela fruntimret och riksens råd
med alla officerare. Der gick mycket präktigt till
... Under taket i stora salen var med granris flätadt
fullt med citroner, pomeranser, granater, äplen och
päron, hvilket tog sig väl ut. Åtta anrättningar buros
på H. Maj:ts bord, der vankades ock allehanda musik,
och lät hon vin springa från kl. 6, då banketten
begynte, till kl. 8 den andra dagen. Om midnattstid
gingo drottningarne från bordet. Man gick då ner i
undra salen för att åskåda ett fyrverkeri, hvilket
varade i tre timmar. Sedan uppfördes ballet på en i
stora salen anordnad teater. "Balletten blef kallad
'le boeuf rotti' eller: den stekta oxen. Der blef en
stekt oxe, af papp gjord, framlagd, liksom skedde på
torget i kröningen, hvartill allehanda folk kommo att
skära utaf; var helt vackert att se." -- På en sedel,
som utan tvifvel innehåller en förteckning öfver de
i balletten deltagande, nämnes Clas Tott som den der
spelade Alexander Magnus.

I ett annat bref af den 29 Juli 1651 heter
det: "Christinæ dag stod ett ringrännande på
Rännarebanan, hvarest H. Maj:t ett pris utsatte,
värderadt för 1000 dukater, som Clas Tott vann. Det
var en ring med en stor diamant uti, infattad i en
lagerkrans."

Men under det den unge och rike ädlingen lyste bland
de första i hofvets lekar och danstillställningar
samt skördade beundrande leenden och vänliga ögonkast,
fanns det äfven andra idrotter vid drottningens hof,
hvari han icke mindre utmärkte sig. Det växte mycket
ogräs under den glänsande ytan vid den snillrika
drottningens hof. Öfversitteri, trätlystnad, afund,
höga spel, väldiga dryckeslag, envig -- se der hvad
som i allmänhet utmärkte de unge hofherrarne och icke
minst hennes gunstlingar.

Den nämde Johan Ekeblads bref lemnar äfven härutinnan
goda upplysningar. Så omtalar han i ett bref till
sin broder om våren, huru Clas Tott på en enda
afton förlorade tvåtusenfyrahundra dukater, och huru
han slogs i envig med Gustaf Adolf Lewenhaupt, så
att denne blef krutstänkt öfver hela ansigtet. Men
oaktadt alla utbrott af det häftiga och våldsamma,
från fadren ärfda lynnet, fanns det hos Clas Tott
en viss ridderlighet, som midt i hans utsväfningar
fängslade hans omgifnings sinnen.

Hos Christina steg han i gunst med hvarje dag, allt
sedan han kom till hofvet. Redan i Mars 1652 gjordes
den 22-årige ynglingen till grefve, men samma år var
det, som han gaf sin höga gynnarinnas allsmäktige
gunstling Bourdelot en örfil. Ett nytt envig med
Gustaf Adolf Lewenhaupt förbjöds af drottningen,
som förlikte de tvistande. Så var ock förhållandet
med ett par andra envig, alla af samma år. Det ena af
dessa hölls med en annan af drottningens gunstlingar,
Steinberg. Detta ägde rum utan vittnen. Totts värja
sprang af, och Steinberg frågade, "om han ville
erkänna sig öfvervunnen". Tott svarade icke utan
sprang sin motståndare på lifvet, och en brottning
uppstod, som fortsattes tills båda voro uttröttade,
då de öfverenskommo att mötas, sedan Tott skaffat
sig en ny värja. De blefvo emellertid dessförinnan,
som nämdt är, förlikte af drottningen.

Följande året 1653 blef Clas Tott riksråd, och
några dagar derefter "Grand-Capitaine" af gardet,
såsom det då kallades med en fransysk benämning,
motsvarande öfverste höfvidsman för kongl. maj:ts
hus- och liftrupper. Denna oerhörda framgång för
en tjugutre års yngling väckte, som begripligt är,
afund, och en utmaning följde af ännu en drottningens
gunstling, Christofer Delphicus v. Dohna. Denna
gången stred man till häst, och kämparne voro äfven nu
ensamme. Utmanaren kastades slutligen ur sadeln. Clas
Tott fortfor att stiga i drottningens gunst.

Då drottningen detta år vistades på Jakobsdal
(nu Ulriksdal), ett slott som gunstlingen grefve
Magnus Gabriel De la Gardie detta år enligt ett af
Ekeblads bref skall hafva skänkt henne, -- var Tott
den ende svensk, som ägde tillträde till hennes
förtroligare sällskapskrets. Det var detta år på
hösten, som grefve Magnus Gabriel föll i ohjelplig
onåd hos Christina. Med anledning deraf kommo den
fallnes svåger hertig Adolf Johan och Clas Tott i en
häftig ordvexling, som slutade med en utmaning från
hertigen. Ett ilbud från drottningen kallade de båda
kämparne från sjelfva mötesplatsen till henne, då hon
förklarade sin önskan att bilägga tvisten, hvarföre
hon befallde hertigen att omfamna grefven. Adolf
Johan räckte med synbar köld handen åt Clas Tott,
men hotade vid bortgåendet, att grefven nog skulle
stå honom till svars. De blefvo emellertid sedan af
konung Carl Gustaf förlikte.

Men ännu hade icke grefve Clas stigit högt
nog. Arckenholtz berättar i detta afseende i sitt
arbete "Memoires concernent Christine Reine de Suede"
något som icke kan få namn af annat än ett hugskott,
ett infall hos denna drottning. Det var icke fråga
om mer eller mindre, än att upphöja gunstlingen till
Sveriges konung. Christina började i allmänna ordalag
inför rådet tala om faran för riket, ifall Carl Gustaf
aflede utan arfvingar, hvarigenom det skulle kunna
hända, att riket återfölle i samma villervalla,
som man velat undvika genom utväljandet af en
arffurste. Det var dessa omständigheter, som förmådde
henne att söka ett medel för att betrygga riket för
de olyckor, hvilka vanligen åtfölja ett konungaval.

Måhända fruktade drottningen -- säger Arckenholtz --
att i händelse af ett nytt val man skulle sätta på
tronen en furste, som stode i mindre förbindelser till
henne, och hvilken derföre icke så villigt skulle
medgifva henne de inkomster, som hon förbehållit
sig. Hon föreslog nu rådet att för denna händelse
välja en efterträdare åt Carl Gustaf. Rådet tackade
för hennes omtanke om riket, men bad henne tillika
icke illa upptaga, om det icke bifölle till denna
hennes begäran. Man föreställde henne, att, då hon
fattat sitt beslut att afsäga sig kronan, så måste
de gå in på en sak, som de icke kunde
hindra, men som de likväl icke gillade, men hvad det
nu ifrågavarande förslaget beträffade, funno de det
olämpligt att tvinga prinsen att mottaga och erkänna
en medregent eller en påtrugad arftagare till kronan,
något som kunde föranleda stora oordningar i riket.

Förslaget strandade mot rådets betämda motstånd och
blef blott och bart ett drottningens hugskott, men
kan tjena som bevis på, huru högt den unge grefve
Clas stod i hennes gunst, för så vidt som icke ännu
någon annan orsak dervid medverkat, såsom den, att
drottningen hyste en afgjord ovilja för den utsedde
tronföljarens broder, hertig Adolf Johan, och på
detta sätt ville beröfva honom alla utsigter. I
sitt sträfvande för gunstlingen framhöll hon dennes
slägtskap med konungahuset. Hans farfar var nämligen
gift med Erik XIV:s och Catharina Månsdotters dotter
Sigrid. Grefve Clas borde ock på den grunden samt
för att underlätta öfvergången bära konungahusets
sköldemärke samt kallas "prins af Wasa".

När emellertid vägen till konungatronen var stängd,
så ville Christina åtminstone lyfta sin gunstling
högt öfver alla andra undersåter i riket och göra
honom till hertig. Det var, som om hon velat begagna
tiden och öka bevisen på sin gunst i samma mån, som
tiden för hennes eget välde blef kort. Grefve Magnus
Gabriel hade ock åtnjutit stora prof på drottningens
ynnest, men det var under loppet af åtta år och med
en grund bakom sig, der sådana namn som Ebba Brahes
(hans moders) samt Jakob och Pontus De la Gardies
namn glänste, för att icke tala om gammal slägtskap
på mödernet till konungahuset allt ifrån Gustaf Wasas
dagar, och det utan alla minnen af mord och blod
samt brödrastrider. Grefve Clas hade intet af allt
detta att skjuta under sin sträckridt till ärans
och anseendets höjder. Hans ätt var i jemförelse
med de gamla storätterna oansenlig, och knappast
talade någon om hans farmoder såsom grund för hans
höghet förr än drottning Christina gjorde det. Men
från 1650, då han först visade sig vid hofvet,
var han inom loppet af tre år grefve och riksråd
samt slutligen 1654 riks-kansli-råd -- ett slags vice
rikskansler. Drottningen tycktes liksom sjelf jagas
framåt af ett oroligt begär att ständigt lyfta sin
gunstling allt högre, gifvande hvad hon kunde, när
det hon ville slant henne ur händerna.

Till detta hörde den hertigliga krona, som hon
hoppades kunna lyfta på den sköne grefvens hufvud. Att
tänka på detta för Clas Tott ensamt, det fann hon
dock vara omöjligt, och hon ville derföre stämma
de inflytelserikaste i rådet för saken, genom att
erbjuda samma värdighet åt Axel Oxenstjerna och
Per Brahe. Värdigheten skulle gälla dem och deras
efterkommande. Men så väl gamle herr Axel som grefve
Per gåfvo henne ett svar, som hon ingalunda väntat,
ehuruväl hon borde hafva haft tillräcklig tid att
lära känna det allvarliga och fosterländska sinne
som utmärkte hennes gamle förmyndare.

Då hon kallat till sig de båda rådsherrarne och gifvit
dem sin afsigt till känna, att hon till belöning
för deras stora förtjenster om fäderneslandet ville
upphöja dem i furstligt stånd, tog Axel Oxenstjerna
till orda och tackade henne för den heder, hon ville
göra honom och hans hus, men han bad henne besinna,
att alla sådana titlar voro så dyra för staten,
att han höll före, det man, i stället för att öka,
snarare borde afskaffa alla, d. v. s. äfven grefve-
och friherrevärdigheterna samt återföra adeln till
samma jemnlikhet, hvari den befann sig medan riket
var valrike, då hvar och en fick sin utmärkelse till
följd af egen dygd och egen förtjenst, hvilket ensamt
gjorde någon skilnad bland menniskorna, men icke
tomma och förut okända titlar. För sin del ville han
gerna nedlägga både sin grefve- och sin friherrekrona,
och han hoppades, att hans barn skulle söka göra sig
nyttiga för fäderneslandet utan att behöfva manas
dertill af andra belöningar, än äran att hafva tjenat
sitt fädernesland.

I detta yttrande förenade sig äfven grefve Per, och
der stod drottningen med sina håfvor, hvilka för de
allvarliga och manliga orden föllo till stoft och
blefvo värdelösa. Denne rikskansler, som vägrade att
emottaga furstevärdigheten, hade

dock sjelf i Tyskland bortgifvit furstendömen och värdigheter, 
under det han i sjelfva verket kände sig stolt att såsom 
svensk adelsman utöfva en sådan myndighet, följande vid alla 
tillfällen den grundsats, som han uttalade en gång i ett bref 
till den ifrågavarande Clas Totts fader, hvilken bad rikskansleren 
förorda sig till en belöning hos hertigen af Meklenburg. 
“Anginge det min egen person“ -- säger han -- “så ville 
jag akta mitt stånd i Sveriges rike så högt och nobelt, att 
jag hvarken honom (hertigen af Mecklenburg) eller någon 
annan främmande för något beneficio Län, belöning, välgerning.  skulle göra mig 
förbunden.“

Sålunda blefvo Christinas upphöjelseplaner för gunstlingen, 
så väl den konungsliga, som den hertigliga kronan, idel 
hugskott. Det blef icke mer talan om hvarken det ena eller 
andra, men drottningen liksom bröt sig fram till den flyktiga 
njutningen att i sista stunden slösa med rikets medel för att 
visa sin gunst. Strax innan hon högtidligen i Upsala afsade 
sig kronan, upphöjdes Clas Tott till riksskattmästare, och en 
gammal fordran på 200,000 riksdaler, som Åke Tott hade 
hos kronan, framletades och blef af drottningen erkänd, 
hvarjemte kommersekollegium erhöll befallning att utbetala summan 
till sonen.

Men hvad hon tänkte, den store konungens dotter, så 
väl i denna fråga, som i många andra, om i hennes hjerta 
fanns ett rum för hennes fäders land, en känsla för dess 
ära och lycka, det må Gud allena veta.

 St.

*



Hvad man har att iakttaga vid inköp af fönsterväxter.

Genom handelns framåtskridande har äfven blomsterkulturen 
fått näring; de moderna fortskaffningsmedlen tilllåta, 
att botanister och trädgårdsodlare i alla riktningar 
genomforska främmande verldsdelar och uppsöka nya 
skönheter åt blomstervännen. Alla jordens trakter lemna nu sina 
alster, och ett år medför mera nyheter i denna väg, än hvad 
förut ett århundrade gjorde. De stora trädgårdskatalogerna 
hafva vuxit till böcker, och säkert har mången husmoder -- 
ty det är ju vanligen hon som egnar Floras barn sin tid -- 
då hon skulle välja nya växter erfarit sanningen af ordspråket: 
“den som kommer i val kommer i qval“.

Vi tro oss derföre kunna förvärfva våra läsarinnors 
tacksamhet, genom att meddela några från en skicklig 
blomsterodlare kommande anvisningar, om hvad man har att iakttaga 
vid inköp af nya plantor.

Ehuru katalogerna innehålla icke blott beskrifning, utan 
ock afbildning af de nya växterna, är dock detta icke nog, 
för att man om de samma skall kunna göra sig ett fullständigt 
begrepp. Att fästa allt för stor betydelse vid beskrifningarne 
är ej klokt; tvärtom torde man böra misstro dem, 
i samma mån de äro storartade. Mycket ofta händer det ju 
dessutom, att trädgårdsmästaren sjelf icke hunnit bilda sig 
ett omdöme om den växt han lofordar, utan måste rätta sig 
efter andras uppgifter. Följaktligen må man aldrig blott ur 
katalog välja nya växter, utan besöka trädgården eller 
orangeriet, för att med egna ögon öfvertyga sig om plantans 
beskaffenhet. Och härvidlag bör man ej endast aktgifva på 
blomstrets fägring, utan äfven se efter om plantan är stark 
samt huru den förut har vårdats, så att ej en plötsligen förändrad 
skötsel må framkalla sjukdom hos henne.

Genom flitiga besök hos trädgårdsmästare kan man lära 
mycket af deras förfaringssätt. Synnerligast bör man lägga 
märke till hvarest trädgårdsmästaren har den planta stående, 
som han säljer; i annat fall kan köparens fröjd blifva af allt 
för kort varaktighet. Såsom exempel härpå vilja vi anföra 
Archimenes, Gloxinia, Cladium och andra i drifbänk eller varma 
orangerier uppdragna växter. Mången gång ställas dylika 
strax efter köpet i svala rum, ja till och med i öppna, dragiga 
fönster, och förgås derföre hastigt.

Den som icke på ort och ställe kan göra sitt urval af 
växter, må i sina beställningar se sig väl före. Man bör 
först och främst alltid beställa kraftiga plantor, emedan de 
svaga ganska ofta icke taga sig. Vill man spara sina penningar, 
må man derföre icke vara allt för ifrig att vara den förste 
som får en ny växt. Väntar man ett år eller kanske endast 
en sommar, till dess den första stormlöpningen af köpare är 
öfver, så får man vanligen för mindre pris kraftigare plantor, 
af hvilka man sjelf kan taga aflägg.

Om man kan undvika det, bör man ej köpa plantor på 
hösten, utan på våren eller sommaren, emedan under den 
varma årstiden växterna bättre tåla förändringar än under 
vintern. Får man i Oktober en svag planta, så måste man 
lemna den åt sitt öde, under det att samma växt på våren 
skulle hafva kunnat stärkas genom flera omplanteringar och i 
öfrigt ändamålsenlig behandling. Dessutom kan man hinna 
att under sommaren taga aflägg och sålunda ej behöfva frukta 
en fullständig förlust, då den strängare årstiden inträder.

Att uppacka växter, hvilka äro inslagna i trädlårar, är 
ett arbete som fordrar stort tålamod och stor försigtighet. 
Spikarne böra uttagas med tång. Stå plantorna i krukor, så 
lemnar man dem en tid i ro, löser blott de sammanbundna 
grenarne, vattnar, skakar försigtigt af dammet och påsätter 
etiketter. Hafva blommorna varit en längre tid på väg, ställer 
man dem i skuggan uti ett dragfritt rum och spritar dem 
några gånger.

Hafva de unga plantorna rest under köld, som väl stundom 
händer på våren, ställer man låren först några timmar på ett 
frostfritt, men icke varmt ställe, att tina upp. Synas dylika 
plantor hafva tillräcklig näring, så må man dröja några 
veckor med deras omplantering.

Äro blommorna icke satta i kruka, utan endast nedlagda 
i mossa, så undersöker man först och främst den jord, i 
hvilken de vuxit, för att kunna anskaffa dylik. Man packar 
upp dem mycket varligt, tager vara på den vidhängande jorden, 
bortskär de skadade rötterna och sätter växten i den minsta 
kruka man kan få, äfven med risk att kanske om en månad 
få byta kruka. Genom ett dylikt förfaringssätt vänja de 
unga plantorna sig så småningom vid den nya jorden och 
lida mindre skada om dess beskaffenhet skulle hindra dem 
att taga rot i den samma.

Icke sällan transporteras under vintern blommande växter, 
hvilka skola bortskänkas på födelsedagar o. s. v. Huru 
oförståndigt personer dervid gå till väga är fast otroligt; de föra 
växter ut i kölden och söka på intet sätt skydda dem. 
Skola ömtåliga och dyrbara växter bortsändas, må man för 
deras inpackning anlita trädgårdsmästare. Vid emottagandet 
ställer man blomman på ett svalt ställe, på det att temperaturombytet 
ej skall blifva för starkt. Skulle det missödet 
inträffa, att krukan betäckts med is, måste man ställa henne i 
ett rum der luften är endast ett par grader öfver 0.

Särdeles ömtåliga äro de under vintern drifna växter, 
hvilka bringats till blomning i en fuktig atmosfer. Köper 
man lökväxter, såsom Hyacinter m. fl., bör man taga dem, 
hvilka stå i full blomning. Skall man hafva dem till någon 
bestämd dag, bör man låta flytta dem ur växthuset några 
dagar förut. I det rum, dit de komma, är det skäl att genom 
vattenafdunstning m. m. söka mildra torkan. På inga vilkor 
må de ställas nära kakelugnen, det bästa skyddet gifva 
dubbelfönster.

Några tidigt drifna vårplantor, såsom Violer, Förgät-mig-ej 
m. fl., tåla ej den heta kammarluften. Dessa måste ställas 
mellan dubbelfönster. Det samma gäller om kinesisk Primula, 
som i varma rum blir blek och fåblommig, äfven som under 
vintern blommande Erica m. fl. plantor.


Gamen.

Man har kommit öfverens om att kalla gamarne för
ett oädelt slägte, men detta epitet är i visst
afseende oberättigadt, och menas dermed det samma
som ofullkomligt, så härrör omdömet af okunnighet
eller högst ytlig kännedom om gamarnes vanor och
bestämmelse. I kroppsbyggnad, smidighet och styrka
stå de visserligen efter roffåglarne, men icke
beträffande de yttre sinnena, hvilka hos gamen äro
skärpta ända till det otroliga. Och i sjelfva hans
element, uppe i de kalla rymderna, styr han sin färd
högre än någon vingad varelse; den djerfve seglaren
förstår fullkomligt att beherrska lufthafvet.

"Skarpsynt som örnen" är ett ofta användt uttryck,
men gamarne äro ännu skarpsyntare. Då de icke
kunna upptäcka någonting ätbart i närheten af sina
bergnästen, lemna de bergstrakterna och höja sig öfver
den omgifvande trakten till en höjd, hvarifrån de äro
fullkomligt osynliga för ett obeväpnadt öga. Här slå
de sina kretsar under det de observera hvarandra eller
den nedanför liggande nejden. Från sin ståndpunkt kan
gamen med en enda blick omfatta en ofantlig vidd, och
ingenting undgår hans öga. I hvimlet der nere eller
bland kamraterna der uppe väcker snart något hans
uppmärksamhet, och han sänker sig i några vida
spiralkretsar. Plötsligt lägger han in de väldiga
vingarne och skjuter nedåt med hastigheten hos en
fallande kropp. Susande störtar han
många hundra, ja, tusen fot nedåt, och han skulle
sönderkrossas, om han ej i rättan tid bredde ut
vingarne något för att hejda fallet och reglera
riktningen.

Alla de andra gamarne, som befunnit sig inom vissa
gränser, följa den förste. Man hör under hela
minuter det susande ljud, som beledsagar deras
nedstörtande; man ser från alla håll en mängd svarta
föremål förstora sig och skjuta nedåt, ehuru man
för ett ögonblick sedan icke såg dem ens såsom små
punkter. Snart är åtelen betäckt af gäster, komna,
man vet icke hvarifrån.

Nu börjas   måltiden.    De smärre gifva vördnadsfullt
plats; bland de jemnstarka uppstår en rasande kamp.
Att göra sig
en föreställning om denna batalj är svårt.
Det hvimmel, som uppstår, är förvirrande, larmet
bedöfvande; dånet af vingslag, käppandet med näbbarne
och kämparnes vredgade läten göra ett intryck,
omöjligt att beskrifva.


Gamen.


Gamen är icke någon egentlig roffågel. Sällan
angriper han lefvande djur -- aldrig menniskor,
och berättelserna om huru barn bortförts af gamar
höra till de många myter, hvarmed man velat omgifva
dessa "dödens följeslagare". Det är endast deras
glupskhet hvilken förmår dem att någon gång vilja
tvista om det byte, som de betrakta såsom sitt, så
snart förruttnelsen gjort steken rätt aptitlig och mör
för deras gastronomiska smak.

En fransk resande blef i Florida vittne till det
skådespel, som vår teckning framställer, och vi
afsluta denna uppsats med att meddela hans skildring
derom:

"I ett skogsfälle af magnolieträd varseblef jag
att mina hundar kommit i delo med ett tjog gamar
om ett kadaver. De kände sig säkert manade att
taga del i festen, men gamarne tycktes vara lika
lifligt öfvertygade om hundarnes obehörighet och
visade dem ogästvänligt tillbaka med vingar, näbbar
och klor. Kadavret utsände en outhärdlig stank och
jag hvisslade åt hundarne för att aflägsna mig,
men de ville icke lyda. Min negerbetjent, som var
försedd med mera härdade luktorganer, grep en stake,
kastade sig djerft in på bataljfältet och trakterade
de hungrigaste på ett mycket radikalt sätt. Inom några
minuter var min Job innehafvare af slagfältet och de
hiskliga fåglarne begåfvo sig ett stycke derifrån,
hväsande af vrede och flaxande med vingarne, medan de
väntade att man skulle låta dem återvända till sitt
byte. Två eller tre af gamarne, som säkert varit
sysselsatta vid måltiden under de sista tjugufyra
timmarne, hade ätit så att de voro omöjliga för all
slags lyftning, åtminstone till flygt. De hoppade med
slappa vingar framför negern, som flitigt undfägnade
dem med käpprapp. Plötsligen vände lyckan segraren
ryggen. Job griper ett af trögdjuren i vingen och
söker hålla honom fast; fågeln vänder sig ilsket om,
öppnar de väldiga näbbarne och dränker min stackars
Jobs hufvud i

en ström af ruttna varor, som ögonblickligen förorsakade den 
våldsammaste eruption äfven hos honom och med ens botade 
honom för all vidare lust att komma i någon närmare 
förbindelse med de glupska fåglarne.“

*



Ett fosterländskt Bildergalleri.

XXVII.

Carl Gustaf Rehnsköld.

Nu ligger S:t Petersburgs grundval fast orubblig! 
utbrast czar Peter I efter det utkämpade slaget 
vid Pultava, der Sveriges stormaktsdröm lyktades i 
blod. Ifrån den dagen hade det ryska folket fått luft och 
brutit det stängsel, Sverige, Polen och Turkiet satt för det 
samma genom att hålla det utestängdt från Östersjön och 
Svarta Hafvet. Ifrån den dagen var svenska folkets lott gifven: i stället för att sjelf kunna kasta sitt svärd afgörande i den allmänna politiska vågskålen, måste det inskränka sig till att skydda sina egna landamären. De konvulsiviska ryckningar, det gång efter annan gjorde, för att återvinna sin vid Pultava brutna makt, beröfvade det slutligen dess sista, med dess hjerta sammanvuxna del af landet på andra sidan Bottenhafvet. Nu återstå för det samma blott dess “af naturen uppdragna gränser“; men dem skall det skydda, ty än lefva sång och saga i Sviars och Goters landom, än bryner dvergars tropp stålsatt jern i dess berg, och Asars söner vilja med mod i barm och blod så varm, med lif och gods bevara friheten å den jord, som dem fostrat har, det namn som dem Odin gaf, den stat som än aldrig bar ofri mans boja.

Dock, vid namnet Pultava knyter sig äfven namnet på 
en af Sveriges tappraste krigare, djerfvaste och anseddaste 
generaler. Det namnet är Carl Gustaf Rehnsköld, som 
härstammade från en urgammal adelig slägt i Westfalen, 
Keffenbrinck, som hade till stamsäte godset Keffenbrinck och borgen 
Rehne på gränsen af Nederland vid Ostfriesland. Gerhard 
Kewenbringk von Rehnes son Johan Kewenbringk blef bekant 
med grefve Axel Lewenhaupt i Pavia och kom med honom 
till Sverige år 1572, der han blef farfar till det under namnet 
Rehnsköld år 1639 adlade regeringsrådet i Pommern Gerdt 
Antoniison Kewenbringk, som var i andra giftet förmäld med 
Brita Torskeskål, af gammal vestgötaadel, hvilken födde honom 
sonen Carl Gustaf i Stralsund d. 6 Augusti 1657.


Carl Gustaf Rehnsköld.


Denne studerade i Lund under ledning af den ryktbare 
Samuel Pufendorf, hvars betydande arbete i europeiska historien 
han till en del renskref, och ingick derefter som fänrik 
vid Vermlands regemente 1673, befordrades till löjtnant vid 
gardet 1676 och deltog som sådan i Carl XI:s krig mot 
Danmark. Han lade i dagen prof på djerfhet och mannamod 
under ett angrepp på en dansk skans vid det i närheten af 
Kristianstad belägna Tostebro. Fick med anledning af denna 
bravour befäl som kapten vid gardet i slaget vid Halmstad 
samma år och gjorde i slaget vid Landskrona tjenst som majors- och generaladjutant. Han befordrades nu till öfverstelöjtnant vid Drottningens Lifregemente 1677 och hade redan vunnit det anseende, att han under sin vård fick den unge hertigen af Holstein, den samme som sedan blef gift med Carl XII:s syster. Denne skulle naturligtvis praktiskt lära sig krigets då firade, men likväl så bedröfliga konst, hvarföre han med Rehnsköld deltog i Ludvig XIV:s nederländska krig, der Rehnsköld utmärkte sig i den blodiga striden vid Leusel i Hennegau, icke försummande att inlära Wilhelms af Oranien berömda, försigtiga krigskonst. 

Återkommen derifrån, avancerade Rehnsköld under den jemförelsevis långvariga fred, som nu följde, efter hand till öfverste för tyska lifregementet till fots och till kommendant i Landskrona 
1689, till öfverste för norra skånska kavalleri-regementet 1693 
och till generalmajor af kavalleriet 1696, hvarjemte den nyss 
på tronen stigne Carl XII skyndade att utnämna honom till 
generallöjtnant och guvernör i Skåne 1698 samt upphöja 
honom i friherrligt stånd samma år. Också var den femtioårige 
krigaren snart en afgjord gunstling hos den femtonårige 
konungen, och när Danmarks, Sachsens och Rysslands 
sammangaddning om ett gemensamt angrepp mot Sverige blef 
bekant samt konung Carl beslöt att med djerf hand spränga 
detta förbund, var Rehnsköld en bland de officerare, till hvilka 
den unge konungen särdeles slöt sig.

Emot holländarnes afrådan ville Carl XII landstiga på 
Seland, för att sedan anfalla den ene efter den andre af de tre 
sammansvurne. Han kunde ej frigöra sig från denna tanke, 
utan grep en dag med hvardera handen tag i de båda män, 
som sedan skulle bli hans närmaste, den ene som statsman,
den andre som fältherre: Carl Piper och Rehnsköld,
samt utbrast: "Köpenhamn är ju nu från sjösidan
innestängdt (af en förenad holländsk-engelsk
flotta)? Låtom oss begagna tillfället, våga en
landstigning och angripa det äfven från andra
sidan." Rehnsköld svarade: "Allernådigste herre, den
store konung Gustaf skulle efter femtonårig erfarenhet
icke kunnat göra något bättre förslag." Beslutet var
dermed fattadt.

Vid den berömda landstigningen den 25 Juli, då Carl
XII enligt sägnen första gången hörde kulornas musik,
anförde Rehnsköld venstra flygeln, hvilken först
sprang ur båtarne och vadade mot land, ännu i vattnet
med framgång angripande det danska kavalleriet och
sålunda inledande en seger, som tvang Danmark till
hastig fred.

Nu gällde det Ryssland, hvars trupper visade sig samma
år den 19 Sept. utanför Narva, hvilken befästade stad
de började belägra den 1 Okt. Belägringen drog ut på
tiden, och czar Peter uppfordrade kommendanten Horn
att gifva sig; men denne, som fått underrättelse om,
att kung Carl nalkades, svarade spotskt: "Jag skall i
morgon svara ur det stora bläckhornet" -- och mången
kanonkula plumpade äfven dagen derefter i czarens
armérullor. Den 1 Okt. afseglade Carl XII, åtföljd
af Rehnsköld, från Carlshamn med sin här. Kommen
till inloppet utanför Pernau, måste konungen lemna
örlogsfartyget och med sina närmaste gå om bord på
en jakt "Sofia", för att kunna komma i land. Jakten
blef dock för hårdt lastad och var nära att sjunka, då
Rehnsköld kastade sig på sin häst och sporrade denne
till ett språng ut i sjön, så att jakten höjde sig
tillräckligt på vågen -- ett vågstycke för konungens
lif, som var nära att kosta Rehnsköld hans eget.

Den 20 Nov. stod svenska hären utanför Narva, och
nu uppgjordes efter Rehnskölds förslag planen till
anfall på de belägrande ryssarne. Rehnsköld anförde
jemte Maidel på norra flygeln och gjorde, såsom för
öfrigt hela hären, under af tapperhet. Ryssarne
utgjorde en styrka af 68,000 man, svenskarne af
8,000. De förras numeriska öfvermakt skulle väl
ändock till sist hejdat det svenska lejonsprånget,
om icke oenighet uppstått inom sjelfva den ryska
hären. Tyskar innehade då, såsom ännu, inom den
samma till stor del befälsposterna och hade äfven
slagit förvaltningen under sig. Då, som nu, kände
ryssarne ett bittert agg häröfver mot främlingarne;
och det spred sig som en löpeld genom ryska lederna,
att den oväntade motgången kom "från tyskarnes
förräderi, från dessa främlingar som czaren dragit
sina landsmän öfver hufvudet". I sitt raseri
började ryssarne nedhugga alla de "främlingar"
inom egna leder, de kunde komma öfver. Sjelfve
öfverbefälhafvaren de Croi var nära att blifva offer
för denna förbittring, hvarföre han med några andra
generaler och svit hellre sprängde öfver till svenska
hären, der de gåfvo sig fångna åt Magnus Stenbock.

Denna seger gjorde den unge kungen förtjust och fyllde
hela Europa med förvåning och beundran. Rehnsköld
grundlade här genom sin tapperhet och den
skicklighet, hvarmed han ledde allt, de stora
förhoppningar, hvilka sedan skulle vid olika
tillfällen genom lysande vapenbragder bekräftas,
"Han är", yttrade Stenbock, "en redlig och trogen
vän, älskad af hela hären", och den franske
ministern skref: "Han har lugn och förmåga att
uppgöra och verkställa en plan, och anses allmänt
för en hederlig och rättrådig man."

Konung August af Polen, den tredje i triumviratet, som
ville nedbryta Sveriges stormaktsställning,
hade mot tro och lofven inbrutit i
Lifland och der härjat. Efter underrättelsen
om slaget vid Narva erbjöd han en ödmjuk
fred. Flere rådde Carl att emottaga anbudet,
bland andra Rehnsköld, för att han skulle
kunna använda hela sin makt mot Ryssland. Till
en början böjd derför, beslöt dock Carl att 
taga vinterqvarter i Lifland och derifrån på våren
anfalla den menediske August. Detta beslut har
mycket klandrats af sednare historieskrifvare,
men Svedelius anmärker med rätta: "Förbundet
mellan konungen i Polen och ryske czaren var en
hufvudsak vid den sednares angrepp emot Sverige;
detta förbund  måste tillintetgöras på ett sätt,
som uteslöt all möjlighet, att det skulle 
kunna återknytas; då först,
men icke förr, ansåg Carl, att tiden vore kommen
för Sverige att med all sin makt försöka vapnens
lycka mot moskoviterna. Kriget emot konung August
var blott en egen sida af det ryska kriget, och
denna sida så beskaffad, att ingen säkerhet för
Sverige fanns så länge Rysslands anhang uti Polen,
konung August med hans parti, ej var fullkomligt
kastadt ut af vägen. Men deremot, om detta skedde,
då kunde ett med Sverige emot Ryssland förbundet
Polen bilda ett bröstvärn och ett stöd, oumbärligt
i den stora strid, som förestod, och starkare än
det, som eljest kunde vinnas, vore det ock genom
ett förnyadt Narvaslag. Huru vigtigt detta var, att
förbinda Polen med Sverige emot Ryssland, visade sig
bäst af den förbindelse, som Ryssland hade knutit
med samma Polen emot Sverige."

Denna mening var tydligen äfven kung Carls, och han
fullföljde den med kraft. Den 7 Juli 1701 stod han
med sin här utanför Riga, gick öfver Dünafloden och
slog den förenade ryska och sachsiska hären, genom
hvilken seger beundran för hjeltekonungen stegrades
till entusiasm, och en tysk diktare sjöng:

"På rättvis Gud och rättvis sak kung Carl den unge tröstar; 
ty slå hans trogna svenskar lätt trolösa folk och förstar."

Kung Carl tog med sin armé vinterqvarter i Kurland,
der hans beslut mognade att afsätta August från Polens
tron, och i stället få en nära allierad på den samma.

För detta stora måls vinnande anträdde han i April
månad 1702 marschen mot Warschau med en här af blott
12,000 man, fastän Rehnsköld bestämdt uppreste sig
deremot. Polackarne gjorde ej något försök till
motstånd, och den svenska hären höll den 14 Maj sitt
intåg i den polska hufvudstaden, der Carl förberedde
sin af Frankrike understödda plan.

Fruktande för den allvarsamma vändning sakerna togo,
samlade August en här af polackar och sachsare och
nalkades Warschau. Carl XII skyndade emot honom,
och den 9 Juli stod slaget vid Clissow, i hvilket
Rehnsköld hade befäl på högra flygeln. Denna hade
i den heta striden en svår ställning, och endast
befälhafvarnes skicklighet gjorde, att den kunde hålla
stånd mot sachsarne. Dagen slöt emellertid med en ny
seger för svenskarne, hvartill äfven mycket bidrog,
att, liksom ryssarne gjorde vid Narva, polackarne
misstrodde tyskarne (sachsarne) och ansågo dem spela
under täcke med svenskarne för att underkufva Polen.

Det skulle föra oss för långt, att här i någon
detalj följa de mot hvarandra fiendtliga arméernas
marscher och sammandrabbningar. Adeln i Stor-Polen,
der familjen Leczinski ägde stort inflytande, hade
emellertid bildat en konfederation mot August, hvilken
i harm deröfver lät härja en mängd egendomar. Man
klagade häröfver hos Carl, som genast skickade
Rehnsköld med en betydlig truppstyrka till Stor-Polen
för att skydda konfederationen. Han förjagade Augusts
trupper och intog provinsens förnämsta stad Posen,
hvarigenom konfederationen eller sammansvärjningen
vann ökad styrka. Härtill bidrog äfven den skicklighet
Rehnsköld visade vid underhandlingarne. Han uppträdde
med mycken klokhet och oegennytta, och eftersom han
var en munter herre, som kunde i ett gladt sällskap
både tala latin, polackarnes dåvarande förnäma
språk, och tömma sin bägare, var han med nöje sedd
i den njutningslystna adelns kretsar. Det säges, att
August, som ville göra sig qvitt honom, legt tvenne
lönnmördare, hvilka dock upptäcktes och straffades.

Nu fordrade Carl XII öppet Augusts afsättning och
förklarade sig vilja med all sin makt skydda
de sammansvurna i Stor-Polen samt dem som ville
sluta sig till de samma. I ett bref till den polska
republiken föreslog han till och med prins Jacob
Sobieski till Polens konung och lofvade att, om
han valdes, understödja honom. Carls anhängare,
kardinal Radziejowski, sammankallade i Januari
1704 ett riksmöte i Warschau, "för att skaffa fred
med Sverige", eftersom svenske kungen ej ville
underhandla med August, utan blott med republiken
Polen. Förbittringen mot August var å detta

möte allmän, och då den sednare lät fängsla sin
rival prins Sobieski, uppsade riksdagen August tro
och lydnad, förklarade honom afsatt (i April 1704)
och utropade efter Carls vilja i stället Stanislaus
Leczinski till Polens konung.

August ville ännu bjuda till att göra motstånd, men
förföljdes af Rehnsköld, som emellertid tilldelats
generalbefälet öfver allt rytteriet, och var flere
gånger nära att taga August sjelf i egen person till
fånga. Det skulle väl nu snart varit slut med denne
sednares hela motstånd, om han icke erhållit hjelp
från czar Peter och sålunda kommit i spetsen för en
ny här, med hvilken han härjade på de egendomar,
som tillhörde Stanislai vänner, ehuru han måste
för de annalkande svenskarne under Carl stänga sig
inne i den fasta platsen Grodno med några och tjugu
tusen man. Carl lade sig med sina trupper derutanför,
i afsigt att iakttaga sin fiende.

Rehnsköld hade med 10 till 12,000 man qvarlemnats för
att skydda Stor-Polen och Warschau. August lemnade
(i Januari 1706), obemärkt af Carl, Grodno med 2,000
man sachsare och samlade upp polska strökårer än här
och än der, tills hans styrka uppgick till 14 à 15,000
man, då han skyndade mot Rehnsköld österifrån, under
det en af hans sachsiska fältherrar, Schulenburg,
som var på marsch från Tyskland med en ansenlig
styrka, skulle vesterifrån anfalla den svenske
generalen, hvilken man nu hoppades att kunna klämma
mellan sköldarne från tvenne sidor. Rehnsköld fick
dock underrättelse om saken. Han insåg, att enda
räddningen för honom låg deri, att han kunde först
få strida mot den ene och sedan mot den andre. För
detta ändamål skyndade han först mot Schulenburg, som
likväl undandrog sig en drabbning. Rehnsköld lät nu
utsprida det ryktet, att svenska hären ämnade i denna
farliga belägenhet söka skydd inom fästningen Posens
murar. Han företog verkligen en rörelse tillbaka mot
denna stad. Schulenburg, som under tiden fått ihop
20,000 man och 32 kanoner mot Rehnskölds 12,000 man,
gick i snaran och skyndade efter svenskarne. Rehnsköld
vände nu hastigt om, så att fältslag ej mera kunde
undvikas. Schulenburg intog en förträfflig ställning
vid Frauenstadt och utdelade sitt bekanta fältrop:
"Machet alles nieder!" (Hugg ned hela hopen!)

Rehnsköld insåg nödvändigheten af att göra ett
djerft och öfverraskande angrepp, fastän han ej
hade en enda kanon mot Schulenburgs väl försedda
artilleri. På morgonen den 3 Februari sade han derföre
till sina ryttare: "Gossar! för menskliga ögon äro
vi förlorade; och icke en enda af oss kan komma
undan, om vi ej hurtigt och i första anfallet slå
fienden. Men låtom oss lita på Guds hjelp, och när
jag ropar: fall! så hoppen af edra hästar och springen
framåt och tagen fiendens kanoner." Derpå gjordes bön,
och hären sjöng: "Vår Gud är oss en väldig borg";
hvarpå fältropet: "Med Guds hjelp!" utdelades.

Svenskarne gjorde som Rehnsköld befallt. Då de
sachsiska artilleristerna blåste på luntorna,
hoppade svenskarne af sina hästar, så att, då
skotten aflossades, kulorna gingo öfver deras
hufvuden. Sachsarne sågo hela hästleder utan
ryttare, men kunde för krutröken ej urskilja rätta
förhållandet. Gynnade af denna krutrök, rusade
svenskarne fram och kastade sig öfver de alldeles
förbluffade sachsarne, som råkade i oordning och
flyktade hals öfver hufvud, i synnerhet sedan
svenskarne, som bemäktigat sig kanonerna, riktat
dessa emot deras egna egare.

Rehnsköld stod nu på höjden af sin ära. Redan
föregående året utnämd till kongl. råd, befordrade
den tacksamme konungen honom till fältmarskalk och
grefve. Konung August återigen, uppskrämd af detta
nya, oväntade nederlag, vände om, skickade en del
af sina trupper (ryssar) till Grodno och kastade sig
sjelf in i Krakau.

Denna glänsande seger blef af stor vigt för Carl XII:s
operationsplan. Rehnsköld, som i början varit emot
det polska kriget, men nu insåg omöjligheten att få
konungen ifrån sin plan, tillrådde derföre ifrigt den
sednare att begagna sig af segren vid Frauenstadt,
kasta sig in i Augusts egna tyska länder och tvinga
honom till en formlig afsägelse af 
Polens tron, hvarefter man först skulle hafva
fria händer mot ryssarne. Carl löd sin gunstlings
uppmaning, marscherade genom Schlesien in i Sachsen
och tog sitt högqvarter på slottet Alt-Ranstadt,
nära Leipzig och Lützen, hvilka för svenska vapnen
minnesvärda platser hjeltekonungen besökte och
sorgfälligt studerade. Här i Alt-Ranstadt fördes
lifliga fredsunderhandlingar, hvilka äfven ledde till
önskadt resultat. August afsade sig alla anspråk på
Polens tron, afstod från sitt förbund med czaren och
lofvade att återkalla alla i dennes tjenst stående
sachsare.

Nu var Carl XII beredd att upptaga striden med
Ryssland, och uppbröt äfven den 27 Augusti 1707
med en här af 45,000 man segervana trupper, för
att inlåta sig i den ödesdigra tvekampen med sin
rival om makten i Norden. Czar Peter skyndade att
erbjuda fred, men Carl förklarade sig ej kunna tro
på anbudets uppriktighet, i synnerhet som czaren
fortfarande byggde på sin nya hufvudstad Petersburg,
hvilken var en fara för Finland och en hotelse mot
Sverige. Carls mening delades af Rehnsköld, men
motarbetades af hans minister Piper, hvilken ville
freden. Rehnsköld segrade, fredsanbudet förkastades,
och krigets fortsättande blef beslutadt, desto
hellre som Danmark och August nu voro nedbrutna,
och man endast hade Ryssland emot sig. En fred nu
skulle endast blifvit ett stillestånd, af hvilket
Sveriges fiender skulle begagnat sig till att samla
sina krafter, bilda ett nytt förbund och göra ett
nytt angrepp.

I Radoszcowice uppgjorde Carl XII sin stora
operationsplan mot Ryssland. Han hade på skilda
håll en utmärkt här om 130,000 man landttrupper
på benen; hans flotta kunde ännu betvinga den
nyskapade ryska flottan; han stod i förbund med de
af Ryssland eröfrade, men missnöjda kosackerna och
kalmuckerna, hvilkas uppviglande Mazeppa åtagit
sig, Turkiet erbjöd förbund, och hans rygg var
betryggad genom den vänskapliga alliansen med
den nye polske konungen. Operationsplanen var nu
denna: Armén i Finland (12,000 man under Lybecker)
skulle intaga och förstöra Petersburg samt, med
tillhjelp af besättningarne i Riga och Reval (7
till 8,000 man), återtaga de öfriga af ryssarne
under konungens uppehåll i Polen eröfrade orterna i
Ingermanland. Konung Stanislaus skulle med sin här
(16,000 man) gå till vestra Polen och der förena sig
med Crassow (16,000 man stark), hvarefter de skulle
båda slå eller förena sig med den ännu fiendtligt
opererande polska kronarmén i Galizien. Sedan skulle
Crassow begifva sig till Smolensk och belägra denna
plats, på Carl XII:s venstra flygel, under det
Stanislaus skulle begifva sig mot Kiew på Carls
högra flygel. Den svenske konungen sjelf skulle
framrycka till Mohilew, draga till sig Lewenhaupt
med 11,000 man från Kurland och derpå begifva sig
till norra Sewerien, der Mazeppas underbefälhafvare
skulle tillhandahålla honom de befästade orterna. Här
skulle vinterqvarter tagas, och under sommaren 1709
skulle alla dessa härmassor jemte samtliga kosack-
och kalmuckstammarne, som voro i uppror, göra en
koncentrisk rörelse mot Moskwa, der czaren skulle
slutligt betvingas. "Aldrig har ryska väldet sväfvat i
större, fara, än i denna stund", säger Tengberg. "När
vi hålla oss blott till den militäriska situationen
och betrakta den stora planens misslyckande, tränger
sig oemotståndligen på oss en aningsfull känsla af
det förut bestämda öde, hvilket ofta ensamt återstår
att förklara de vigtigaste omslag i historien."

Den 6 Juni 1708 uppbröt konungen, åtföljd af
Rehnsköld, med sin här mot Mohilew, dit Lewenhaupt
fått befallning att begifva sig. Den 28 på aftonen
anlände Carl före sina trupper till den lilla platsen
Holofsin vid Dnieperns biflod Drusa, på hvars motsatta
strand ryssarne förskansat sig. Så fort han upphunnits
af en tillräcklig styrka, angrep han med 14,000
man de 40,000 man starka ryssarne. Rehnsköld gick
med kavalleriet öfver ån och dref efter 17 upprepade
anfall slutligen fiendens mer än 10 gånger starkare
rytteri på flykten, hvilken bragd höljde Rehnsköld
med ära.

Efter denna seger skyndade Carl vidare till Mohilew,
der han hoppades träffa Lewenhaupt. Denne hade
likväl icke

kommit, hvarföre Carl ville, i synnerhet som ett
förfärligt regnväder inträdt, afvakta honom. Men
Mazeppa fordrade, att han skulle ofördröjligen begifva
sig till Sewerien för att understödja kosackupproret,
om czaren icke skulle lyckas att genom underhandlingar
eller våld betvinga detta. Carl tvekade, af
fruktan att czaren kunde tränga sig emellan honom
och Lewenhaupt, men måste likväl till sist den 5
Augusti bryta upp och gå öfver Dniepern. Han ryckte
dock endast ytterst försigtigt framåt, i tanke att få
till sig Lewenhaupt, hvars långsamma rörelser skulle
vålla så mycken olycka, och först då czaren genom sina
trupprörelser visade, att han ville förekomma Carl och
för denne stänga vägen till Sewerien, beslöt Carl att
med större raskhet rycka framåt. Öfverallt hade dock
ryssarne förhärjat landet, som ej kunde underhålla
de svenska trupperna, och de förras kringströfvande
ryttareskaror oroade den svenska hären, såsom vid
Rajowka, der Carl och Rehnsköld voro nära att blifva
tillfångatagna. Slutligen, den 11 September, anlände
svenskarne till byn Starysze, der de måste stanna,
emedan ryssarne, som intagit en stark ställning bakom
Wichrafloden, hindrade ett vidare framryckande.

Det finnes ögonblick, som afgöra öfver hela nationers
öde och gifva verldshistoriens händelser deras
riktning för sekler. Ett sådant ögonblick var nu inne
för Carl XII. Denne kände det äfven och var i högsta
grad orolig; hans sinneslugn hade öfvergifvit honom,
och han tycktes vackla mellan olika beslut. Härtill
bidrog väl äfven hans båda närmaste herrars, Pipers
och Rehnskölds, ovänskap sins emellan och deras nu
nästan alltid olika åsigter. Carl vände sig till
generalkvartermästaren Gyllenkrook om råd. Denne
skyndade till Rehnsköld, som svarade: "Jag har
förut ofta talt med grefve Piper, att vi skulle råda
konungen. När jag derom tilltalar honom, svarar han:
den djefvul, som hittills rådt konungen, kan äfven
hädanefter göra det." Då Gyllenkrook på Rehnskölds
uppmaning begaf sig till Piper för att höra hans
mening, svarade denne, att "när han bad H. M:t och
fältmarskalken att se sig före och ej så öfverdådigt
fälas fram som de gjorde, då skrattade konungen och
fältmarskalken och förlöjligade honom". Emellertid
bragte Gyllenkrook
en bemedling till stånd, hvarpå de båda rivalerna
om konungens gunst begåfvo sig till sin herre,
hvarest man kom öfverens att tåga till Sewerien. Men
när? Piper ville, att konungen antingen skulle stå
stilla och afbida Lewenhaupt eller ock draga sig litet
tillbaka för att möta honom, emedan Lewenhaupt annars
kunde blifva slagen af öfvermakten. Rehnsköld deremot
hyste ingen sådan fruktan, utan menade att Lewenhaupt
nog kunde reda sig. Konungen, som var ytterst orolig
för Mazeppa och kosackupproret, fattade då det
ödesdigra beslutet att, i enlighet med Rehnskölds
åsigt, genast anträda marschen till Sewerien.

Ifrån   denna   stund börja de olyckor att hopa sig öfver
svenska vapnen, som slutligen skulle framkalla Pultava
och med detta vår stormakts fall.

Bud skickades till Lewenhaupt om, att marschen
anträddes, och den 15 September uppbröt den svenska
hären mot Krzyczew. Marschen var rask, emedan man
ville hinna i förväg för ryssarne. Då czaren i sin
ställning vid Wichrafloden fick underrättelse om kung
Carls tåg söderut, skickade han generalmajor Iffland med
4,000 ryttare i ilmarscher mot norra Sewerien, för att
härja och bränna landet, så att detta ej skulle kunna
nära svenska hären. Sjelf skyndade han sig in mellan
Carl och Lewenhaupt, angrep den sednare vid Liesna
den 29 September och slog honom med stor förlust,
så att Lewenhaupt måste lemna artilleri, lifsmedel
och ammunition, hvilket allt så väl behöfdes vid
hufvudhären, för att kunna hinna undan och komma in
i Sewerien samt
der stöta till konungen. Carl fick nästan samtidigt
underrättelse om såväl denna olycka som att Iffland
verkligen förekommit honom och besatt Starodub,
hvarifrån han förhärjade landet, som nu mera, fastän
annars så rikt, icke kunde föda svenska hären,
hvilken nu tillökades med spillrorna af Lewenhaupts
här 6,700 man. Det återstod nu att skynda för att
kunna åtminstone gifva kraft åt kosackupproret.

Den 11 Oktober bröt Carl upp mot Baturin för att
förena sig med kosackerna; men vid öfvergången
af Desnafloden kom Mazeppa Carl till mötes med
blott några få tusen man, i stället för en hel
upprorisk armé. Resningen bland kosackerna hade
misslyckats. Snart derpå följde 



Dayackiska vapen.
(Tillhör texten sid. 107 o. följ.)

underrättelsen, att ryska armén under Menschikoff ilat förbi
den svenska och redan intagit Baturin, i södra
Sewerien, samt bemäktigat sig de massor af artilleri,
materiel och lifsmedel, som Mazeppa der samlat för
upproret. Ryssarne fortsatte sitt härjningssystem, så
att Carl måste lemna äfven södra Sewerien och kasta
sig in i Ukrajne, för att der taga vinterqvarter
omkring Romne, hvarest han erhöll nya sorgebudskap,
hvilka underrättade honom om, att hans stora
operationsplan öfverallt strandat, i det att Lybeckers
försök att taga Petersburg misslyckats och konung
Stanislaus icke kunde få bugt med polska kronohären
och derföre icke heller kunde undsätta honom.

Carl, hvars mening delades af Rehnsköld, fann 
vinterqvarteren vid Romne snart olämpliga och beslöt att i
stället förlägga dem till trakten kring Hadjatsch. Den
17 December bröt hären upp -- men för att mötas af nya
olyckor, liksom om det tragiska ödet ville drifva
sitt spel till slut, för att i grund nedbryta den
hjeltemodige konungen och hans tappra här. Då största
delen af denna anlände utanför Hadjatsch
den 18 December på aftonen, utbröt en så förfärlig
köld öfver Ukrajne, att man på mer än 100 år ej
försport något liknande. Illa klädda, utan lifsmedel
och tvungna att till stor del ligga ute på fältet,
fröso hopar af soldater och djur ihjäl, och den redan
sammansmälta svenska hären förlorade på detta sätt
ytterligare flere tusen man.

En mil från Hadjatsch låg kosackborgen Weprik, hvilken
ryska trupperna redan tagit till sin stödjepunkt
för att derifrån operera mot svenskarne. Carl
beslöt att genom ett iltåg dit befria sig från
denna förargelseklippa. Sjelfva julaftonen uppbröto
svenskarne. Dervarande ryska härafdelning drog sig
undan för att icke bli innestängd, men qvarlemnade
ett par tusen man som besättning för att försvara
fästet. En så ohygglig köld utbröt, att svenskarne
icke kunde företaga någon stormning förr än den
7 Januari i olycksåret 1709, hvarvid Rehnsköld
blef svårt sårad af en från vallarnes isklädnad
återstudsande kanonkula. Stormningen misslyckades,
men fästet gaf sig sedan. Denna krigsrörelse hade
emellertid ytterligare minskat den svenska hären,
hvars friska återstoder nu fingo under hela vintern
göra ströftåg för insamlande af lifsmedel, derunder
läggande i dagen oräkneliga bevis på ett mod, en
tapperhet och en förmåga i att försaka, hvartill väl
intet folks armé kunnat uppvisa motstycke.

Men man tröttnade vid detta krigföringssätt
och blickade med dyster oro hän mot framtidens
förlåt. Piper och Rehnsköld rådde konungen att
draga sig tillbaka öfver Dniepern för att komma i
förbindelse med Stanislaus och Crassow. Men konungen
framlade en annan plan: han ville stanna i Ukrajne,
taga Pultava till stödjepunkt samt der afvakta
Stanislaus och Crassow. Pultava! detta olycksnamn
blef här för första gången uttaladt.

Våren kom. Carl befallde, att den till 18 à 20,000
man hopsmälta svenska hären skulle bryta upp för att
belägra Pultava, hvilken plats dock förstärkts af
czaren, som låg der i närheten med den mångdubbelt
större ryska hufvudhären. Några säga, att Rehnsköld
var för, andra, att han var emot
denna plan. "Kan", frågade Gyllenkrook honom,
"eders excellens säga mig, hvarföre Pultava
skall belägras?" Rehnsköld svarade: "Konungen
vill hafva en amusement, tills konung Stanislaus
kommer." Helt visst dolde Rehnsköld en allvarligare
tanke bakom det lätta ordet, och så planlös var väl
icke heller denna belägring å Carls sida. Flere
sednare historieskrifvare och äfven framstående
militärskriftställare säga, att belägringen helt
säkert endast var en krigslist af Carl, som ville
derigenom draga ryska armén ut på fältet för att kunna
med den leverera ett slag och låta vapenlyckan ännu
en gång fälla utslaget. Skulle detta falla till Carls
förmån, så kunde han åter upphjelpa sin ställning.

Den 1 Maj börjades belägringen. Rehnsköld trodde,
att fästningen skulle gifva sig utan svärdslag,
men den förstärktes från ryska hufvudhären och höll
sig. Carl sårades en morgon illa i foten och måste
hålla sig några dagar i sitt tält samt kunde sedan
endast forslas omkring på bår. Ryska hären



Bogesund.
(Tillhör texten å nästföljande sida.)


hade vuxit upp till 80,000 man under Menschikoff,
gått, oaktadt Rehnskölds motstånd, öfver floden
och intagit en fördelaktig ställning nära svenska
hären. Konungen beslöt ett angrepp och lemnade befälet
åt Rehnsköld, som sammankallade hela generalitetet
på fältet för att spörja om dess mening. Lewenhaupt,
som råkat i fiendskap med Rehnsköld, och några andra
ville upphäfva belägringen af Pultava; men Rehnsköld
svarade: "Det vill ej H. M:t. Frågan är nu, om vi
skola angripa fienden eller vänta, tills han angriper
oss." Man skildes åt utan bestämdt beslut; men efter
korum den 27 Juni kallades alla generalerna till
konungen, och här blef anfallet beramadt. Rehnsköld
skulle som högste befälhafvare leda det hela, och
strax efter midnatt gaf han befallning om uppbrott. I
uppgifterna om slaget råder ännu mycken förvirring;
och RehnskÖlds många fiender synas hafva vanställt
genom sina memorier historien i dess opartiska
sanning, då de lagt på Rehnsköld hela bördan af
nederlaget. I ett synes man dock från alla sidor
vara ense, nämligen deri, att någon förvirring varit
rådande i den högsta ledningen, och orsaken härtill
är lätt funnen. Öfverbefälet var visserligen lemnadt
åt Rehnsköld, men kungen kunde i sin feberaktiga oro
icke hålla sig stilla, utan lät sig bäras omkring
på båren samt utdelade äfven befallningar, hvilka ej
harmonierade med Rehnskölds och sålunda rubbade den
nödiga enheten. Rehnsköld, som ej brukade i stridens
hetta skräda orden, sade också öppet till kungen:
"Jag får inte göra som jag vill. Gud gifve herren
ville låta mig råda!" Den alltid afundsjuke Lewenhaupt
såg också med misstro sin rivals åtgöranden, men
blidkades, då Rehnsköld öppet kom och sade till honom:
"Gör K. M:ts tjenst som en ärlig man och låtom
oss från denna stund sluta ett förtroligt vän- och
broderskap tillhopa!" Piper åtföljde under slaget
konungen och säges äfven hafva velat inblanda sig
i ledningen af slaget, då Rehnsköld, uppblossande
af vrede, utbrast till Piper: "För du krig med
pennan! Jag för det med värjan; och vore ej H. M:t
närvarande, skulle jag betala dig för sådana råd!"

Dödskampen var fram på förmiddagen förfärlig; striden
böljade fram och tillbaka, tills slutligen Rehnsköld
måste till konungen frambära den dystra rapporten:
"Ers Maj:t, vårt fotfolk är förstördt!" och derpå
uppmana de kringstående att rädda konungen, hvarefter
han sjelf åter kastade sig in i stridshvimlet och
snart blef tagen till fånga. Lewenhaupt öfvertog nu
i stället befälet och kapitulerade med den svenska
hären, under det konungen flyktade med ett följe af
trogna mot söder och Piper sjelf gaf sig fången.

Så lyktades dagen vid Pultava och med den skingrades,
såsom förut sagts, äfven vår stormaktsdröm. Petersburg
skulle resa sina tinnar allt stoltare, och öfriga
grannar skulle med framgång bemäktiga sig det ena
landstycket efter det andra,
under det Polen rusade mot sitt förderf och Danmark
genom en förderflig allians emot oss understödde
det tillväxande Preussens kringsiggripande, för att
en dag sjelft få skatta af sitt hjerteblod åt denne
erofringens omättlige Moloch.

Czar Peter lät de till fånga tagna svenska soldaterna
sjelfva uppföra de äreportar, genom hvilka han
höll sitt triumftåg med svenskarne, och i spetsen
för dem Rehnsköld och Piper, hvilka båda män i
fångenskapen glömde sin tvedrägt och ingingo ett
fast vänskapsförbund. De voro sina fångna landsmän
till stor hjelp och behandlades sjelfva temmeligen
höfligt, ehuru de då och då förflyttades från en plats
till annan. Mesta tiden var dock Rehnsköld i Moskva,
der han vid sitt bord såg många svenska officerare,
hvilka han undervisade i krigskonsten.

Han ville flera gånger med egna medel köpa sig fri,
men Carl XII tillät det aldrig. Slutligen utvexlades
han år 1718 mot ryska generalerna furst Trubetskoj
och grefve Gollowin. Väl hemkommen skyndade han till
kungen, som då stod vid norska gränsen, men kom för
sent: den ödesdigra kulan från Frederiksten hade
redan träffat sitt offer.

Generalerna beslöto då, på grund af svenska
härens för en vinterkampanj dåliga tillstånd, att
genast upphäfva belägringen af den dansk-norska
fästningen. Hertigen af Holstein uppreste sig
energiskt häremot, men tillrättavisades starkt af
Rehnsköld, som under det följande året hade befälet
i Skåne och Bohuslän mot danskarne, hvilka han
förhindrade från att rycka ned till Göteborg, sålunda
medverkande till att deras anspråk vid fredsvilkoren
något minskades.

Rehnsköld var en af konung Fredriks anhängare och
skall, enligt Fryxell, hafva understödt dennes
sträfvanden efter en något ökad konungamakt. Han
bortrycktes dock plötsligt af döden, den 29 Januari
1722, på Läggsta gästgifvaregård nära Mariefred,
under det han befann sig på resa till Fredrik, som då
uppehöll sig på Kungsör. Den gamle fältmarskalkens lik
begrofs med stor ståt och i konung Fredriks närvaro i
Stockholms storkyrka, der hans grefvesköld bräcktes
öfver hans kista. Han var gift med Elisabeth Funck,
som födde honom en dotter (1699), hvilken dock dog
redan året derpå.

Vi hafva i denna vår teckning varit något utförliga,
och detta derföre att Carl XII:s och hans fältmarskalks
skifterika epos med oemotståndlig makt fängslat
oss, såsom det måste göra med hvarje svensk, den
der kan finna sin traditionela beundran för Carl
XII:s krigarpersonlighet förenlig med en känsla af
både stolthet och medlidande öfver hans tragiska
kamp, hvilken i sig betecknade en omkastning i ett
folks historiska skickelse och uppbars af en skara
hjeltemodiga och dugliga män, bland hvilka namnet
Carl Gustaf Rehnsköld städse skall intaga ett
framstående rum.               

Axel Krook.



Bogesund.

(Med illustration, sid. 105.)

Grefve Pehr -- Pehr Brahe den yngres hvardagsnamn --
var, som bekant, en af Sveriges storhetsmän under
dess stormaktsdagar, en af dem, som genom rådslag
och handlingar mäktigt ingrepo i sitt fosterlands
öden. Genom sin börd ställd i ljuset på lifvets höjder
älskade han att blicka mot solen, och uppåt sträckte
han också sin flygt och bröt sig, stark och djerf,
en glänsande bana genom sin upprörda tids stormiga
händelser. Han ville dock ej, som så mången annan
med lika gåfvor, vara blott en fläck i solen, han
ville ej äga makten blott för hennes tomma prål,
utan för att mäkta uträtta mycket, och han uträttade
äfven mycket, och, liksom han i sin lifsbedrift,
i sina gerningar och med sina vidtfamnande tankar
tecknade jättedragen af sin örn-natur, så gjorde han
det äfven i hvilans stunder, då han beredde sin blick
fröjden att utan hinder flyga omkring cirkeln af en
vidsträckt synkrets -- han sörjde nämligen sjelf för
att han kunde få bo som en örn.

Derom vittnar Brahehus, som han anlade på bergshöjden
ofvan den lilla staden Grenna, derifrån för hans
blickar utbredde sig en oändligt vexlande och
omfångsrik panorama; derom vittnar Bogesund, som han
i Stockholms skärgård vid stora segelleden grundlade
och bebyggde med ett slott, derifrån synkretsen icke
är stort mindre vidsträckt. Det lyser nämligen vida
omkring, och hvar och en, som befarit segelleden
österut från Stockholm, har ej kunnat undgå att
märka detta herresäte, hvars åbyggnad höjer sig
som ett vårdtorn öfver de tusen fjärdar, sund och
holmar, hvilka förena sig om att göra infarten
till hufvudstaden från Östersjön till en af de mest
tjusande passager i verlden.

Bogesund, af grefve Pehr ursprungligen ämnadt endast
till ett jagtslott, men hvilket han gaf karakteren
af en half fästning, som sedan synes hafva blifvit
hans favoritställe, är nu något öfver två hundra år
gammalt, det anlades nämligen 1670, eller blef det
året färdigt, såsom inskriften på en år


1813 i dess park uppgräfd sten upplyser 
Inskriptionen på denna sten lyder: 

"Petrus Brahe, Comes. 
Mangin dänne Gardin prisär, 
Dän tän ändrer är ej visär. 
Vörda dina fäders slöjder 
Ok där af de hade fröjder, 
Odalvärk och sköna lundir, 
Samt de gamla kloka fundir: 
Låt ej utländsk gäck fördärfva 
Thet du här af mig fått ärfva. 
Om du hållir ordin dänna,
Tå får du Guds qvädin känna: 
Skönan äng fördärfvar magir, 
Skalken härjar Gardin fagir.

A. 1670.". 
Det utbröts då från det gamla Sture- och Wasagodset
Rydboholm, till hvilket det hört från urminnes tid,
är beläget i Östra Ryds socken af Stockholms län och
på ett afstånd af en och en qvart mils sjöväg från
hufvudstaden.

Efter sedan Pehr Brahe den yngre gått till sina
fäder, vandrade Bogesund genom många ägares händer;
tillhörde en tid Hamiltonska slägten, kom derefter
till Lantingshausiska och slutligen genom gifte
till v. Höpkenska, hvarefter denna sednare ätt skref
sig v. Lantingshausen v. Höpken. Den tredje manliga
ättlingen af denna familj är nuvarande ägaren till
Bogesund.

Godsets näst föregående ägare nedlade ofantliga
kostnader på dess förskönande, och det är egentligen
han som gjort det till hvad det nu är, ett af de
ståtligaste herresäten i hufvudstadens grannskap. På
1860-talet lät han nämligen utvidga det förut
oformligt höga boningshuset förmedelst fyra tornlika
utbyggnader, hvilka hvar och en lemnat utrymme åt
flera rum och salar i hvardera af de fem våningarne. I
sammanhang härmed företogos genomgripande förändringar
i afseende på de närmaste omgifningarne, trädgården
och parkerna, hvarjemte fideikommissrätten från gårdar
i ett annat län öfverflyttades på detta gods.

Inga märkligare historiska minnen, annat än dem som
äga sammanhang med åtskilliga af dess ägares namn,
äro förbundna med Bogesund; men dessa ägare hafva
dock genom sammanförda samlingar af flera slag -- en
ganska innehållsrik rustkammare och en tafvelsamling,
deraf flera taflor och porträtter med högt konstvärde,
finnas på Bogesund --
ökat intresset af ett besök derstädes. Deremot saknar
icke trakten minnen från äldre tider och minnen af
glömda tilldragelser; sådana förekomma tvärtom
ganska ymnigt, hvilket förhållande belägenheten
vid ett stort segelbart vattendrags utlopp i hafvet
ger en naturlig förklaringsgrund. Denna trakt var
naturligtvis en fördelaktig uppehållsort för vikingar
och äfventyrare; och de omkring de ännu öppna
farlederna och omkring dem, hvilka under tidernas
längd blifvit igenvallade, befintliga grafkullarna
tala nogsamt om fordom timade händelser af allt annat
än fredlig art. -- Stockholmarnes passion att under den
vackra årstiden "bo på sommarnöje" har äfven sträckt
sina verkningar till Bogesunds närmaste omgifning och
till en del redan gifvit trakten ett olika utseende
mot hvad den förr haft. Den ena kolonien efter den
andra uppstår, och, i motsats till hvad det heter i
ordspråket, kan man om dem säga att den sista "villan"
alltid är bättre än den första.

På den teckning af Bogesund, som vi (sid. 105)
meddela, och hvilken endast har till syftemål att
framställa sjelfva slottet, icke dess närmare eller
fjermare omgifning, synes öfverst ett litet kors,
som utgör spetsen af den tillbyggnad, hvilken,
fortsättande en större sal i den gamla byggnaden,
nu bildar en kyrka, under hvilken ett grifthvalf är
anordnadt.

Går man uppför slottets fem långa trappor samt ut på
det platta taket till något af tornen, så öfverraskas
man af den vidsträcktaste och genom sin brokighet
mest förvånande utsigt. På tre sidor utbreder sig
en förtjusande tafla med en oändlig blandning af
öar, holmar och vatten, det sednare synligt dels i
öppna fjärdar, dels i insjöar, dels i sjelfva den
stora segelleden med dess rörliga lif och dels i
dessa oräkneliga sund, hvilka liksom silfverband
slingra sig i alla former och riktningar. Längst i
vester afteckna sig ofvan horisonten hufvudstadens
tornspiror, och längst i öster höjer sig Waxholms
mörka fästning och den lilla vänliga staden af samma
namn. Det är å ena sidan nyckeln till hufvudstadens
inlopp, nyckeln till landets dyrbaraste skatt,
dess hufvudstad, som å andra sidan utbreder sina
väldiga husmassor, mellan hvilka pulserar det varma,
verksamma lif, hvaraf verkningarna spörjas i landets
skilda delar; -- Waxholm å ena och Stockholm å andra
sidan, det är, teoretiskt taladt, en påminnelse
om den gamla satsen, att man bör vara rustad för
kriget för att kunna njuta fredens välsignelser.

E-g.



Lifvets schackspel.

	Två spelare i fejd vid bordet sitta der,
	En är en dyster man, den andre yngling är.

	Invid den yngres stol den vise vännen står,
	Och råder vid hans drag så godt som han förmår.

	Men ynglingen ej hör de råd som vännen ger, 
	Med glädtigt öfvermod han städs åt faran ler.

	Försigtig var, min vän, ty annars ofelbart 
	Förderfvar du ditt spel och tappar alltför snart!

	Dock för sitt visa råd har vännen föga tack -- 
	Lättsinnigt är hvart drag. -- Den dystre ropar schack!

	Omringad öfverallt ... Här fins ej räddning mer! 
	Matt är han, ynglingen, och sjunker liflös ner.

	Den dystre spelaren skall vinna hvarje spel,
	Men vinner han för snart är det motståndarns fel.

	Den tappar alltid strax, som utaf råd ej lär, 
	När spelarn vis-à-vis benrangelsmannen är. 

		Max.

*



Från Borneo.

Det finnes på ön Borneo -- den största af de större 
Sundaöarne -- ett fruktansvärdt sjöröfvarefolk, för 
ett tiotal af år sedan en förskräckelse för de fredliga 
handelsfararne i dessa vatten. De kallas dayacker. Kraftiga 
åtgärder från engelska regeringens sida och framförallt 
missionärernas verksamhet hafva på sista tiden kufvat något af 
öboernas vildhet, och ehuru de ännu af några resebeskrifvare 
skildras såsom råa, mordlystna och härndgiriga, erhålla de af 
andra långt mildare omdömen, och alla förena sig om att 
tillerkänna dem en ganska hög grad af utveckling.

Alla dayackerna äro krigiska, men företrädesvis 
sjödayackerna, hvilka visa ett oförväget, nästan obändigt mod.

Många stammar, särdeles sådana som mera kommit i 
beröring med européerna, hafva till stor del bortlagt det 
allmänna tatuerandet, men tatuera i stället läppar och haka, 
så att det tar sig ut som skägg. Sjödayackerna förakta i 
allo tatuerandet, som de betrakta såsom ett tecken på
feghet. De förundra sig derföre äfven mycket, om de
på armarne hos europeiska matroser finna aftecknade
hjertan, ankare o. s. v., ehuru dessa ingalunda äro
fega karlar.

I öronen anbringas smycken, som äro särdeles
ändamålsenliga för att betaga hörselverktygen deras
ursprungliga form. Kägelformiga träpluggar, 
vildsvinständer, messingsringar och bjellror fästas i hål,
som anbringas i den mån örat kan uttänjas.

Anmärkningsvärdt är att dayackerna färga sina tänder
svarta och fila dem spetsiga. Färgningen tillgår så
att man tar ett torrt stycke sinkaträ, som antändes
och hålles öfver ett dolkblad, som blifvit bestänkt
med några droppar vatten. Ur den brinnande veden
sipprar en saft, som blandar sig med vattendropparne
och bildar en svart vätska. Härmed bestrykas barnens
tänder, och dermed äro de en gång för alla svarta.

Dayackerna kläda sig i en mycket lätt drägt,
d. v. s. de begagna endast ett höftskynke, hållet i
hjerta färger. Unga sprättar älska att öka denna lyx
med en mängd hängande agatperlor och klockor. Det
pinglar och klingar mycket behagligt der en fin man
går fram, och naturligtvis är detta ett ljud, som
mången gång kommer de unga damernas hjertan att klappa
i hastigare takt -- det är samma melodiska musik,
som i ett par europeiska sporrar! 

Fruntimren bära en
rock och, då de promenera, en framtill öppen jacka
utan ärmar. De äro i ungdomen rätt täcka, men vid
tjugu års ålder börja de redan förlora sina behag och
vid trettio äro de vissnade. Flickornas ansigten äro
verkligen vackra, oaktadt ägarinnornas ansträngningar
att i européernas ögon blifva så fula som möjligt --
ögonen svarta och uttrycksfulla, långa ögonfransar,
näsan täck och liten. Munnen med de svarta spetsiga
tänderna är det fulaste och förskönas ej af det ymniga
beteltuggandet. Öfver sitt hår kan dayackskan vara
stolt: korpsvart, tjockt och glänsande nedfaller det
ända till fotknölen. Några af dessa naturdamer begagna
ett slags snörlif, som tilldrages under armarne. En
ung dayack vill kärligen omfamna sin skatt och smyga
sin arm kring hennes smidiga lif. Hvad finner han? 
Ett sammetslent hull, kanske? Åh nej, ett pansar
af bambu och messing!

Religiös vantro har länge spelat en stor roll hos
detta folk och varit upphofvet till många grymma
bruk. Det gällde förr såsom regel, att krigaren icke
kunde hvila lugn i sin graf, om icke anförvandterna i
den dödes namn "jagat" ett hufvud. Ingen mö blef sin
älskare huld, om han icke kunde skaffa ett af henne
äskadt hufvud. Hvarje år utgingo hela flottor af
pirater för att röfva skatter och menniskohufvuden. De
malayiska furstarne underblåste seden, för att
få stammarne i strid med hvarandra, och det
lyckades. Byar sköflades, män, qvinnor och barn
dödades; man till och med tog upp liken ur
grafvarne och afskar deras hufvuden. Det hiskliga
bruket har nu genom européernas ingripande blifvit
nästan fullkomligt afskaffadt, men ännu för några
år sedan visade man för främlingar s. k. hufvudhus,
som voro fullsatta med torkade menniskohufvuden och
ansågos mycket heliga -- och ännu äro de så, ehuru
man, af brist på materialier, funnit skäl att fylla
väggarne med dekorationer af babian-skallar.

De af våra läsare, som haft tillfälle besöka
Nationalmuseum, hafva säkert egnat en och annan
vetgirig blick åt den samling af syd-asiatiska vapen,
som fått plats i ett litet
sidorum innanför den s. k. Lifrustkammaren. Dessa
vapen förskrifva sig från engelska Ostindien, Java,
Borneo, Celebes o. s. v. I sitt slag äro de verkligt
fulländade mästerstycken af smideskonst och endast
derföre förtjenta af att påpekas.

Blåsröret eller sampitanen har en längd af mellan
6 och 8 fot, knappt en tum i yttre genomskärning;
loppet har en half tums vidd, borras fullkomligt
tadelfritt och göres så glatt, som vore det
poleradt. Invid mynningen fastbindes med fina
bastflätor eller metalltråd en damascerad spjutspets,
som likt den europeiska bajonetten lemnar loppet fritt
för kastkroppen. På vår illustration är det åttonde
från venster bland de kopplade vapnen (bredvid
det gaffelformiga) en sampitan, pilen dertill
är omkring sju eller åtta tum lång och liknar en
blyertspenna. Det sår en sådan pil förorsakar är så
obetydligt, att icke ens en råtta skulle dö deraf;
men det gift, hvarmed spetsen bestrykes, har en
fruktansvärd verkan och dödar nästan ögonblickligt.

Man erhåller detta gift från Upasträdet (Antiaris
toxicaria), hvarom så fabelaktiga saker berättats
-- der det stode, skulle luften på en qvart mils
afstånd mättas med gift; giftet skulle hopsamlas
af till döden dömda förbrytare, som benådades,
om de lyckades samla en flaska full med upas-saft
o. s. v. Säkert är dock att Upasträdet lemnar ett
af de fruktansvärdaste gifter man känner och att det
ovilkorligen dödar, så länge det är färskt. Men det
förlorar mycket hastigt sin kraft, om det utsättes
för luften. Engelsmännen förlorade år 1859 vid en
enda stormning trettio man. Alla hade ett knappt
märkbart sår af en dylik pil. Räddning är endast
möjlig om giftet ej är riktigt färskt; den sårade
måste då förtära mycket bränvin, hållas i oupphörlig
rörelse och låta suga ur såret. Upasgiftet erhåller
man genom att tappa den hvita och tjocka saften ur



Norska silfversmiden.
Örhänge. Brosch. Skärpspänne. Bröstknapp. Manschettknapp.

trädets stam och samla den i små bambuflaskor, som
korkas, lackas och öfverbindas med skinn. Pilen går
vanligen 40 steg; öfvade blåsare slunga den ända till
80, men pilen är då ej särdeles farlig, ty den förmår
knappt tränga genom huden.

Dayackerna äro oöfverträffliga såsom
svärdfejare. Vanligen bereda de sjelfva det stål,
de behöfva, stundom lära de använda gamla europeiska
filar, som i stor myckenhet importeras. Till och
med de vanligaste eggjernen, som begagnas blott
till husbehof, äro märkvärdigt skarpa och böjliga;
de bästa krigsvapnen äro makalösa, och på Borneo
skrattar man medlidsamt åt det bästa engelska stål.

Den vanliga svärdknifven, som troget ledsagar både
män och qvinnor, är Parang latok. Detta verktyg har en
egendomlig form; vid skaftet är bladet fyrkantigt,
men blir mot spetsen bredare och tunnare, så att den
två tum breda spetsen innehåller lika mycket jern
som det fyrkantiga stycket invid handtaget. Bladet
afviker i en trubbig vinkel från handtaget (ej
återgifvet på teckningen), hvarigenom vapnet får ett
underligt utseende; men just häri ligger dess svigt
och styrka. Om man vill hugga af grenar eller bana
väg genom ett buskage, fattar man vapnet vid den
fyrkantiga delen; gäller det åter att träffa ett å
marken liggande föremål, fattar man om fästet.

Detta vapen är egentligen af malayiskt ursprung och
användes af malayerna vid afrättningar och vanligen
så, att hufvudet faller för första hugget.

Ett annat vapen, Parang ihlang, är kortare än det förra
och äfven lättare, men fruktansvärdt äfven det,
genom en ny, ovanlig konstruktion. Ryggen är nästan
rak, bladet på ena sidan konkavt, på andra sidan
konvext. På grund häraf kan man dermed göra blott
två slags hugg; handteras det af en ovan, skär det
i en vinkel och sårar den person, som icke förstår
att sköta det. Dessa vapen äro mycket eftersökta af
engelska officerare och betalas ganska dyrt, vanligen
med tio pund sterling.

Det gifves äfven en parang, som erinrar om det
romerska svärdet och är tyngre och massivare än det
nyssnämda. Båda vapnen pläga ofta prydas med färgadt
menniskohår och åtskilliga mystiska amuletter,
svinbetar och små hylsor med silkesmaskägg.

Allmän i ostindiska arkipelagen, synnerligen på
Borneo, är dolken eller Krisen, som varierar i de
underligaste och mest fantastiska former, både hvad
angår klinga, fäste och slida. Stundom står icke
heller här handtaget i linie med bladet, utan viker
af i rät vinkel; stundom är bladet icke rakt utan
vågigt liksom de förr brukliga "flämmande svärden",
slutligen är klingan aldrig glatt, utan grå och
glanslös samt frätt af syror så att de slingrande,
hoplödda stållagren tydligt framträda. För öfrigt
spelar krisen vanligen samma roll
som den europeiska paradvärjan, d. v. s. bäres mera
för prydnadens skull än för att begagnas. Af denna
anledning prålar den ofta med dyrbar förgyllning,
konstigt skuret fäste af elfenben och en slida,
som utmärkes af de mest bisarra sirater.

Spjuten äro af olika längd och tyngd allt efter som
de skola begagnas såsom kast- eller fäktvapen. Endast
spetsarne med sina hullingar äro af stål, skaften
tillverkas af trä och siras med inläggningar af guld
och elfenben. Kringsändandet af ett spjut gäller som
en uppfordran till strid och såsom sådan symbol har
det en stor betydelse. För icke länge sedan qväfdes
ett uppror derigenom, att ett dylikt krigsspjut
föll i händerna på en engelsman; han behöll spjutet,
och den fiendtliga stammen förhöll sig stilla.

Skölden är aflång, sirad med inläggningar, fjädrar,
glasperlor och menniskohår samt teckningar i rödt,
som dock äro af ytterst tarflig beskaffenhet.

Dessa vapen, som för Borneos invånare äro
egendomliga, hafva sin etnografiska betydelse,
emedan de röja en industri, som omöjligt skulle hafva
nått en sådan höjd utan att vara resultatet af en
viss odling och öfvad omdömesförmåga, hvilket allt
lemnar förhoppning om, att äfven detta folk en gång,
och kanske snart, skall inträda i ledet bland dem,
som njuta af en ädel civilisations välsignelser.



En norsk industrigren.


Norska silfversmiden.
Brosch och örhänge.


Bland allmogen i Norges fjelldalar utöfvas sedan
århundraden en konstgren, hvilken, obemärkt eller föga
beaktad, i hemlighet utvecklat de vackraste blommor,
tills den på sednare tiden blifvit erkänd och upptagen
af industrien, som ej dröjt att göra dess alster mera
allmänt kända och äfven allmänt beundrade. Det är
guld- eller snarare silfversmideskonsten; ty guld
finnes icke i Norge, åtminstone ej i
sådan mängd, att drifvandet skulle löna sig, under
det att silfret af ålder utgjort norska folkets
favoritmetall för lyxartiklar. Silfversmyckena stå
högt i värde och ärfvas inom de förmögnare familjerna
från mor till dotter, ofta genom många slägtleder.

Till   sådana   smycken   hör  först och främst
brudkronan, som blott kommer fram på bröllopsdagen,
och i olika trakter

har olika form och storlek; vidare den silfversmidda gördeln, 
ringen, skospännena -- men framför allt lintygshakarne och 
knapparne, ty det är företrädesvis dessa, som genom sin 
egendomliga form och underbara, fantastiska skönhet hafva ådragit 
sig den nyare industriens uppmärksamhet, men svårligen torde 
af den kunna öfverträffas, vare sig i formens uppfinningsrikhet 
eller arbetets finhet. Redan i grafvarne från 
bronsåldern -- och sådana finnas många i Norge -- påträffas 
dessa egendomliga filigransarbetenOrdet har i svenskan orätt blifvit förvridet till filigrams. . Vi påminna särskilt 
om ett sadeltyg, tillhörande det så kallade Borrefyndet, hvarå 
hela sadelträet är på det konstfullaste belagdt med dylikt 
arbete, och åtskilliga andra föremål från den äldsta medeltiden 
ända till vår tid, hvilka förvaras i universitetssamlingarne i 
Kristiania.

Konsten att draga silfret till sådana arbeten har från den 
gråaste forntid i Norge gått i arf från far till son, och Norge 
hyser ännu i sina aflägsnare bygder konstskickliga bönder, 
hvilka tillverka de beundransvärdaste hakar, spännen och 
knappar. Två former äro likväl de mest omtyckta: 'Söljen', 
hvilken står närmast våra moderna broscher, och 'Bykonringen', 
ett rundt spänne med nål uti, liknande medeltidens mantelhakar, 
hvilka vanligen begagnades till hopfästning af linnet kring halsen. 
'Söljens' grundform företer alltid en sorts geometrisk figur, 
varierande från cirkeln eller ellipsen till åtta- och tolfbladiga 
blommor; materialet, hvaraf den tillverkas, är tjockare silfvertråd. 
Denna grundform är dels öfverspunnen af fina trådar, 
dels på symmetriska afstånd behängd med filigranssnäckor, 
hjertan och invändigt förgyllda konkava plättar -- ett slags 
pingelverk, men hvars genomskinliga lätthet och vexlande 
färg låna ett behag åt det hela, i jemförelse hvarmed de 
turkiska och venetianska filigransarbetena alldeles ställas i skuggan.

Länge voro dessa smycken fullkomligt obekanta för den 
öfriga verlden; de blefvo endast någon gång af resande 
medförda till städerna, der de betraktades såsom kuriositeter eller 
föraktades för sin "smaklöshet", som förrådde deras 
härkomst från "bondlandet".

Det är också först i våra dagar, som smaken blifvit 
återväckt för det egendomliga i stil och renhet i form, och 
efter det kommunikationerna blifvit förbättrade och allt större 
och större massor af resande, företrädesvis konstnärer, 
årligen besökt Norges fjelltrakter, hafva silfversmidena derstädes 
äfven blifvit uppmärksammade och bragta till heders på 
industriens område. Nu har det kommit så långt att böndernas 
filigransarbeten eftergöras på de större juvelerareverkstäderna 
i de nordiska länderna och utbjudas i alla mera framstående 
juvelerarebutiker; de hafva ock i Norge, från att vara en 
raritet, blifvit verkligt nationela prydnader, som bäras af 
norska damer ända från Nord-Cap till Lindesnæs.





	Lifvet en dröm.

Jag gick, jag vet ej hvart,
Jag kom, jag vet ej hur,
Ty allting var så svart, 
Jag satt liksom i bur.

Då vaknade min själ -- 
Kanhända till en dröm? 
En bad mig minnas väl, 
En annan sade: glöm!

Allt för att glömmas gjordt 
Jag har i minnet gömt,
Men hvad jag minnas bordt 
Det har jag redan glömt.

Jag tviflar att jag tror, 
Ty tron är ovisshet, 
Och hvad jag vet beror 
På att jag intet vet.

Nu går jag på en slump 
Så lång som vägen är, 
Om än pegasens skump 
Ibland till skyn mig bär.

Sist dock -- jag det förstår -- 
Blir dagens solljus svart; 
Då vet jag att jag går, 
Men går, jag vet ej hvart.


				Helmer.




Skäggets historia.

Det lider knappt tvifvel, att vår urfader blef något 
otillfredsställd med sitt konterfej, då han en dag, 
tillsammans med Eva, råkade få se det i någon idyllisk, 
neckroskransad vattenspegel i sin lustgård. Under det fruns 
rosiga och sammetslena drag logo i den klara spegeln, måste 
Adam med förskräckelse upptäcka, att hans anlete förbistrades 
genom en hel skog af hår. Hvad var naturligare, än att det 
sköna slägtet kom honom att skämmas öfver sin fulhet och 
att han genast började fundera på huru han månde få bort 
skägget. Möjligen tillgrep han då hvassa stenar eller andra 
primitiva skärredskap, ty i den tiden voro Heljestrands prima 
rakknifvar endast "ett outredt begrepp".

Men icke alla Adams efterkommande voro så omanliga, 
att de föraktade hvad naturen gaf dem, icke alla Evas döttrar 
ryste för skäggiga läppar; och så vardt det ena tiden på 
modet att låta skägget växa och på den andra att fördöma 
det såsom ett tecken på råhet.

Moses förbjöd Israels barn att klippa skägget. Drottning 
Semiramis befallde att det skulle flätas liksom håret; 
slafvar och krigare behöfde ej fläta sitt skägg, men de 
förbjödos att hafva något. Grekernas hjeltar och store buro 
skägg; särskilt veta vi om Alcibiades, att han parfymerade sitt 
med välluktande oljor, och onda tungor påstå, att han 
begagnade färgtinktur. I allmänhet var skägget der en prydnad 
för högtstående, inflytelserika och välmående män. I 
hären fingo endast anförarne visa sig i skägg; gemenskapen 
rakade sig flitigt.

I romerska republiken växte skäggen i ostörd frihet till 
år 300 f. Chr. Men då uppdöko de första rakstugorna, 
inrättade af spekulativa greker. Liksom allt nytt betraktades de 
med misstro, men småningom började de besökas af allmänheten 
och blefvo snart ett behof. Rika romare höllo sig egna 
slafvar, som icke hade annat göra än att raka och frisera 
sina herrar. Det var Lucullus som råkade på infallet att 
lägga detta arbete i händerna på qvinliga slafvar. Tyrannen 
Dionysius anförtrodde sin hals endast åt sina döttrar, och som 
han hyste en viss respekt för hvassa instrumenter, lät han 
sina flickor sveda af skägget med glödheta valnötskal. På 
Cesars tid rakade sig hela den romerska verlden, och sjelfve 
Cato Uticensis, den gamle modehataren, aktade icke för rof 
att låta dagligen frisera sitt hufvud. Kejsar Trajanus var den 
förste som bröt fördomarne. Han beräknade den tid som 
han spillde på skäggets ans, och då han icke satt på tronen 
för att äta och dricka, utan äfven för att en smula regera, 
samt mycket riktigt ansåg att rikets väl eller ve mindre 
berodde af en slät haka än af en slät figur, så använde han 
sina raktimmar på handhavandet af regeringsärenden. Hans 
efterföljare funno likaledes för godt att låta skäggen växa, 
och hvad var då naturligare än att deras respektive hof 
ansågo omanligt att låta raka sig. Men kejsar Commodus, som 
fann tiden så besvärlig, att han måste använda hela eftermiddagen 
på att slå ihjel flugor, var glad att få prata bort en 
timme med sin barberare, och nu fingo badarne gyllene dagar, 
ända tills Romulus Momyllus Augustulus besegrades af Odoaker, 
då skägget på nytt kom till heders i Italien.

Britter och gallier buro långa mustascher, men kind och 
haka voro släta. Mot slutet af sjunde århundradet brast ut 
en stor strid mellan Rom och Englands katolska kyrka. 
Striden rörde sig kring skäggen. Påfven förklarade nämligen 
med ofelbar tvärsäkerhet, att en prest, som icke läte raka 
sig, aldrig kunde blifva salig; öboerna deremot höllo envist 
på skäggen och stödde sin åsigt deruppå, att apostelen 
Petrus icke allenast hade skäggväxt, utan äfven lät skägget växa. 
Slutligen genomdref påfven sin vilja, och Albions prester 
måste offra sina skägg åt den heliga stolen.

Men efter två århundraden uppstod strid mellan grekiska 
och romerska kyrkan -- och äfven nu sutto skäggen emellan. 
Resultatet blef att påfven Nikolaus förbannade patriarchen 
Photius och att patriarchen Photius slungade bannstrålen på 
Nikolaus och derpå lät sitt skägg växa ned till gördeln. Tonsuren 
blef deremot allmän i vesterländska kyrkan, och under dess 
tyranni har den maskulina menskligheten beröfvats så mycket 
hår, att det, användt till rep, skulle hunnit till att omsluta 
hela den katolska kristenheten. 

Det är allmänt bekant, att Ludvig IX:s barberare, Oliver 
le Daim, var en mäktig personlighet; han blef upphöjd till 
grefve och begåfvad med vidsträckta gods, men, trots den höga 
rangen, rakade han sin herre ännu på sjelfva dödsdagen. Tio 
månader senare lät Karl VIII hänga honom, till stort nöje för 
dem, som tyckt att han klippt den aflidne konungen nog nära 
in på skinnet.

Ända till år 1521 bibehölls vid franska och engelska 
hofven bruket att raka kinderna. Då inträffade att konung 
Frans I händelsevis sårades i hufvudet af en brinnande bjelke 
och man måste helt och hållet klippa bort håret. En längre 
tid låg han för döden, och derunder växte hans polisonger 
till. När han ändtligen tordes lemna sängen, såg han med 
förvåning, att alla hans kavaljerer buro kortstubbadt hår och 
ofantliga kindskägg. Då, såsom nu, ansågs efterapning som det 
uppriktigaste smicker. De tre följande regenterna odlade skägget 
i likhet med Frans I; förnämt folk inoljade, parfymerade och 
pudrade sina skägg med guld- och silfverstoft och till natten 
insnörde de dem omsorgsfullt i en liten påse (bigotelles). 
Småningom stäfjades denna fåfänga genom presternas och 
borgerskapets energiska ingripande. Ett dekret från Sorbonne 
af år 1561 uttalade till och med den satsen, att skägg icke 
läte förena sig med den blygsamhet, som bör vara en juris 
eller medicine doktors hufvuddygd.

Emot slutet af sjuttonde århundradet kom snuset i bruk, 
och mera då än nu iakttog man försigtigheten att raka bort 
mustascherna för att underlätta trafiken mellan snusdosan och 
näsan. Till och med militärerna måste frånsäga sig mustascher, 
ända tills den franska revolutionen åter uppkallade denna 
prydnad på de manliga läpparne.

För hvilka förföljelser, hvilka öden har icke menniskans 
hufvud varit utsatt! Icke blott tankeverlden har till riktning 
och utsträckning blifvit ingärdad inom vissa gränser, utan 
äfven håret på hufvudet blef, om icke räknadt, så åtminstone 
till längd och form noga föreskrifvet af de allvisa regeringarne. 
Ja, Peter den Store lät till och med lägga en skatt 
af 100 rubel på hvarje adelsman, tjensteman eller köpman, som 
visade sig med skägg på Petersburgs gator; men hvarken han 
eller efterträdarne lyckades i sina sträfvanden, ehuru drottning 
Anna till och med lät fördubbla skäggskatten och 
utsträcka den öfver hela Ryssland. Under kejsarinnan Katharina 
den II:s tid inträdde en reaktion, och den ryska skäggväxten, 
hämmad genom så mycket tvång, bröt med ens fram 
med en märkvärdig ymnighet och kraft.

Vår tid är frihetens, och våra skägg växa utom lagarnes 
område; de mejas ej af genom någon kejserlig ukas och 
uppblomstra ej under någon herrskarinnas nådiga hägn. 
Derföre, du nittonde århundradets man, bär ditt skägg med stolthet 
och odla det på dess ärfda grund till ett bevis på din 
frihet! Och om en liten hjertanskär lyckas narra dig att 
raka bort sinnebilden af din styrka och ditt mannamod, så 
akta dig för den lilla guldspira hon gömmer i sin hand!

Bu.





	En bokmal.

Han läser och studerar. 
Hvad är som fängslar så,
der han så djupt funderar 
uti sin lilla vrå?

Rundtom på alla kanter 
der ligga, bok vid bok,
broschyrer, folianter. 
Hvad han bör blifva klok!

Med Peterman kring verlden 
han gör en tur ibland,
med Gulliver styr färden 
till Lilleputers land.

Hos Victor Rydberg står han 
Förnöjd uti Athen, 
till "Jungfrutornet" går han 
med Emilie Carlén.

Han Fischer, Eichorn läser 
och Sehlstedt och Fryxell, 
han lärt hur steken fräser 
hos Björklund, vår mamsell.

Han läst hur bibeln tydes, 
hur man ger råttor gift;
hans bokskåp redan prydes 
af Wy-Bromanders skrift.

Nu har han fått framför sig 
ett kabbalistiskt verk. 
Hvad stort besvär han gör sig --
hans kraft, o Herre, stärk!

En bok dock ännu fattas 
och lifvets heter den;
hur den af andra skattas 
ej brydde honom än.

En upprorslåga flammar 
mot väld och tyranni; 
-- han tiger i sin kammar, 
der sjelf han lefver fri.

Och hotar Ryssen landet, 
vår bokmal rör ej sig;
han läser i det bandet, 
som skildrar Cæsars krig.

Ja, om meteoriten 
hos honom fölle ned, 
det störde icke fliten, 
blott boken låg i fred.

En gång, i fordna åren, 
dock annorlunda var, 
-- han såg en bild af våren 
med blick så himmelskt klar

En ungmö. Mildt hon lyste 
bland unga tärnors par
men ingen dyrkan hyste 
för det han kärast har.

Strax han inom sig tänkte: 
"Jag är ju nu en tok!" 
och så sin ömhet skänkte, 
ack, åt -- en gammal bok!

Som draken uppå skatten 
han vaktar nu på den, 
om dagen och om natten, 
-- hon är hans enda vän.

				Maximilian Axelson.



En bokmal.




Luftvägar i New-York.

Bland de medel som på sista tiden kommit till
användning för att underlätta trafiken å
New-Yorks folkfyllda gator äro så kallade pneumatiska
rörbanor för persontrafik, der vagnarne drifvas fram
medelst komprimerad luft. För oinvigde synes det
ingalunda vara angenämt eller behagligt att sålunda
stufvas in i en låda, för att sedan slungas fram
ungefär som en ärta i ett blåsrör; men praktiken
har redan visat, att alla obehag kunna aflägsnas och
att man begagnar sig af detta fortkomstmedel utan
ängslig hjertklappning samt färdas mycket tryggare
och behagligare än på vanliga jernvägar.

Idéen med luftvägarne är den samma som för
den i stora städer använda pneumatiska post-
och paketbefordringsmetoden, hvilken   väl   --
åtminstone   till   sin   princip   -- torde  vara
mången af våra läsare bekant, nämligen den att
banan består af i  horisontelt  läge   lufttätt
sammanfogade jerncylindrar och uti   dem  inpassad
en slags vagn, som sluter tätt intill rörets inre
yta   och   skjutes   fram  genom inpressad luft.
Systemet med persontågen är precist det samma, endast
med gröfre rör, större   lufttryckningsmaskiner
och   beqvämt inrättade vagnar. Rörbanorna  hafva
hittills   lagts under      gatorna; på    sista
tiden har man försökt bringa en annan byggnadsplan
till användning enligt hvilken rören fästas under
stora hvalfbågar   öfver gatan -- båda delarne för
att göra så litet hinder i gatutrafiken som möjligt.
Rören äro    cirkelrunda och af åtta fots diameter
och    i dem   finnas    inpassade   vagnar,
som fylla hela hvalfvets rundning och i sitt inre
äro utstyrda med största elegans och beqvämlighet;
de äro vanligen hundra fot långa och hvila på små
rullar, löpande å jernskenor.

Drifkraften för vagnens fortskaffning genom rören
åstadkommes med en hundra hästars ångmaskin, som
hvarje minut pressar in hundra tusen kubikfot luft
efter vagnen och sålunda åstadkommer ett lufttryck
på dess baksida af omkring tjugu centner, hvarigenom
den skjutes framåt med stor hastighet.

Stationer finnas här och der anbragta på banorna och
öfverallt finnas pneumatiska apparater för att lyfta
passagerarne upp eller ned, för att de ej skola
behöfva begagna trappor. Tågens fart, liksom deras
afgång från och ankomst till anhaltstationerna,
angifves genom en telegrafapparat, som står i
förbindelse med det hela och sättes i rörelse vid
vagnens afgång.

Medan detta fortkomstsätt erbjuder dubbelt så stor
hastighet som ett vanligt bantåg, medför det obetingad
säkerhet för passagerarne -- naturligtvis amerikansk
"obetingad säkerhet". Åtminstone så mycket är visst,
att här icke kan förekomma några olyckor genom lokomotiv
som springa eller stöta tillsamman, vagnar som hoppa
ur spåret och krossas o. s. v.

Vår illustration visar till venster öppningen af
en underjordisk pneumatisk jernväg vid en af
dess stationer och till höger interiören af en
passagerarevagn.


Pneumatisk jernväg i New-York.





Råd till en vän.

Tag dig i akt, min vän, att ej för blygsam vara, 
Ty då skall hvar och en dig visa oblyghet, 
Och du skall utan räddning löpa i den fara, 
Som just din blygsamhet dig icke ana lät.

Helt obesvärad var, men ej så obesvärad,
Att andra känna sig besvärade af dig.
Mot andras qvicka skämt gå alltid väl bevärad
Med samma vapen, men om du ej kan -- så tig.

Låt icke upp din mun, att prata endast väder, 
Långt innan tanken har på orden lagt sitt band; 
Ty, tro mig, af att tiga har du mera heder 
Än utaf tomma ord förutan egg och tand.

Tro aldrig dig så vis, att du ej kan få lära 
Utaf ett barn hvad sjelf du kanske icke vet. 
Följ ålderstigens råd, och håll den högt i ära 
Som på en vilse ban dig icke vandra lät.

Sök aldrig springa fatt hvad här vi kalla lycka, 
Hon lockar med sitt falska irrbloss endast ned 
I djupet; vill du dig med hennes rosor smycka, 
Gå lugnt din ban, och var din egen lyckas smed.

Sky alla dryckeslag der ruset är en heder, 
Der den är första man, som flesta glasen tömt; 
Fly spelets retelse, ty det till afgrund leder, 
Och under guldets mask sig synden oftast gömt.

En fager qvinnas blick är farligast af alla 
De frestelser du möter på din ungdomsstig; 
Den ej undvikas kan, och för att icke falla 
Man måste våga sig med den i öppet krig.

Om du besegrad blir utaf de blickar ömma, 
Och du dig måste ge på onåd eller nåd 
För att i äktenskapets milda bojor glömma 
Ditt fall, så spela herre, d'ä' mitt sista råd.

Richard Gustafsson.



Barnbarnen på Hallstanäs.

En familjhistoria af Onkel Adam.

(Forts. fr. föreg. häfte sid. 94). 

Prestens dotter i HallstaEn slägt-tradition från Westergötland.
. 

"Som jag förut, om jag ej misstar mig", började
magistern, "omtalat, så byggdes det gamla Hallstanäs
på holmen, af general Lützow, en af de många tyskar,
som under trettioåriga kriget tjent sig upp inom
den svenska arméen. När kriget var slut flyttade han
till sitt nya fädernesland, der han erhöll gods och
bondgårdar, af hvilka han bildade Hallstanäs' gods
med underlydande, samt byggde slottet. Han var gift
med en tysk riksbaronessa (namnet minnes jag ej för
ögonblicket -- när man blir gammal, tappar man bort
alla namn), nog af, hon var riksfriherrinna.

"Hm, hm! namnet flyger för mig, men jag är ej i stånd
att få tag i det.

"De hade en son -- en vacker och rask yngling,
som liksom fadren egnade sig åt vapenyrket och
tjenstgjorde i sina gossår som page hos drottning
Christina.

"Midt öfver sjön, ungefär på samma ställe som nu den
hvitrappade prestgården ligger, låg den tiden ett
litet, lågt trähus med tre skorstenar snedt ställda
på halmtaket. Det var dåvarande prestgården, byggd
efter tidens sed med stuga, sängkammare och gästrum,
och der bodde dåvarande pastorn Petrus Paulinius
eller Petter Pålsson, som han skulle heta på svenska.

"Det fanns ingen i hela Hallsta socken, som ej talade
om den vackra Anna Paulinia, som hon efter grammatikan
kallades. Hon var lika skön som god -- 'en riktig
engel', påstod klockar Löfgren, af hvilken jag har
berättelsen och som tycktes känna sagan i grund.

"Gubben Löfgren påstod att det i kyrkan skulle finnas
en hårlock af den sköna Anna Paulinia inlagd i kulan
till den ena kronan, som hänger i hvalfvet; men det
är osäkert det. Torde dock löna mödan att undersöka.

"Det hände sig att unga baron, i kyrkan, sittande
i den adliga bänken (som liknade ett skåp och var
upphöjd öfver de öfrige), fick i prestgårdsbänken se
den sköna Anna, som med de fromma ögonen och med tårad
blick betraktade frälsarens gamla bild öfver altaret.

"Många sköna damer hade han sett i drottningens hof,
men deras bilder försvunno som stjernorna försvinna då
sol går upp. Han hörde ej ett ord af hvad Paulinius
-- (han med hvita skägget, hvars konterfej hänger i
sakristian) -- predikade. Den sköna Annas fromma blick
var den predikan han följde.

"Det dröjde ej länge förrän unga baronen, trött af en
jagt och utsatt för ett regn, tog sin tillflykt till
prestgården. Han råkade der Anna; men det höfdes ej
den tiden en sedesam jungfru att skämta med en sådan
herre, som det gick an för hoftärnorna i drottning
Christinas glada hof.

"Unga baron fick derföre tala mest med gubben med
hvita skägget -- om väderlek, åker och äng, inkomster
och 'salig kungen' och den 'makalösa' drottningen,
hennes stora lärdom och hennes ombytliga lynne, om
hvilket unga baron hade många roliga drag att förmäla;
men Anna blott lyste och försvann om hvartannat,
till dess ett bord stod dukadt för den förnäme gästen
-- sockenpatrons son och enda arfvinge af en stor
förmögenhet.

"I den tiden gällde det patriarkaliska regeringssättet
utan inskränkning, -- inom den lilla familjen i en
prestgård på landet liksom inom den stora familjen som
kallas land och rike. Kungen var då landets fader,
drottningen landets moder och hela folket bestod af
två strängt skilda klasser -- de högättade, som voro
barn i huset, och den stora massa, som motsvarade
tjenstfolket, inom en familj.

"Hvarje år återkom unga baron och, huru svårt försöket
var att genomföra, blef han dock slutligen bekant
med den
sköna Anna. Modrens öga är mera skarpsynt, då en
flicka är föremålet, liksom fadren bättre genomskådar
en gosses skaplynne, förtjenster, misstag och fel.

"'Du må väl aldrig kasta dina ögon så högt, som till
nådig baronens herr son? -- Kom ihåg att lika trifves
bäst med lika.'

"Anna rodnade, men det kunde likaväl komma deraf,
att hon fann sig sårad af en så orimlig förmodan,
som att modren, bättre än hon sjelf anade, slog
hufvudet på spiken; men de unga råkades aldrig
ensamma -- de fingo icke tala ett enda förtroligt
ord med hvarandra; men ändå visste de begge att de
älskade hvarandra fastän ingen af dem var i stånd
att i detta tidehvarf finna en utväg att tillhöra
hvarandra. Generalen på Hallstanäs märkte att det ej
stod rätt till med hans enda son och gissade lätt att
det var prestens dotter i Hallsta, som gjorde honom
så sorgsen ibland och så spelande glad ibland. Han
rådgjorde med sin riksfriherrinna och följden blef,
att unga herrn skulle resa utrikes och, om ej annat
ville hjelpa, till och med besöka det heliga landet.

"Han fick en snäll ofrälse (som framdeles kunde
bli adlad och en stor man) med sig som guvernör,
och så måste Axel von Lützow resa från Sverige,
från Hallstanäs och den väna Anna.

"Huru han gick till väga är svårt att säga; men
han fick ändå tala vid Anna och öfverenskom om en
brefvexling -- och så for han.

"Visst skref han bref; men intet af dem kom fram,
utan föllo, om de lyckligen lotsade sig fram med
någon resande, i händerna på generalen, som ansåg
denna kärlek så farlig och så syndig, att brefvet
icke framlemnades. Flickan ställdes under sträng
uppsigt -- äfven hon skref; men postgången var nästan
alldeles oduglig, och att få fram ett bref var denna
tid omöjligt, om man ej sände det med kurir, och om
denne händelsevis icke blef plundrad eller ihjelslagen
på vägen.

"Axel von Lützow hade varit ute i fem år, då ryktet
plötsligen förkunnade hans snara hemkomst.

"Huru klappade ej Annas hjerta af fröjd och dödande
oro!

"Många och stora voro anstalterna på slottet
till sonens emottagande. Han hade varit i det
heliga landet och blifvit stämplad på armen med
det sedvanliga Jerusalemskorset; han hade varit i
Rom och fått tillträde till Vaticanska biblioteket
och Sixtinska kapellet, han hade varit i Paris och
blifvit presenterad på hofvet, men han hade äfven
varit i Tyskland hos generalskans slägtingar.

"En skön Junidag roddes en ståtlig slup med
förgyllningar och ett tält af purpursammet öfver
sjön. Axel von Lützow skulle slippa den långa omvägen
kring sjön och fara i slupen tvärt öfver, under det
att de tunga, på läderremmar gungande vagnarne skulle
tomma gå landvägen.

"Anna hade om dessa anstalter ingen underrättelse
förr än hon såg sjöns spegel fåras af den gyllene
slupen, som roddes i jemna årtag af ståtligt klädd
betjening. Hon störtade ut och mötte en fiskare,
som kom hem.

"'Hvem ror der?'

"'Hå jo, det är en högtid', sade karlen, utbredande
sin tjocka mun till ett skratt, 'men det är en dålig
skuta den der och så ro de som stympare. Man kan
se sig till gallsten på en sådan rodd. -- Nej, mina
gossar! bättre tag -- nej se hur de plaska som ankor
i en dypöl -- ha, ha, ha!'

"'Hvem är det?' frågade Anna häftigt och pekade utåt
sjön -- 'säg, hvem är det?'

"'Hå jo, det är unga baron, förstås, som kommer hem
med sin riksbaronessa, han, som far före honom.'

"'Gift!!!'

"'Ja det förstås, inte hade en så förnäm fröken
följt med annars -- och inte hade generalen gjort ett
sådant spektakel endast för sonen. Grannlåten gäller
sonhustrun.'

"Anna vände sig om och slog händerna för ansigtet;
men gråta kunde hon ej. Det brände i själen, det
hvimlade i hufvudet och hjertat tycktes vilja stanna.

"När Anna kom hem, satte hon sig vid sitt arbete. Hon
virkade på en altarduk, -- (den duken finnes ännu,
enligt traditionen, tillade magister Peterman -- blott
några trasor af ett mästerverk i den vägen). 'Har
du hört nyheten, Anna', sade modren inträdande,
med sorgset deltagande, ty hon visste nog hon --

"'Ja, mor -- allt är bra -- han är gift och jag fri
min ed -- det är ju bra det, min mor?!'

"Och så satt hon stilla och tyst och arbetade -- och
arbetade från det solen grydde till dess hon bergades
i skogen, men aldrig fick modren annat svar än: 'Han
har löst mig från den eden jag svor i mitt hjerta.'

"'Jag vet ej huru det är med Anna -- du måste tala
med henne', sade den bekymrade modren till sin man.

"'Jag? ja hon ser klen ut; men hon orkar arbeta -- det
är ju bra. Det är fliten som håller upp en menniska
i medgång och i motgång.'

"'Men unga baronens hemkomst.'

"'Jaha, han har fått sig en riktigt vacker liten
riksgrefvinna -- litet mörklagd och med blixtrande
svarta ögon; men vacker och fin som folk af hennes
höga stånd alltid är.'

"Modren hade mycket svårt att för mannen göra
begripligt att deras Anna älskat unge baron Axel. Det
föreföll den gode presten lika befängdt, som om han
sjelf skulle blifvit kär i den gamla madonnabilden,
som låg i en skräpvrå på kyrkovinden, eller tagit sig
för att fria till den heliga Veronica på den gamla
altartaflan. Så djupt var begreppet om de olika
klasserna inprägladt i hans medvetande.

"'Har Anna fästat sig vid baronen?'

"'Jag fruktar det.'

"'Det är det samma som om en skinnboll skulle,
derföre att den är rund, anse sig som kamrat till en
ädel citron eller pomerans. Då är flickan galen.'

"'Jag fruktar det nästan.'

"'Jaha -- der ha vi det svaga kärilet igen -- kärlek --
kärlek, aldrig annat än kärlek ha' de qvinnorna att
tänka på.'

"'Jag skall tala vid henne.'

"Man kan lätt föreställa sig att han, med sin snart
sagdt religiösa dyrkan för förnämt folk, ej var rätta
mannen att trösta sin stackars flicka; men hvad han
sade tycktes också vara likgiltigt. Det beständiga
svaret blef: 'jag är fri min ed -- han sin --'

"Detta var den enda tanke hvaraf det arma barnet
tycktes vara mäktig.

"Under tiden aflöste den ena festen den andra 'på
hofvet', som folket kallade herrskapet på Hallstanäs,
och den unga, gifta baronen vågade ej ens fråga efter
Anna.

"På hösten kom pastor Paulinius dit. Han såg nedtryckt
ut, stackars gubben.

"'Låt   mig   tala   några ord med 'kära far', yttrade unga
baron förtroligt hviskande till den gamle.

"De gingo in i ett litet kabinett, der presten
stannade och frågande betraktade sin 'höge gynnare'
unga baron Axel,
för hvilken han hvar söndag fällde publika förböner
i sockenkyrkan.

"'Kära far! hur är det med er Anna?'

"'Anna? -- nådig baron, med henne är det illa, mycket
illa -- hon har nu altarduken färdig; -- men hon är
också färdig att få sin plats nära Herrans hus.'

"'Är hon sjuk?'

"'Ah nej!   nådig baron, hon håller bara på att dö.'

"'Talar hon om --?'

"'Om er, nådig baron -- ja -- men inte rår det stackars
barnet för sin dårskap -- nej, det rår hon icke --
fastän -- nu blir allt snart godt igen.'

"Då grep den unge baronen hårdt om den gamle prestens
begge händer -- 'Hvarföre svarade hon icke på mina
bref? Jag hade dock flera gånger säkra bud både fram
och åter, -- hvarföre?'

"'Bref? -- hon har aldrig fått något bref och har ej
kunnat svara er; men 'hon är fri sin ed liksom ni,
nådig herre, är fri eder' -- så säger hon beständigt.'

"'De hafva således lyckats', mumlade Axel, stampande
med foten.

"'Kära far,  vill du göra mig en tjenst, vill du?'

"'Ja, nådig herre.'

"Då tog den unge baronen den gamle presten i sin
famn och kysste honom på pannan. -- 'Fader! bär
hem den kyssen till din dotter och säg hvad du
nu vet. -- Farväl, Annas fader -- min fader äfven;
ty jag har hädanefter ingen annan. -- Säg henne det
också. Farväl.'

"Några ögonblick derefter roddes den gamle presten
öfver Hallstasjön och inträdde snart till sin dotter.

"'Jag har', började han, afbruten af tårar -- 'en
helsning till dig, stackars barn, från -- du vet väl
hvem. Han har skrifvit många bref till dig och undrade
hvarföre du ej svarat -- och så tog han mig i famn och
gaf mig detta att bringa till dig, mitt barn', och
fadren lutade sig ned och kysste sin flicka, -- 'denna
kyss är från honom -- han sade: Farväl, Annas fader --
du är min fader också, -- säg henne äfven detta.'

"'Det fins ändå kärlek och tro i verlden', sade den
bleka flickan med ett försök att resa sig upp, men
hon föll tillbaka. 'Far, hämta mig några löf derute,
jag vill fläta mig en bröllopskrans --'

"'Men det   är höst,  barn, och alla löf affallna
och gula.'

"'Rätt så, rätt så! de skola vara gula -- det är på
hösten flyttfåglarne flytta.'

"Man inbar de gulnade löf, man plockat, och deraf vred
hon småleende en krans och satte den på sin hjessa.

"'Säg honom detta, far, att jag prydde mig med en
bröllopskrans för hans skull. Jag är icke fri min ed --
säg honom detta.'

"Och den gamle presten framförde budet, sedan den
unga bruden tyst hvilade i sin brudsäng nära invid
Hallsta gamla kyrka. Den vackra altarduken låg utbredd
på sin plats, som ett testamente efter den sköna
Anna -- Hallstaprestens enda barn. Som något eget
anmärkte man, att der stodo två sammanslingade
A i hvardera hörnet. De, som kände historien,
som gick från mun till mun sedan allt var förbi,
förmenade att dessa A betyda Axel och Anna. Jag
har sjelf haft den öfverblifna fliken i mina egna
händer -- der står verkligen tvenne A sammanbundna
med en orm, som biter sig i stjerten, hvilket, som
vi veta, de gamle ansågo för en bild af evigheten.

(Forts.)



Sundsvall.

Vid en af Bottenhafvets större vikar, midt emellan
Ljungans- och Indalselfvens utlopp, ligger
provinsen Medelpads enda stad Sundsvall -- en af
Norrlands mest betydande städer; icke med afseende
på folkmängden, ty invånarnes antal uppgår endast
till något öfver 6,300; men
så   mycket   mera   hvad   angår   stadens betydande
handel och sjöfart samt storartade skeppsbyggeri.

Staden anlades af konung Gustaf II Adolf, ungefär
en åttondels mil längre inåt landet, än den nu är
belägen, samt privilegierades år 1624. Meningen var
att der inrätta ett

gevärsfaktori, men detta flyttades i stället till
Söderhamn; hvadan drottning Christina, som år 1647
bekräftade de af hennes fader utfärdade privilegier,
meddelade föreskrift om den sammas flyttning till
sitt nuvarande läge, vid Selångersåns utlopp i den
s. k. stadsfjärden. Privilegierna utvidgades 
ytterligare af konung Carl XI.

Sundsvall var från ålder en handelsplats. Detta gjorde
också att staden så småningom utvecklade sig till en
för den tiden ganska aktningsvärd höjd. Emellertid
inträffade år 1721 en händelse, som för någon tid
hämmade dess utveckling. En rysk flotta, som i Maj
månad nämde år ankommit till grannskapet af Sundsvall,
gjorde nämligen anfall på staden, med den påföljd, att
invånarne, då de icke längre tyckte sig hafva någon
utsigt till seger, sjelfva till en del stucko staden
i brand, samt sänkte de i hamnen liggande fartygen,
på det de ej måtte falla i fiendernas händer. Staden
försvarades emellertid ännu med stort hjeltemod af
50 jemtländska ryttare, understödda af borgerskapet;
och tvenne gånger blefvo ryssarne segerrikt
tillbakadrifna. Svenskarne måste emellertid slutligen
vika för öfvermakten; och staden intogs den 25 Maj
samt utplundrades och ödelades i grund. Hvartenda
hus uppbrändes; till och med de i hamnen nedsänkta
fartygen upptogos och stuckos i brand. Det enda som
förskonades undan denna förfärliga ödeläggelse var
kyrkan.


Inloppet till Sundsvall.


Efter freden uppstod staden emellertid åter i ett
nytt reguliert skick. Affärerna kommo snart i gång,
och staden utvecklade sig så småningom allt mer och
mer. Vid 1765 års riksdag förökades privilegierna
och Sundsvall erhöll del i Hernösands stapelrätt, med
upplagsplats och frihet för de varor som exporterades
m. m., jemte obehindrad handel med de orter vid
Östersjön, der linfrö-affärer bedrefvos. Längre
fram erhöll staden egen stapelrätt och 1859 allmän
nederlagsrätt. Genom dessa så småningom förvärfvade
friheter,
uppblomstrade handeln betydligt; och i närvarande
stund täflar Sundsvall med Gefle om att vara Norrlands
största handelsstad. 

Det är icke vår mening att trötta
läsaren med sifferuppgifter; men för att kunna gifva
någon liten föreställning om stadens beständiga
tillväxt, vilja vi meddela några sådana. Så hade
t. ex. stadens handelsflotta, som år 1852 bestod af
37 fartyg, om sammanlagdt 3,995 läster, vid 1870 års
slut stigit till det ansenliga antalet af 65 fartyg,
om 6,045 nyläster, deribland 12 ångfartyg. Under
åren 1844-47 nybyggdes 20 fartyg om tillsammans
1,299 läster; men ensamt under år 1870 löpte af
stapeln 13 fartyg, om sammanlagdt 1,544 nylästers
drägtighet, hvarförutom åtta större segelfartyg voro
under nybyggnad. Under år 1870 ankommo från utrikes
orter 911, från inrikes orter 175 och utan förpassning
94 fartyg; under samma år afgingo till utrikes orter
994, till inrikes orter 151 och utan förpassning 100
fartyg. Uppbörden vid tullkammaren uppgick år 1852
till 42,073 R:dr; hvaremot tullmedlen,
nederlagsafgifterne, lastpenmngarne samt fyr- och
båkmedlen år 1870 stigit till sammanlagdt 396,435
R:dr 76 öre, deraf tullmedlen ensamt uppgingo till
203,338 R:dr 35 öre.

Stadens utrikeshandel utgöres af utförsel af
jern- och trävaror samt införsel af speceri- och
manufakturvaror. För att visa hur stor utförseln
är, vilja vi äfven i detta afseende anföra några
siffror. Så utskeppades t. ex. under år 1870 ej
mindre än 46,192,73 centner jern, 136,837 stycken
sågtimmer och spiror, 20,134,087 kubikfot bjelkar
och plankor m. m., 77,578 kubikfot ved och 265,341
stycken furustäfver.

Häraf synes hur betydligt staden gått framåt under
de sednaste decennierna, samt huru den år för år
tillväxer i välstånd och utveckling. Denna tillväxt
torde blifva ännu betydligare, då, i en icke så långt
aflägsen framtid, den föreslagna jernvägen mellan
Sundsvall och Trondhjem kommer till stånd. Början
till denna vigtiga kommunikationsled är redan

gjord, i thy att en jernväg mellan Sundsvall och
Torpshammars bruk i år börjat anläggas.

Från 1762 till 1768 var Sundsvall landshöfdinge-säte
för Wester-Norrlands län.

Staden var länge ruskig till utseendet. Först år
1849 stenlades några gator. De flesta sakna likväl
stenläggning ännu i dag. Emellertid bedrifves
försköningsarbetet nu mera synbarligen med större
ifver än förut, ehuru det alltjemt får stå tillbaka
för tanken på affärerna. Så har, för några år sedan,
en särdeles vacker stadsträdgård blifvit anlagd i
närheten af hamnen; hvarförutan, under förlidet år,
stadsfullmäktige beslutat att verkställa åtskilliga
planteringar på andra stadens platser. Östra delen
af staden är väl reglerad och till en del äfven väl
bebyggd, synnerligast vid storgatan. Några märkliga
byggnader finnas emellertid icke, förutom den gamla
kyrkan och det nya prydliga stadshuset, af hvilket
sednare vi här meddela en afbildning.


Stadshuset i Sundsvall.


I stadshuset finnes   ett elegant schweizeri samt en
särdeles vacker och storartad festivitets-våning. Dessutom
inrymmas i samma hus: rådstugan, drätselkammaren,
telegrafverket, enskilda banken, Sundsvalls folkbank,
postkontoret, polis- och auktionskamrarne samt rum
för resande; hvarförutom, för detta sednare ändamål,
en träbyggnad, bakom stadshuset, jemväl blifvit
uppförd.

Staden har ett femklassigt elementarläroverk, hvilket
dock icke är af särdeles berömvärd beskaffenhet i
något afseende. Flera af stadens invånare nödgas
derföre underhålla sina barn vid Hudiksvalls och
Hernösands elementarläroverk.

För öfrigt har staden lasarett, teater, slöjd-
och folkskolor, packhus, sjötullkammare, jerngård,
kallvattenkur-inrättning, barnhus, grundadt af
den enskilta välgörenheten, fattighus och gasverk,
hvilket sednare, med undantag af ett gasverk i någon
stad i Ryssland, är det nordligast belägna gasverk
i verlden.

Under förlidet år bildade sig i Sundsvall ett
s. k. Tivolibolag. Detta hade till ändamål att af
staden arrendera den
vackra s. k. borgmästarelotten, belägen i sluttningen
nedanför stadsberget, samt att der anlägga ett
utvärdshus eller sommarschweizeri.

Planen sattes genast i verket samt fullbordades äfven
till större delen under förlidet års sommar. Staden
äger således att bjuda resenären på ett storartadt
sommarschweizeri, som, hvad naturskönheter angår,
af få sådana torde öfverträffas.

Ehuru staden är belägen midt i skötet af en storartad
och vacker natur, är dess läge dock icke vackert så
till vida, att man af den samma kan, från något håll,
få en vacker vy. Den ligger nämligen inklämd mellan
tvenne höga berg, i dalen vid Selångersåns utlopp. Den
bästa utsigt man kan erhålla af staden är således från
stadsberget; men denna utsigt är för mycket 
fågelperspektivisk för att vara vacker, hvarförutom fonden
utgöres af en rad gamla fula varumagasin. Anländer
man sjövägen till Sundsvall, är intrycket af dess
omgifningar emellertid ganska storartadt -- säger,
med skäl, en resande.
Inloppet är rent, och i den stora rymliga hamnen,
som kan rymma snart sagdt huru många skepp som
helst, ligga ofta nog på en gång så många fartyg, som
åtskilliga af grannstäderna kunna påräkna under hela
året. Öfverallt utefter stränderna höja sig rykande
skorstenar från de stora ångsågarne, och vänder
man blicken åt höger, der det utomordentligt vackra
Alnösundet utbreder sig, så vittna de många fartygen,
de hvarandra korsande, af passagerare öfverfyllda
ångsluparne och den mängd med ångsågar, som ligga
längs stränderna, att man befinner sig i sjelfva
medelpunkten af Norrlands trävarurörelse. Sundsvall
är -- sommartiden -- snarare en bit af en stor stad än
en småstad, och man märker af mycket att der finnes
både företagsamhet och kapital.

Bland de vackraste af stadens omgifningar må nämnas
Högomsparken, belägen vid Selångersån, ofvanom staden,
äfvensom landerierna Fagerdal och Fridhem. Den mest
storartade och vackra natur möter dock resenären då
han passerar det

förut   nämda   Alnösundet.   Är man emellertid
nog lycklig att äga en vän i viken på andra sidan
stadsfjärden, då är bestämdt
en   färd   till  Ortviken,  från hvars närhet
utsigten af inloppet till staden är tagen, att
föredraga framför alla andra utflygter.

Ndr.



Barnbarnen på Hallstanäs.

En familjhistoria af Onkel Adam.

(Forts. fr. sid. 115.)

"Baron Axel var en af dessa naturer, som icke förädlas
af olyckan. Detta är eljest det vanliga hos menniskor
med kraftig karakter; genom olyckan härdas den ända
till hårdhet, men en förbättring föregår i deras
hjerta. De svage åter stupa i förtviflan utför alla
branter, der de kunna falla djupare, och detta blef
händelsen med Axel.

"Snart genljöd hans våning i slottet af vilda orgier,
der vinet strömmade i floder och der man spelade höga
spel och kastade ut guld öfverallt, utom för något
godt ändamål. Axel kunde så mycket hellre förderfva
sig, som han efter en slägting, som ville att all
familjens rikedom skulle stanna i hans händer,
genom testamente fått ofantliga summor. Den unga
riksfriherrinnan, häftig och hämdgirig till lynnet,
for hem till sina föräldrar och sitt land, och de
gamle på Hallstanäs förbisågos och förolämpades af
unge baronen och hans vänner. Han fann ett nöje i
att pina dem, som undansnillat hans bref till Anna --
de skulle straffas känbart och oförsonligt. Han ville
hämnas -- och det gjorde han på ett förskräckligt sätt
derigenom, att han just lade an på att såra de gamles
ömtåligaste sidor.

"Så fortgingo några år i oupphörligt sus och dus,
och skatterna sammansmälte, så att han insåg att han
måste för att lefva göra sig beroende af föräldrarne.

"'Nej aldrig, aldrig skall jag bero af dem som mördat
min lycka och min brud', mumlade han vid sig sjelf,
när hans förvaltare bugande försäkrade att detta var
enda räddningen. 'Gör en fest för resten af guldet --
låt allt springa, gör den blott lysande och mycket
rolig, hör du? mycket rolig.'

"Och festen blef den mest lysande, man någonsin sett,
-- parken var illuminerad med kulörta eldar, raketerna
fräste mot skyn och dyrbara viner flödade; men i de
gamles våning var mörkt -- det var ej säkert att ej en
sten skulle krossat rutorna om man der uppe i deras
våning tändt ljus. Det han ej sjelf kunde hitta på,
det kunde hans dryckeskamrater. Festen är snart slut,
lampa efter lampa slocknar, dagen börjar randas, det
var en kulen höstmorgon jemnt fem år efter Annas död.

"'Baron Axel sofver', sade betjeningen. -- Baron Axel
satt i sin dyrbara hvilstol -- han sof verkligen,
men den eviga sömnen.

"I hans papperslåda låg en lapp så lydande: I händelse
döden öfverraskar mig är min befallning den, att man
begrafver mig på den allmänna kyrkogården bredvid
Anna Paulinia.

"Emellertid, då han dödt, fann enkan för godt
att återvända för att sörja sin 'älskade herre'
och svartklädd med långt släp följa honom till
grafven. Som han oaktadt alla sina fel var född
friherre, lydde man icke hans befallning, utan satte
honom in i familjegrafven; ty den tiden gick det ej
an för en af adlig börd att multna tillsammans med
andra.

"Sådan är den historien, sådan jag sjelf läst den,
dels i Hallsta kyrkobok, der Annas far gjort sina
anteckningar, dels ock i familjbiblioteket på
Hallstanäs -- en mycket vacker samling, blott den
blef ordnad. Detta är allt hvad jag vet", yttrade
slutligen magister Peterman, reste sig upp och började
sin promenad.

Han stannade dock plötsligen och sade, vändande sig
till mig:

"Gamle Peterman har aldrig blifvit något i denna
verlden, han var student och är student -- vet ni,
min vän, orsaken?"

"Nej, troligen brist på medel."

"Nej, med Guds hjelp hade jag väl kunnat draga mig
fram, jag som andra, men" -- tillade han med klar stämma
-- "sedan jag fick kasta en enda blick inom förlåten,
som skiljer tiden från evigheten, ser ni, sedan blef
Peterman oduglig för denna verlden och vegeterar
sitt lif fram till dess det är slut och portarne slås
upp inför hans beundrande syn och hans tillbedjande
hjerta. Derföre, ser ni, är det så få förunnadt att
blicka dit in -- en sådan blick grundlägger motsatsen
af jordisk äflan och verldslig lycka och verldslig
duglighet", tillade han sakta.

"Men", invände jag -- "förlåt mig, magister, men såg
ni Annas vålnad förr eller sednare än ni fick reda
på hennes olyckliga historia?"

"Jag såg henne innan jag visste hennes historia",
svarade magistern med en allvarlig blick på
mig. "Dessa händelser gjorde att jag började forska
och sednare delen af min berättelse innehöll det jag
fann."

"Då finnes ingen naturlig förklaring", sade jag.

"Jo visst", yttrade magistern med ett fint småleende
på de tunna lapparne. "En dylik företeelse är
resultatet af andens skapande förmåga. Hon tänkte på
det ögonblicket, då hon fick den förkrossande nyheten
om Axels giftermål och på det, då hon af gulnade blad
band sig en brudkrona. Då togo dessa tankar form --
det var dessa tankar -- det vill säga, det var Anna
sjelf; ty nu är hon blott en evigt lefvande tanke."

"Men, magister", invände jag, "om hennes, den aflidnas
tankar kunna taga gestalt -- hvarföre då icke äfven
våra. Ägde hon skaparförmåga, så måste äfven vi äga
en sådan."

Det var tydligt att magister Peterman nu kommit in
på sitt käraste kapitel. Han talade sällan och hade
aldrig förut berättat sina visioner; men nu var det
förseglade brefvet brutet och nu fick man läsa hela
innehållet.

Magistern satte sig åter i den stora länstolen,
som för ögonblicket blef hans kateder.

"Vi äga också denna skaparförmåga. Vi skulle icke vara
skapade efter 'Guds beläte' om det ej vore så. Om
vi äro skapade efter hans beläte, måste han också
hafva lemnat oss en del, om blott en skugga, af sin
egen kärlek, makt och oförgänglighet; men alla dessa
Herrans gåfvor äro inom jordlifvets gräns nedtyngda
af materien och ej sjelfmedvetna eller i stånd att hos
alla eller när som helst uppenbara sig. Det man här
inom det ändligas område kallar snille, aningsförmåga,
äro tecken på ett sådant förhållande.

"Men skapa: kunna sjelfva snillena skapa?

"Ja visst. Hvad gjorde Michel Angelo då han högg
sin herrliga Moses? Jo, han skapade en Moses ur sin
själs innersta. Hvad gjorde Rafaël då han målade sin
madonna? Jo, han skapade henne efter sin föreställning
-- denna tog form och färg, det är denna, som talar
genom den fromma, jungfruliga blicken, det är denna,
som gör, att hon synes lefvande -- ty hon lefver --
det är en ande, ett evigt väsende fullt af sanning
och kärlek, som talar genom dessa drag. Hvad gör
skalden? Jo, han skapar, och framspringer ej denna
gudaförmåga nästan omedvetet? Man anser skalden utöfva
en konst -- ack! sådana hafva vi tusental, hvars så
kallade poesier nätt och jemt äro vers, nätt och jemt
äro språköfningar; men blott då en skaldenatur bryter
fram, se vi en skapelse börja och fortgå inför våra
ögon. Hvarhelst man läser det, springer en lefvande
ande fram i dagen: i en klar bild, i en verklighet,
som aldrig förgår. Så är det med allt, hvilket vi
hänföra under namnet skön konst -- det är helt enkelt
ett oriktigt ord på ett falskt begrepp. Det går ej så
till, att någon af dessa gudavigde (man kallar dem så,
fastän man ej

vet huru sant det är) snillen kunna rätta sig efter
några andra lagar än andens egna, eller modellera sina
skapelser efter 'konstens' så kallade fordringar. Nog
af, det är 'inspiration', skaparförmågan är en
menniskoandens egendom, en gnista af det ljus, som
utstrålar från Guds tron."

Magisterns ögon glänste då han sade detta; ty äfven
han skapade verkligheter af sitt hjertas hopp, tro
och kärlek.

Han steg upp och gick fram och tillbaka på mattan
och hans ansigte antog åter sitt vanliga uttryck af
tillhårdnad apati.

Majorskan hade med deltagande följt allt. Slutligen
söndertryckte hon en tår i ögat och sade sakta:
"Om det ändå vore så!"

Hon tänkte på sin gosse, sin Gustaf, och när tänker
en mor på annat!

"Om det ändå vore så", -- se der en tanke, som innebär
tröst äfven om den, liksom så många andra, är falsk
och beror på ett misstag.

"Det är dukadt", sade en piga i dörren; ty hos
majoren var det ej så förnämt att man sade "det är
serveradt".

Man kan på dessa begge ord urskilja en familjs anspråk
inom sällskapslifvet.

Den som har öra för dylikt, (ty alla sådana
observationer tillhöra samma klass, som så kalladt
"godt gehör") vet snart hvar han befinner sig och
vet någorlunda värdfolkets verkliga ställning eller
den de åtminstone ville intaga. Det är ungefär samma
konst, som den i "Tusen och en Natt" omtalade förmågan
att förstå fåglalåt, ty fåglarne samtala verkligen,
fastän vanligt folk ej förstår språket. Detta språk
är ej just ordrikt, men de förmå locka hvarandra,
varna hvarandra och öfverenskomma med hvarandra om
gemensamma åtgärder eller arbeten. Detta kunna till
och med myrorna, de tala med sina spröten, med hvilka
de vidröra hvarandra.

Nej, det kapitlet är lustigt och bordet
är dukadt. Hela historien är slut.

(Forts.)



Fjäriln ooh rosen.

Fjettrad vid sin gren,
Liten rosenknopp 
Slog sitt öga opp, 
Väckt af solens sken, 
Såg en fjäril svärma 
Gladt uti det blå 
Och till sist sig närma. 
Rädd hon tänkte då: 
Hvad skall det betyda?

Fjäriln, grann och skön, 
Flög till rosens barm,
Svällande och  varm. 
Med en eldig bön
Tjusade han henne. 
Se'n hon lycklig var, 
Då i dagar trenne 
Fjäriln dröjde qvar. 
Hvad skall det betyda?

Glädjen dock var kort; 
Ty den tredje qväll 
Flydde, glad och säll, 
Fjäriln hastigt bort. 
När han kom tillbaka 
Efter nattens fröjd, 
Vissnad var hans maka
Och mot jorden böjd. 
Hvad kan det betyda?

K.



En tafla af Simonsen.

Då vi här meddela en afbildning af dansken Niels
Simonsens tafla, framställande skeppsbrutne
på kusten af Jutland, vilja vi icke i sammanhang
dermed yttra oss om den för danska förhållanden
egendomliga striden mellan "de blonde" och "de
brune". För icke-danska ögon synas båda partierna
röja samma för det danska måleriet egendomliga
violetta kolorit, och med afseende på uppfattningen
af det i lif och anda nationella, kan man icke finna
hvarföre en godtycklig, på doktrin och kotteri byggd
partigruppering kan förmena Simonsen att betraktas
såsom lika nationel dansk som någon af dem, hvilka
för egen del velat taga patent på denna på ett visst
håll allena saliggörande egenskap.

Närmast följande sommarmånader,  då  Danmark
inbjuder till   en   utställning   i sin hufvudstad,
skola lemna ett mer än någonsin   hittills   rikt
tillfälle   att   taga en öfverblick af den 
danska konstens nationella sträfvanden samt af dess
beröringspunkter med andra länders, särskilt de
skandinaviska brödrafolkens konst.

Professor Niels Simonsen, född 1807, har företrädesvis
såsom bataljmålare gjort sig ett namn, och hans
nationella karakter såsom sådan bestrides väl knappast
af andra än dem, som räkna honom till last att han,
med afseende på konsten att måla, i utlandet inhämtat
något mer än de sjelfva haft tillfälle att i hemlandet
lära. Bland hans krigsbilder från 1848 och 1864 såg
man i Stockholm vid utställningen år 1866
en framställning "grått i grått" af striden
vid Sankelmark, der den Köpenhamnska ungdomen
så hjeltemodigt göt sitt blod för att betäcka
den danska härens återtåg från Dannevirke. Om
porträtteringen härvid röjer någon enformighet, så
kan detta åtminstone icke innebära förbiseende af
den nationella typen, mot hvilken det österrikiska
kavalleriets ungerska och slaviska ansigtstyper bilda
en karakteristisk motsats.

Äfven den tafla, hvaraf vi å nästa sida meddela
en afbildning, har tvenne gånger varit i Sverige
offentligen utställd, första gången i Malmö 1865 och
andra gången i Stockholm 1866, hvarefter hon äfven,
om vi ej misstaga oss, kom att genom köp i Sverige
hos enskilt person qvarstanna.

En god tafla bör sjelf berätta sitt innehåll och vi
känna föga behof af att komma vara läsares inbillning
till hjelp med afseende på den förevarande. Hvad
man ser, det är en skeppsbesättning af olika
rastyper, räddad undan vågornas raseri af de danska
kustboerna. För en åtminstone af "de brune" från
ett varmare solstreck synes hjelpen hafva kommit för
sent, att döma af den religiösa dödsberedelse, som
honom meddelas af den danske presten. All olikhet i
fråga om kult och kyrka synes hafva blifvit utplånad
vid det högre ljus, som i dödens stund återstrålar
öfver lifvet, och de blonda vid Nordsjöns strand
mötas i kärleksfull omvård och from andakt med de
skeppsbrutne från Söderns haf och tropikernas sol.

W.


Efter en strandning på jutländska kusten.
Efter en tafla af Simonsen.



En vårbild.

Was singt ihr, und sagt ihr mir, Vögelein, 
Von Liebe -- ? --

Rückert.

Det var en eftermiddag i början af Juni. Fruktträden
stodo liksom öfversnöade af hvita blommor; lönnen
dignade under sina gula doftande klasar; mellan
kastanieträdens späda, ljusgröna blad framskimrade,
liksom tusentals ljus, de praktfulla gulhvita
blomsterspirorna; syrenerna doftade, björken doftade,
gullvifvorna doftade; jorden stod, leende och
rodnande, i bröllopsskrud, och hvarje träd, hvarje
buske, hvarje det obetydligaste strå på marken hade
framtagit sina bästa skatter för att värdigt smycka
henne till att mottaga den evige älskaren, våren;
under det att millioner fåglar och bevingade insekter,
hvar på sitt språk, sjöngo ungdomens och kärlekens
lof -- den gamla, gamla visan, som verlden sjungit på
i mångtusende år, men som dock ständigt åter är ny.

Icke ett blad rörde sig i skogen, och Mälarens klarblå
yta låg spegelblank under en ännu mera klarblå himmel,
mellan hundrade grönskande uddar, öar och skär. Här
och der syntes en segelbåt med hängande hvita segel,
väntande på en vindpust, skimrande i solskenet, och
långt borta hördes emellanåt det oroliga flämtandet af
en ångbåt, liksom en helsning från den stora rastlösa
verlden derutanför, hvilken blott gjorde den tjusande,
drömmande ro, som hvilade öfver denna liila vrå af
jorden, ännu mera märkbar och njutningsrik.

Nere vid stranden stod en stor, gammal hägg och
sträckte sin krokiga stam, sina mossiga grenar ut
öfver vattnet. Gammal och knotig, som den var, hade
den ej kunnat motstå den allsmäktiga vårens manande
röst. Luften hade smekt den; solen hade lyst på den;
bofinkarne hade sjungit för den, tilldess den blef helt
vek och underlig till mods; den visste ej mera rätt
huru det var -- -- -- en afton, då himmelen ännu stod som
en rodnande ros efter solens afskedskyss, och luften
darrade af onämnbar, aningsfull fröjd, somnade den
in och drömde underbara, outsägligt ljufva drömmar --
och se! -- när morgonsolens första strålar belyste
den, stod den snöhvit af blomster och såg, häpen
och glad, sin ljusa bild i de speglande böljorna,
utan att rätt kunna fatta hvad som händt den, -- --
huru den blifvit så förvandlad med ens. Se, det var
trädets historia. Huru går det menniskorna? Har våren
ingen makt öfver dem, månntro?

Uppe i skogen ljödo friska röster, melodiska
skrattsalvor; ljusa drägter skimrade mellan
träden. Här, under den stora eken, mellan
ormbunkarnas ljusgröna fjäderbuskar och myriader
doftande liljekonvaljer, hade ett sällskap slagit
sig ned; sköna ögon strålade, rosiga läppar logo,
skämtsamma ord flögo från den ena till den andra
likt ett mångfärgadt, gnistrande fyrverkeri; man
skulle kunnat tänka att våren sjelf, med all dess
unga, oskyldiga skönhet, dess svällande lif, funnit
uttryck i denna grupp. Dock -- allt är ej guld som
glimmar -- och månget lefnadstrött hjerta, mången kall
beräkning kan dölja sig under den gladaste, skönaste,
oskuldsfullaste yta.

Lutad mot trädet, med sina tunga, dyrbara
sidendraperier omsorgsfullt arrangerade omkring sig,
satt en ung dam, hvars strålande skönhet och stolta
hållning genast skulle dragit alla blickar till sig
och proklamerat henne som drottning, hvarhelst hon
visat sig. De stora, mörka ögonen, den korta, raka
näsan, den högdragna munnen, ansigtets fina oval, den
förtjusande lilla pannan och det praktfulla håret med
dess öfvermått af flätor och lockar bildade ett helt,
som ej lätt glömdes af den som en gång sett det --
ehuru han kanske skulle haft svårt att göra sig reda
för, hvarföre minnet af denna tjusande, bländande
uppenbarelse var förbundet med en viss känsla af
smärtsam disharmoni, skenbarligen oförenligt med
åsynen af ett så fullkomligt mästerstycke ur naturens
hand. Men naturen hade ej någon skuld deri. Ännu är,
som i tidernas begynnelse, allt som utgår ur skaparens
hand "ganska godt";
nu, som då, är det först genom menniskan, som smärta,
strid och störande oro komma in i verlden och i hvarje
enskilt menniskohjerta. Den tid hade varit, då Doris
Flemings skönhet verkade på alla hjertan så, som Gud
ämnat skönheten alt verka -- glädjande och värmande,
som våren sjelf. Nu låg der ett uttryck af trötthet
i de stora, sköna ögonen, ett drag af hårdhet kring
den fina, fordom så älskliga munnen, som berättade en
smärtsam historia om krossade förhoppningar, försvunna
drömmar, missbrukade gåfvor, för den som vant sig vid
att studera ansigten, och som ej förfelade sin isande
inverkan äfven på den ytligaste betraktare. Men blott
den, för hvilken alla hjertans tankar äro uppenbara,
kände fullkomligt denna själs historia och visste
hvilken hand det var som grumlat denna en gång så
klara källa, hvem som bar största ansvaret för detta
förstörda lif. Doris klagade aldrig; ja, hon skulle
blott betraktat dig med kalla, förvånade blickar,
om du sagt henne att du fann henne beklagansvärd,
att hennes lif ej var hvad det bordt vara, hon
sjelf ej allt hvad hon kunnat blifva. Hon hade,
Gudilof! alltför godt förstånd, och alltför många
pligter att uppfylla, för att kunna sysselsätta sig
med dylika dåraktiga fantasier. Sådant hade hon länge
sedan vuxit ifrån.

Bredvid henne i gräset vräkte sig hennes man, en
man som, oaktadt tilltagande fetma och månsken,
alls icke hade i sinnet att ännu på många år afstå
från sina pretentioner att kallas en vacker karl och
en intagande kavaljer; en man, som med ett menande
leende på de tjocka, slappa lapparne under långa
gulhvita mustacher, gaf vinkar, som ej alltid kunde
kallas fina, om de framgångar han haft, de hjertan
han vunnit och ännu kunde vinna. Hade han ej rättighet
att vara stolt? -- Han, som öfverbjudit alla andra och
åt sig sjelf försäkrat det skönaste stycke kött och
blod i qvinnogestalt, som i mannaminne utbjudits på
fåfängans marknad; om någon själ följde med köpet,
hade han visserligen ej frågat efter; och hon,
hans egendom, hade ej heller sagt något derom. Hon
hade sålt sig åt honom, åt den högstbjudande, i ett
ögonblick af förtviflan, då sjelfva de grundvalar,
på hvilka hon byggt sitt hopp om lycka för tid och
evighet, tycktes vara skakade; -- sålt sin ungdom,
sin skönhet, sitt glödande hjerta och rikt utrustade,
känsliga sinne. Dock, det är sant; om dessa sista
sade vi ju att intet var nämdt i köpekontraktet;
och då hon ej, i det lif hon frivilligt valt vid
sidan af denne man, som hon ej älskade och som blott
höll henne som något "litet närmare än sin hund,
litet kärare än sin häst" .... fann något användande
för dessa gåfvor, hade hon så småningom nästan
sjelf förgätit att de någonsin funnits. Kanske hade
hon också en gång hoppats och drömt att slutligen
kunna göra en blomstrande trädgård äfven af denna
torra öken; .... kanske hade hon vattnat jorden med
tårar, i hopp att der ännu skulle kunna uppspira
någon glädjens och kärlekens blomma -- om så var,
var det länge sedan -- och ingen visste derom. Doris
var en verldsdam; den klaraste stjernan på stora
verldens himmel; lika blixtrande, lika bländande
som sina egna diamanter, men äfven lika hård och
kall. Fanns der under denna strålande yta något
annat .... något af den fordna älskande, glödande,
kämpande Doris .... ja, Gud allena visste det. Han,
som äfven visste hvad hennes lif kunnat blifva, om hon
ej i sjelfvisk, upprorisk sorg förvandlat den smärta,
Han sändt, till en förhärjande hagelskur, i stället
för ett välsignelsebringande regn. Om andra hade
felat mot henne, var hon icke sjelf utan skuld. 
Fröen till förbannelse eller välsignelse, lycka eller
olycka, ligga dolda inom hvarje ögonblick af vårt lif,
och ve den, som brukar verlden så, att endast törne
och tistlar växa deri för honom. Stackars Doris! hon
ansåg sig lycklig, endast emedan hon förgätit sjelfva
betydelsen af detta ord; hon trodde sig vara nöjd,
då det endast var trötthet, som blifvit till vana.

Emellertid satt hon nu der, som en drottning i sin
lilla krets;   solstrålarna  föllo på hennes blanka
flätor och lockar,

blixtrade på diamanterna i hennes örhängen och ringar
och förvandlade till glödande purpur de tunga violetta
vecken af hennes rika drägt. Det fina, stolta hufvudet
höjde sig som en lilja från de skönt formade axlarne,
de mörka ögonen strålade och de hvita tänderna
lyste fram, hastigt och bländande som en blixt,
i ett leende som, om det ej var så hjertligt, dock
var så mycket skönare. Sällskapet var inbegripet i en
liflig diskussion, och hennes man berättade, för att
illustrera och understödja någon framkastad teori,
som ej vunnit riktig anklang, och under det han som
oftast smuttade på sin iskylda punsch, en historia,
hvartill hon allt emellanåt bidrog med några ord, ett
bitande skämt, en träffande bild. Sällskapet lyssnade,
mer och mindre uppmärksamt, mer och mindre gillande,
allt efter deras olika karakterer och åsigter. Alla
voro på sätt och vis roade, alla fängslade af denna
satirens, qvickhetens och skönhetens förenade makt;
den var omöjlig att motstå; dock kände sig månget
hjerta, oaktadt munterheten, smärtsamt berördt och
protesterade tyst inom sig mot en lifsuppfattning,
i hvilken kärlek, hopp och tro blott figurerade som
tomma hjernspöken, åt hvilka förnuftiga menniskor
blott, på sin höjd, medlidsamt kunde rycka på
axlarne. Den hade måhända kunnat passera i en salong,
under konstgjord belysning och bland konstgjorda
leenden; men här, under de ljusgröna doftande lofven,
med luften full af fågelqvitter och solsken, föreföll
den obeskrifligt skärande; hela naturen talade ett
annat språk, predikade en annan lära.

"Parole d'honneur! mitt herrskap", sade grefve Arvid,
i det han åter satte bort glaset och slog askan af
sin cigarr; "parole d'honneur! -- om det inte är sant
som jag säger. Ja, det förefaller otroligt .... men
det är verkligen sant, att när den förb. karlen nu
ändtligen hade nog hederskänsla att vilja afbryta
hela förhållandet, hellre än att hon skulle gå der
och förlora siha bästa år på att vänta tilldess
det otroliga inträffade, att han fick en plats, der
han både kunde gifta sig och betala sina skulder --
och de voro ta mig f-n inte små! .... och gå miste
örn alla förmånliga partier, som under tiden kunde
erbjuda sig -- ty hon var, som jag sagt, alldeles
förbaskadt söt, alldeles förbaskadt -- ja, Gyllenpil,
det var nog inte utan att du också var en smula
betagen, min gosse, tyst, tala aldrig om'et .... ja,
hvad var det nu jag sade? -- Jo, när han nu ändtligen
erbjöd henne detta, -- hvad tror ni? -- Hon sade blankt
nej, mitt herrskap! Blankt nej, så sant jag sitter
här. Har man väl någonsin hört på något så rasande,
så rakt uppåt alla väggar. Kan man inte få gallfeber
åt de der välsignade romangrillerna? -- Hon skulle
vänta, så länge som helst, förstås, tills hon blef
gammal och grå, förstås, med tårar, naturligtvis,
och evig trohet, und so weiter, und so weiter. Ha,
ha, ha!! -- Förbaskadt vackert i teori -- men när det
kommer till kritan, har jag min lilla tro för mig,
jag .... f-n så rörande alltihop -- gumman Bremer och
hela sällskapet upp i dagen .... men i våra tider
går man inte precist som David eller Abraham eller
hvem tusan var det nu igen, Ebba? Jaså, Jakob --
n'importe -- namnet gör ingenting till saken --
och tjenar i fjorton år för sin sköna ... ha,
ha! ... men emellertid så var hon nu, som sagdt,
nog galen att lofva det .... och hvad galnare var,
hon höll det -- eller skulle hållit det, om --"

"Glöm icke att tillägga", inföll Doris, med sin klara,
obarmhertiga stämma och sitt lilla sarkastiska leende,
bittrare än tårar, "att man hade all anledning att
antaga att hans anbud i sjelfva verket alls icke
härledde sig från någon så serdeles öfverdrifven
générosité ... il y avait anguille sous roche
... Han var den der vintern i Göteborg, som man vet,
och visade sig tre à fyra gånger i veckan -- tacka Gud
det icke var ändå oftare -- i grosshandlare Wilsons hus
... det var en för obegripligt intim vänskap! Och
Isabella Wilson -- du känner henne ju, Louise? -- är en
riktigt söt flicka ... en smula rödhårig, förstås,
men Herre Gud, det kan man väl ha' råd till när man
har en half million! -- De der Göteborgs-parvenyerna
äro, som hvar man vet, alldeles galna efter allt hvad
titlar heter .... Ferdinand hade bara 
behöft räcka ut sin hand, det är min öfvertygelse
.... enfin!" hon ryckte på axlarne -- "han var bunden,
och Sigrid hade den tillfredsställelsen, om hon
bara kunnat inse det, att ej blott hafva förstört
sin egen framtid, men också hans. Det skulle vara så
fasligt ädelt alltsammans, naturligtvis. För min del
erkänner jag att jag aldrig kan inse det ädla i att
för en sådan der chimère uppoffra verklig lycka både
för sig och andra. Jag skulle vilja kalla det något
helt annat, -- men fortsätt, Arvid!"

"Ha, ha!" -- Grefven uppfriskade åter sig sjelf och
sitt minne med en klunk punsch -- "Jo, så pågick då
denna välsignade och högst ädelmodiga historia i
ytterligare fem år
--  summa nio, mitt herrskap, summa nio! och om fröken
Sigrid   under  den tiden inte precist blifvit gammal
och grå, så hade   hon   åtminstone blifvit gammal och
ful -- alldeles förbaskadt ful, med damernas tillåtelse
-- knotig och skranglig, så man kunde springa lång väg
... jag dansade en gång med henne hos Daschkoffs,
jag  glömmer det aldrig, sannerligen var det inte
precist som om man fått tag i ett benrangel ... och
med en näsa som räckte härifrån till Christinehamn
.... det var   då   inte   hennes   fel,   stackare.
Så  får hon då till råga på allt i behaglig tid en
nerf-feber, som gör af med det lilla hon  har qvar
af helsa och utseende.    Om den till ersättning
klarerat hennes förstånd vet man inte; men ett par
månader senare   skrifver   hon   till   honom   och
slår   upp,   då hon ej, sjuklig   och  klen  som
hon är, vill vara en börda för honom. A   la   bonne
heure! -- Han  gjorde  naturligtvis, som man af
heder, en smula motstånd, om det så också bara var
för syn skull .... men hon var alldeles omedgörlig;
och -- nu kommer pointen, mitt herrskap; nu kommer
pointen! -- ej stort mer   än   ett   år   efteråt
voro  de båda två gifta, hvar på sitt håll ... han
med   den  der  lilla  okristligt rika Levison från
Norrköping, som herrskapet nog såg i Stockholm,
alltid i gul sidenklädning .... och   hon   med   en
brukspatron,  Gud vet hvad, men ett förbaskadt godt
parti var det.    Nå, hvad säger herrskapet   nu   om
det,  hvad  säger herrskapet om det? -- Att   det   var
förståndigt gjordt?   Ja, nog tusan  var det det. Men
frågas nu bara om inte det der förståndet ändå kom
en smula post festum i alla fall, eller hur? -- Och
är inte hela historien   ett  bevis   för   hvad jag
säger,  som Ebba icke vill medge ... att  en karl, som
friar till en fattig flicka utan att hafva   något,
borde skjutas,   eller  sättas på dårhus, allt som
det faller sig ... och att långa förlofningar och
allt sådant der förbaskadt   otyg   borde   rent  af
förbjudas i lag -- ja, tusan, borde det inte det! --
Om folk inte kan gifta sig genast, så skulle  de låta
bli -- förlusten vore måttlig!   Men att gå på det
der  viset ... det  der   rent  af dårhusmessiga,
sprittgalna viset,   --   ta mig f-n om jag inte sjelf
blir alldeles altererad af att bara tänka på det --
det är --"

"Ja, Arvid", inföll häftigt och brådskande en ung
flicka, mot hvilken grefven särskilt tycktes rikta
sina argumenter, och som blott med yttersta otålighet
så till vida åhört honom
--   "Jag   vill   inte  disputera med dig; jag kan
inte disputera ...   ty   jag   blir  alltid  ond,
och då kan jag ännu mindre än vanligt   säga hvad
jag menar, och skadar bara min goda sak med   mitt
dåliga försvar.    Men  det är då säkert, det är då
alldeles säkert, att, att, att ..." -- hon stammade
af ifvern och förtrytelsen   och  tårarne  kommo
henne i ögonen -- "att du ... att   du  har  orätt,
rysligt,   förfärligt  orätt,  och   det  gör det
samma om jag icke kan bevisa det, om icke hela verlden
kan bevisa det, jag vet ändå att det finnes verklig
... verklig kärlek i verlden, och lika säkert är
det, att när menniskor hålla   riktigt   af hvarandra,
böra   de säga hvarandra det, och
--   men   hvad   tjenar  det  till  att tala med
dig! -- Du kan ändå icke första mig, och din dumma,
otäcka historia bevisar icke   heller  någonting
alls -- utom kanske just motsatsen af hvad du tänker,
ty hvad var det som ...."

"Det är så likt Ebba, hon börjar med att försäkra att
hon icke vill disputera, och kastar sig så hufvudstupa
in i dispyten", sade Doris, i det hon arrangerade
sin spetsmantilj.

"Kors, Herre Gud, hon kan gerna få hålla på till i
morgon bittida om hon orkar, gerna för mig!" genmälte

grefven, makligt utsträckande sig i gräset. "Jag ligger
så bra der jag ligger, och hon är alldeles gudomligt
söt när hon är en smula indignerad. Seså, genera dig
inte, söta Ebba; det är mig en sann njutning att höra
dig utveckla dina oskuldsfulla åsigter."

"Du är bra älskvärd! -- Men den njutningen ämnar
jag inte vidare förskaffa dig. Mina åsigter äro
alldeles för goda för att skrattas åt. För resten är
det dumt af mig att någonsin alls tala med dig och
Doris om sådana saker; det är alldeles omöjligt
att vi någonsin kunna förstå hvarandra -- det är
bara ledsamhet och förargelse, som icke tjena till
någonting -- det säger jag mig hvar gång, men ej förrän
det är för sent."

"Ja men, lilla Ebba", sade Doris, "det är också
så fasligt att du alltid skall taga vid dig så
för allting; Herre Gud, man kan väl i all vänskap
resonnera om saker och ting, utan att man precist
genast behöfver flyga i ansigtet på hvarandra
så fort man är af olika åsigt. Det har jag sagt
dig så många gånger. Du får lof att lära dig att
icke alltid taga allting så au grand sérieux; det
är både tråkigt för dig och andra, och ...."

"Ja, Doris,  det  kan jag icke hjelpa, och om jag
kunde, så tror jag icke jag ville.    Om det är
någonting alls bevändt med   ens  åsigter  så ...
Jag  skulle hellre vilja vara död, än vara   som
... som ... andra,   som   icke   bry  sig
tillräckligt om  någonting i  verlden för att
bli riktigt onda när man angriper  det ... du
skulle  också minst förebrå mig, du borde förstå,
att det just är ditt lugn, som gör mig förtviflad,
som ... men   det   är icke värdt att börja igen
... och som det icke är hvarken   roligt eller
hyggligt att bli ond och ohöflig, så ... så är det
bäst att jag alldeles tiger ... och det skall jag
också göra; jag skall minsann aldrig säga ett ord,
aldrig ett enda ord om någonting som intresserar mig
-- så blir du väl   nöjd,   Doris,   och jag  med.
Det  är   det enda sättet att komma   fram   här
i  verlden i alla fall. ... Men nu hafva vi
grälat nog för i dag.    Ämnar du sitta här hela
eftermiddagen, Doris?   -- Som du vill -- men jag kan
inte hålla mig stilla längre,   och jag är säker på
att ni andra också ... Jag ber dig för resten om
förlåtelse, Arvid, om jag var ohöflig", tillade
hon  hastigt  i en annan ton, i det hon vände sina
blossande   kinder   emot   honom,  med ett barnsligt,
ångerfullt uttryck i de stora ögonen, i hvars långa
ögonhår ännu förtrytelsens tårar glänste.

"Ja, Gud bevars, den skänker jag dig! med e't vilkor,
notabene", tillade han med ett temmeligen obehagligt
leende i det han drog henne närmare sig: "kom hit
Ebba", hviskade han ... "säg mig -- huru kommer
det sig att du så här helt tvärt på en gång fått
så fasligt bestämda åsigter, och en så obegripligt
djup insigt i den här saken? ... Det är väl inte
...? Hva' falls? ... Aj, aj, aj! Hon rodnar!"

"Jag rodnar visst inte! och om jag också gör det,
så är det öfver din dumhet och odräglighet, som då
alltid äro sig lika! Att du inte skäms, Arvid! ..."

"För tusan! det var då ord och inga visor ... se så,
Ebba, det var visst inte min mening att vidröra en
så öm sträng ... sätt dig nu här bredvid mig som
en snäll flicka och låt oss språka en stund ... du
ser min älskade gemål är upptagen på annat håll --
så är det här i verlden! -- Se så, här ..."

Men hon hade slitit sig lös och var redan borta, efter
att till afsked hafva gifvit honom ett temmeligen
omildt slag öfver fingrarne med det ormbunksblad
hvarmed hon lekt. Vi frukta att slaget skulle gifvits
med ännu mera god vilja, om hon hört det skratt med
hvilket han utbrast:

"Kors för tusan, en sådan liten satunge! -- men sådana
ska' de vara! Hon är alldeles gudomlig! ..."

Hvarpå han tände en ny cigarr, drog mössan öfver
ögonen och sträckte sig raklång i gräset, bland späda
löf och blommor, der han, i omvänd mening, såg ut att
vara lika litet på sin plats, som perlan på sophögen.

Under tiden hade sällskapet skingrat sig åt alla
håll. Utom grefve Arvid hade endast ett par äldre
damer qvarstannat under eken -- samt Doris, som alltjemt satt
i vårdslöst majestät på sin gamla plats, ifrigt
uppvaktad af en ung löjtnant, hvilken ständigt som
en fjäril omsvärmade detta bländande ljus, obekymrad
om resultatet för honom som för andra fjärilar också
skulle blifva -- svedda vingar.

Genom den underliga attraktionslag, som gör sig
gällande öfverallt i verlden -- som närmar bubbla till
bubbla, tilldess de smälta samman till ett, och som
drager himlakropparna till hvarandra lika så väl som
menniskornas hjertan, hade det öfriga sällskapet,
nästan utan undantag, delat sig i partier af två och
två, som än pratande och skrattande, än tysta, men
kanhända just då som mest vältaliga, så småningom
förlorade sig inåt skogen eller bortåt strandens
krökningar. Solen såg vänligt på dem alla, björkarna
doftade mot aftonen och tusen små blommor utbredde
sig under deras fötter, under det att trasten och
göken svarade hvarandra från olika sidor af sjön.

Ut på udden, ned till stranden kommo också två;
de gingo långsamt och tysta bredvid hvarandra och
stannade under den gamla häggen, som der sträckte
sina hvitblommiga grenar ut öfver vattnet; böljorna
buro de hvita blombladen i land och sqvalpade mot
stenarna med ett stilla, entonigt ljud, ehuru längre
ut icke en krusning syntes på den blanka, solbelysta
ytan.

"Ack! här var skönt!" utbrast med ett långt andetag
Ebba, som var den ena af de båda. "Här stanna vi."

Och hon slog sig genast ned bland ormbunkarna, i det
hennes vida, rikt garnerade hvita klädning svällde upp
omkring den smärta gestalten som en snödrifva. Den
lilla eleganta hatten kastade hon af sig, obekymrad
om hvar den föll, och skakade ut de rika lockarne,
till hvilka just en vilsekommen solstråle banat sig
väg mellan löfven, tilldess hvarenda ring glänste som
spunnet guld mot den ljusgröna bakgrunden, och det
lilla ansigtet, med dess stora, barnsliga och dock så
tankfulla ögon, tycktes vara omgifvet af en strålande
gloria. Söt var hon. Om hon verkligen var vacker? --
Ja, det vet jag ej. Kanhända icke, efter konstens
reglor. Man kände sig icke ovilkorligen uppfordrad att
böja knä, som när Doris uppträdde i hela majestätet af
sin stolta skönhet; men deremot erfor nästan hvarje
manlig varelse, som var nog oförsigtig att med fritt
hjerta närma sig detta lilla ljuslockiga barn och se
in i hennes oskyldiga ögon, en ögonblicklig frestelse
att taga henne i famn och kyssa henne, som var nästan
oemotståndlig och högst vådlig för hvarje sansad och
förståndig menniskas sinnesro.

Kanske tänkte han så, han som nu satt der midt emot
henne och från sin något upphöjda plats på den
gamla häggens knöliga och krökta stam såg ned på
denna lilla tableau vivant af lätta, hvita draperier,
himmelsblå band, guldskimrande lockar, klara ögon
under fina mörka ögonbryn, rodnande kinder och friska
halföppna läppar, inom en ram af höga fjäderlika
ormbunkar. Kanske tänkte han att det var en tafla,
som nog kunde vara farlig att se alltför länge på --
i synnerhet för den som i sitt eget stränga samvete
ej ansåg sig hafva någon rättighet att betrakta
den ... annat än som en tafla. Icke desto mindre
betraktade han den ofrånvändt, under det att han i
distraktion slog på sina blanka stöflar med den lilla
eleganta promenadkäppen och gnolade en melodi för
sig sjelf. Kanske var det blott för att taga afsked
... han skulle ju snart resa. -- Men om man en gång
fatt klart för sig att man bör lemna paradiset,
torde det vara klokast att ej dröja alltför länge
i porten för att se tillbaka ... i synnerhet om man
blott är tjugufem år, med ett förrädiskt, klappande
hjerta i bröstet -- och om det är vår, när man så
tvekar, och solen lyser och bofinkarne qvittra och
hela luften är öfverfull af svällande, aningsfullt
lif ... ty då är det fara värdt att man blir frestad
att, trots samvete, trots föresatser, trots pligt och
förnuft, ändå vända om till slut för att stanna qvar
der inne -- i stället för att gå ensam ut i den kalla,
hvardagliga, glädjelösa verlden derutanför.

"Ah! ..." Ebba drog ännu en lång suck af
tillfredsställelse, i det hon knäppte tillsammans
händerna bakom 

hufvudet och lutade sig tillbaka mot den mossiga sten
som hon valt till ryggstöd, för att se upp mellan
grenarne, -- hvarvid de vida klädningsärmarne föllo
tillbaka från de runda, hvita armarne, på en af hvilka
en bred guldring lyste som eld när en solstråle föll
derpå. -- "Ack! hvad här är bra. Jag önskar att jag
aldrig behöfde gå härifrån. ... Jag stannar bestämdt
här i natt, doktor Ancker ...  ni kan gå hem och tala
om det för de andra, och skicka hit Eriksson med
en schal åt mig -- och en kopp thé -- -- Ha, ha! jag
undrar just hvad Doris skulle säga! det blef en
predikan. Hon tycker minsann att jag är opassande
nog ändå. Gudskelof, vi äro ej i Stockholm nu, så
jag behöfver ej bry mig om hvad
hon  säger!  -- Här gör jag som jag vill. ..... Jag har
icke en smula lust att gå hem, det är verkligen sant
... och jag vet inte hvarföre jag skulle göra det
... för att sitta uppspetad på en stol i salongen
och höra Arvid säga sottiser
och   bli  retad och förargad ..... Här är bra mycket
bättre. ... Hör på bien, så de surra der uppe i
trädet! Ack! --" hon slöt ögonen och satt några
ögonblick tyst; derpå satte hon sig upp med plötslig
energi. "Doktor Ancker! ... Ni ämnar väl icke
verkligen resa i morgon? --"

Han  spratt till; -- det var just den fråga, som han
varit i färd med att afhandla med sig sjelf. 

"Jo, det ämnar jag verkligen."

"Men hvarföre skall ni göra det? -- Jag kunde aldrig
tänka, att ni skulle göra allvar deraf. Tycker ni
inte att det är bra dumt af er just nu då allt är så
vackert här? --"

"Det tjenar visst mycket till hvad jag tycker,
fröken Ebba! -- Om jag fick råda mig sjelf, är jag
rädd ... men -- ja, det tjenar ingenting till. Jag
måste väl också hem och göra nytta en gång. Min
tjenstledighet är slut."

"Ack, er gamla tjenstledighet! Som om ni inte kunde
få den förlängd om ni ville -- och quand même! -- Edra
fattiga patienter kunna just ha' godt af en liten
hvilotid, om de ligga der hela året om för resten för
att bli experimenterade på ... och ni sjelf ... säg
mig nu verkligen, är det nödvändigt att ni reser? --"

"Ja, verkligen!" -- --

"Men det tycker jag är ledsamt!" utbrast hon med ett
barnsligt uttryck, i det hon såg honom rakt i ansigtet
med sina uppriktiga ögon.

"Tror ni då att jag --  --"

Han kom icke längre. Ögonen, dessa omutliga
sanningstalare hade mötts, och, i det de sökte tyda
hvarandras språk, märkte han icke en gång att meningen
blef oafslutad. Det gick en lång minut. Derpå drog
han djupt efter andan, vände sig hastigt bort, började
med ifver rycka löst små bitar af bark och mossa från
stammen och kastade dem i vattnet, der vågorna genast
åter buro dem till land. Att döma efter utseendet
fanns det för honom i detta ögonblick icke något högre
intresse, någon mera maktpåliggande angelägenhet,
än att inom så kort tid som möjligt få en viss del
af stammen fullkomligt afskalad. När det ej ville gå
på annat sätt, tog han upp sin pennknif, täljde och
skar med förtviflad brådska. 

"Det är bra sällan man
får sa varmt före midsommar", anmärkte han.

Men Ebba satt stilla, med högröda rosor på kinderna
och de små händerna sammanknäppta framför sig. Ögonen
glänste, och ett halft omärkligt, skälmaktigt litet
leende flög öfver hennes ansigte. Derpå sade hon:

"Jag undrar för resten alls icke på att ni vill
resa ... det är aldrig för roligt hos oss sedan
... Hör, doktor Ancker, säg mig, hvad tycker ni om
Arvid? --"

"Jag ...? Jag har ej sett grefven tillräckligt
för att ..." 

"Åh, nonsens, det har ni visst, det
vet ni visst. Ni tycker bara inte det går an att
säga det åt mig; och det är ju mycket hyggligt af
er, förstås -- jag senterar det ... men jag hör
alls icke till dem som anse att ens kusiner ha'
privilegium på att vara ledsammare och odrägligare
än andra menniskor. Tvärtom! När de äro tråkiga och
misslyckade är det dubbelt retsamt, ty då är det
icke nog med att man blir ond, man skäms också,
och tycker man har ett slags
ansvar för dem. Fastän, om man skulle stå till ansvars
för Arvid! ... Gudskelof att han åtminstone icke är
min riktiga kusin, bara gift med Doris ... fastän
det är då på det hela icke stort bättre. Ack, hvad
jag afskyr honom! -- Jag tror icke det finnes någon
menniska i verlden som jag afskyr till den grad,
eller som är mera oblandadt afskyvärd. Jag är alltid
på vippen att rusa upp och läsa upp andra budet för
honom, när han är riktigt i farten ... och alla
de andra med för resten! -- Det var just en vacker
historia han berättade nyss ... åh! ... Det var
då för väl jag kom derifrån. Här kan man andas ut;
jag tycker alltid det är som jag ville qväfvas då
jag en stund hört på honom; och jag qväfs också; --
jag qväfs af att bita ihop tänderna och tvinga mig
sjelf att tiga. --"

"Nå ja, hvad det beträffar så --"

Hon skrattade, ett klingande barnsligt skratt.

"Åhja,   det   är   också   sant! -- tiga kan man
just icke påstå   jag   gör,   ingen fara för det ... men
ser ni, jag qväfs
ändå, ty jag kan icke säga hvad jag ville, och det
är mycket värre.    Hu!"  hon ruskade på sig ...  "Det är för
rysligt, när han börjar på med sina horribla dumma historier och
teorier och   påhitt,  tilldess det riktigt kokar inom mig,
och jag blir
alldeles   vild   af   att   känna   allt   som borde
sägas, och kunde
sägas, om det bara var någon annan än jag, dumma nöt,
som satt   der   och   hörde   på.    Det  är så fasligt
att han skall få
rätt,   när han har så förfärligt orätt,  bara derföre
att jag ej
kan   hitta   på   de   rätta   orden  att svara med
... och -- är
det icke för bedröfligt -- jag kommer aldrig att  kunna
göra någon nytta här i verlden, aldrig!   -- Om jag har
aldrig så,
aldrig   så   rätt,   och ser  sanningen aldrig så
solklart, så kan
jag ändå icke omvända eller förbättra någon, ty jag
kan icke tala om det som ligger mig riktigt om hjertat med
andra  än dem   som   hålla   med mig;  så fort jag är med dem
som äro af olika tankar med mig, blir jag nästan   idiotisk;
alla mina tankar   flyga   sin väg, Gud vet hvart, och jag kan
icke hitta på   ett   enda ord! ... Och det är väl just då
som de skulle behöfvas, förstås ... Det är också derföre jag
alltid blir ond när   jag   disputerar   med   någon;   det   är
icke vackert, och tjenar   ingenting till ...  men jag kan icke
hjelpa det ... jag blir  så rakt förtviflad öfver mig sjelf! 
... Jag var icke snäll
nyss", tillade hon långsammare, och med sänkt röst.
"Tyckte ni icke också det? ... Men ni vet icke huru det
känns! ... Hvarföre hjelpte ni mig icke?"

"Huru?"

"Huru! ... Naturligtvis genom att säga Arvid hvad
jag menade; ni visste det bestämdt lika väl som jag,
utom att ni skulle ha' kunnat uttrycka det tusen
gånger bättre. Det är icke möjligt annat!" ... Hon
lutade sig framåt och såg ifrigt på honom. "Det
är icke möjligt att ni icke tänker alldeles som
jag! Det gör ni? ... Säg? ... Hvarföre svarar
ni icke? ... Jag tycker att ingen ... ingen,
ingen sann och ädel menniska kan tänka annorlunda"
-- tillade hon brådskande och halfhögt liksom för att
öfvertyga sig sjelf; men under det hon talade och såg
på honom försvann säkerheten allt mera ur rösten, och
der kom ett darrande allvar i stället, mycket olika
den halft sjelfsvåldiga, lekande, barnsliga ton hvari
hon dittills talat; -- ögonen blefvo större och mörkare
och tycktes vilja läsa ända in i hans själ; det var
som om hela gestalten på en gång förvandlats från
barn till qvinna. 

Han hade sett denna förvandling,
denna förunderliga dubbelnatur hos henne förr; men
denna gång grep det honom, som aldrig förut. Han
såg på henne några ögonblick utan att svara. Något
kämpade inom honom; han bet hårdt ihop tänderna och
drog efter andan.

"Jag   vet ...   jag    mins   icke   riktigt ...
Jag   vet  icke om jag förstod ..."

"Förstod?   --   Det var icke svårt att förstå
... Hörde ni   icke   på? -- Mins  ni   icke  hvad
vi talade om der borta just nu? -- Mins ni icke hvad
Arvid sade? --" 

"Jo ..."  Han tystnade och såg bort. 

"Nå?!" ...   Hon   höll   alltjemt de stora
ögonen fästade på honom i andlös förväntan.

"Ni är så sträng, fröken Ebba!" sade han med ett
tvunget, nervöst skratt. "Först säger ni att ingen
sann och ädel menniska kan vara af olika åsigt mot
er; och sedan fordrar ni att jag skall ... skall
... men lika godt ... Ja, der var mycket i sättet
och andan af grefvens framställning,
som   jag kanske kunde ... kunde ha' önskat
annorlunda; -- men, sanningen att säga, så ... så måste
jag dock, om också af andra skäl och från en olika
synpunkt,   hålla med  honom i sjelfva hufvudsaken;
det kan icke hjelpas ... Jag  kan  icke fatta
huru   en   man  af heder kan tänka på att binda
någon, aldraminst   någon   som   han  älskar, vid
sig, då han icke har ett hem att bjuda henne; icke något ... utom långa
år af väntan och saknad och ovisshet ... under
hvilka hon, honom förutan, kunnat lefva glad, hoppfull
och lycklig, och kanske firma ett ... långt bättre
öde än han, äfven i bästa fall, kunnat bereda henne
... då han kanske till slut ändå icke har annat att
gifva henne än ett lif af arbete och försakelser,
af bekymmer och ... kort sagdt, alls icke ett
sådant lif, som man vill bereda den qvinna man
älskar, och som hon ... har rättighet att fordra
... Det förefaller mig som det mest sjelfviska,
ja, det nedrigaste, oförsvarligaste ..."

Hans   ton   blef   allt fastare,   under det han
talade, och höjde   sig   så   småningom   till ett
nästan passioneradt allvar; han såg ej mera på
henne, utan bort öfver sjön; det var som talade han
mera till sig sjelf än till henne, som hade han för 
ett ögonblick nästan glömt henne, i förföljandet af
sina  egna tankar.    Efter ett ögonblick fortsatte
han:

"Jag   har  haft   orsak   att   tänka   rätt   mycket
och allvarligt öfver denna fråga; jag har också
sett exempel som ... men   jag   vill   icke
döma andra, jag vill icke uppställa någon lag,   Gud
bevare   mig   derifrån!    Lifvet   är  så underligt
... jag vet ej huru någon kan våga att vilja afgöra
hvad som är rätt   och orätt -- utom för sig sjelf
... mellan Gud och ... sitt   eget   samvete
... så godt man förstår; -- så godt man förstår!   --
Gud nåde oss!   det är icke mycket man förstår. --
Ett   kan   vara   rätt för en annan, som icke är rätt
för mig ... jag -- för min egen del -- jag har kommit
till  den öfvertygelsen, den orubbliga öfvertygelsen
... att jag aldrig -- aldrig,   utan   att   förlora
all   aktning   för   mig   sjelf, skulle kunna
säga ett ord om -- om min kärlek till någon qvinna
--   än   mindre bedja om hennes tillbaka, innan
jag hade  ... ett   hem ... en  ställning, och ett
... någorlunda bekymmerfritt   lif   att   erbjuda
henne ... Jag skulle -- ja, jag skulle förakta   mig,
om  jag, för ett ögonblicks sjelfvisk tillfredställelse, 
skulle vara så ... svag -- så ... att vilja döma
någon som   vore   mig   kär   och   dyrbar  till att
... till att för min skull   nöta   ut  sin  ungdom,
sina friska, bästa år, som aldrig komma   tillbaka,
i   fåfäng   väntan,   längtan,    ovisshet ... Ja, 
jag   dömer   ingen,   det   har jag ju sagt ... men
det är mig ofattligt huru någon kan handla så
... otänkbart ..." 

Han talade med passionerad ifver, -- som den talar,
hvilken ej blott söker att öfvertyga en annan,
men sig sjelt på samma gång -- att öfverrösta en
farlig, frestande röst i sitt eget inre, och genom
hvarje uttaladt ord liksom foga ännu en länk till
de jernband, som binda samvetet vid pligten. Först
då han slutat, såg han på henne. Var det en fråga
i blicken? -- En halft omedveten längtan att se
... hvad? -- Ja, hjertat är ett underligt ting --
hvem kan svara derpå. -- Säkert är att han ej väntat
att se hvad han såg. Hon mötte en sekund hans blick
med vidöppna ögon, derpå slog hon med en åtbörd
af förtviflan händerna tillsammans och dolde sitt
ansigte i dem.

"Är   det icke förskräckligt att höra er tala så!"
utbrast hon häftigt.    "Ni också! ... Ni! ... som
jag trodde ... Herre Gud! ... Hvad   är   det
då   för en förbannelse öfver verlden, som gör att
icke blott de dåliga, utan också de bästa, ädlaste,
kunna   misstaga   sig   så  förfärligt! ... Finnes
det då icke en enda  man ... icke   en   enda!
--   som   har   nog   mod att se sanningen   och
begripa   den och handla efter den, i trots af allt
hvad   den   eländiga   verlden   må   säga! ... Jag
trodde så säkert   att   ni åtminstone ... och
nu hör jag er säga alldeles det samma som alla de
andra, alldeles det samma! -- Jag har 
hört det tjugu, hundrade gånger! -- och jag har sett
hvart det leder! -- Ni vet det icke! Ni begriper det
icke! ... Men jag ..."

Hon höll inne och såg ett ögonblick på honom,
med bleka kinder och händerna hårdt sammanknäppta
framför sig. Han betraktade henne med häpnad, liksom
den soin för första gången i sitt lif står inför ett
problem, som han icke kan lösa, men på hvars lösande
icke desto mindre lif eller död beror. Hvad betydde
väl denna passionerade häftighet, denna ångest? --
Var det? ... Men icke ens hans skärpta, ifriga blick
kunde upptäcka en gnista af medvetande om personlig
sorg, missräkning eller beräkning i den smärta och
indignation som talade ur dessa ärliga ögon. Det
var som hade hon helt och hållet glömt sig sjelf
i detta ögonblick, som tänkte hon blott pä honom,
på den orätt hon såg honom färdig att begå.

"Det är så underligt" -- fortsatte hon hastigt,
med dämpad röst och samma brinnande allvar --
"så obegripligt! Att menniskor, som med allvar och
uppriktighet, ja, med strid och uppoffring söka och
sträfva att göra det rätta, ändå kunna så misstaga
sig ... då sanningen dock är så enkel, så nära till
hands. De tala alltid om heder! -- Men hvad är väl i
sjelfva verket heder annat än sanning? -- Och ändå!
--  Det är verkligen sant, att ej blott fädernas
missgerningar, men äfven deras misstag, straffas
inpå barnen.    Denna stackars verlden   har   nu
i   så   många   århundraden  igenom  krånglat bort
sig sjelf och ljugit för sig, att menniskorna nu en
gång ej längre med bästa vilja kunna skilja på Guds
eviga sanningar och   de   skuggbilder, som föregående
generationer uppställt i deras   ställe ... Ja,   så
är   det! ... men det är förskräckligt att tänka på,
förskräckligt att se ... Det är så att man kan bli
tokig! ... Och jag -- jag känner det rätta så tydligt
... och   kan  ändå   icke hjelpa ... Men jag måste
försöka ... jag kan icke ännu en gång se ... Ack,
ni vet icke hvad jag sett!
--  Tro, och hopp, och ungdom, och lycka, ja,
en odödlig själ, uppoffrade åt den skuggbild,
den grymma afgud, som menniskorna   nu   kalla
heder! ... och  att   nu höra äfven er åkalla den!   --
Det gör mig förtviflad! ... Men hvad tjenar det till
att  jag talar.    Om ni icke ser sanningen sjelf,
ni som är så sann, så lär ni ej låta öfvertyga er af
mina ord."

Hon stannade och tryckte ångestfullt de små händerna
ännu hårdare emot hvarandra, så att ringarne lemnade
djupa märken i den fina huden. Han gjorde blott en
rörelse, liksom för att bedja henne fortfara.

"Ack, jag kan ju så illa tala ... så litet uttrycka
hvad jag menar! Det är så svårt! -- och det förefaller
ju så förmätet af mig att vilja döma -- afgöra i en
sak, den så många, bättre och klokare än jag, tänkt
annorlunda ... Men jag vet, jag vet att jag har
rätt! och är det rätt, är det sant, så borde det
väl icke göra någonting huru illa det blef sagdt,
eller genom hvem -- sanningen gör sig väl gällande
ändå ... Och sanningen -- ja, sanningen ... den
är ... att då Gud -- Gud, som ju ej skapat den minsta
atom, det minsta kryp på jorden utan ändamål, och som
ej nedlagt någon enda gåfva i menniskonaturen utan
någon god och välsignelserik afsigt -- det tror ni
ju --? Då han lärde menniskorna att älska hvarandra
... så hade han väl också någon mening dermed,
som de ej ostraffadt få förbise och ringakta ... Ej
blott att ... att menniskor skulle -- gifta sig, som
så många, många göra, utan en enda tanke, ett enda
högre sträfvande gemensamt, för att lefva lugnt och
sorgfritt i denna verlden och ha' fullt upp med mat
och dryck och kläder och allt sådant ... utan något
mycket, mycket högre och allvarligare
--   att   de  i  verkligaste, innersta mening skulle
stödja hvarandra -- hjelpa hvarandra framåt och uppåt --
så som blott de kunna,   åt   hvilka   Gud   skänkt
en   verklig kärlek ...   Och derföre, när två
menniskor hålla af hvarandra ... älska hvarandra   --
verkligen,   så  att de kunna vara vissa om att de
skulle   vara   hvarandra   till   välsignelse   och
hjelp ... så bör intet,   intet   på jorden ... icke
menniskofruktan, icke fruktan för fattigdom, icke
fruktan för långa år af väntan och  dröjsmål   en
gång   afhålla   dem   från att säga det åt hvarandra.

Om de så ej kunna gifta sig ... om de måste vänta
... Herre Gud! är då det en så förskräcklig olycka? --
när de ändå äga hvarandra, så mycket bättre och
innerligare än många, många som i verldens ögon och
i yttre afseende äro man och hustru. En pröfning kan
jag väl förstå att det är. Men pröfningar finnas ju
öfverallt ... och det är mycket lättare att förvandla
dem till välsignelser, som komma direkte ur Guds hand,
än dem, som man skapar sig sjelf ... Ni har sett 
exempel säger ni; ja, det ha' vi alla, om man så vill,
det är nog sant, tyvärr, att menniskor hundrade gånger
blifva olyckliga på detta sätt. Men det är intet
bevis, intet! ... Jag skulle vilja veta hvad här
i verlden som ej kan missbrukas, eller hvilket lif,
hvilka förhållanden som ej kunna blifva olyckliga om
de ej uppfattas rätt ... Hvarföre höra menniskor icke
detta? -- Hvarföre ha' de ej mod att handla derefter,
när de verkligen inse det? Det är ju alltsammans så
enkelt, så klart -- det skingrar så på en gång alla
dimmor af falsk stolthet och falsk blygsel och falsk
hederskänsla ... det afgör så på en gång alla tvifvel,
alla stridiga pligter. Ack, om folk ville frukta Gud
litet mera och verlden litet mindre ändå! -- Om de
vågade att tänka för sig sjelfva, att uppriktigt se
sanningen i ansigtet, och afgöra, icke med verlden,
icke med hela massan af hundraåriga fördomar -- men
med sina egna samveten, hvad som verkligen är rätt --
men hvem gör det? --"

"Jag ... förstår ej fullkomligt ..."

"Ja,   det  är ej heller godt att förstå mig!  -- Jag
sade er   ju   att   jag   icke   kunde tala ... och
detta ... detta ligger mitt hjerta så nära! -- Det
kommer öfver mig som en flod, allt på en gång,
det qväfver mig! ... men det är ju så enkelt,
så solklart ända ... ack, att jag ej  skall kunna
visa er det!"

Hon satt några ögonblick tyst, med ansigtet i
händerna. Derpå såg hon upp, en stor, allvarlig
blick.

"Ni undrar väl ... Ni kan icke förstå mig. Och
om ni kunde det, skulle mina ord kanske ändå icke
hafva något värde för er, ni skulle anse mig för ett
oerfaret barn, som i förmätenhet talar ur mitt häftiga
hjerta, utan att känna något verkligt om det lif och
de frågor, öfver hvilka jag vill uppställa mig som
domare. Ja, jag undrar icke derpå ... Ni har nästan
icke sett mig annat än i -- i solsken ... Och jag i
är ju så oförståndig ... Men jag har dock sett mer,
och tänkt mer, än någon vet, eller kan ana ... det
är icke ofta jag kan tala derom ... det ligger så
långt inne." ... Hon syntes tveka några ögonblick;
derpå återtog hon, i det rösten fick en ton af ännu
djupare allvar: "Jag vill berätta er en historia
... som jag aldrig annars talar om ... men jag kan
berätta den för er ... ni känner ju oss alla så väl
... och den kan kanske visa er vägen ... och visa er
hvad jag menar bättre än något jag kan säga ... Det
är om ... om Doris." -- Hon sänkte rösten och gjorde
ett ögonblicks uppehåll. -- "Nu har ni sett henne,
doktor Ancker! -- Har ni någonsin i hela ert lif sett
någon vackrare, ståtligare, fullkomligare? -- Nej, det
kan ni icke ha' sett, ty det finnes ingen! -- Hon är ju
som en drottning, som en prinsessa i en saga. Man blir
glad bara af att se henne och tänka på att Gud skapat
något så skönt -- tycker ni inte det? -- Och ändå,
har ni icke märkt det? -- är det som om ens hjerta
krympte tillsammans när man är med henne; det är
något som gör ondt ... Ja, jag har sett att ni märkt
det; man kan icke undgå att märka det, tror jag, och
jag har hört menniskor undra hvad det är. De säga
att hon är kall och verldslig, och ... och sträng i
sina omdömen. Det är väl också sant ... Men stackars,
stackars Doris! Hon är icke verkligen sådan -- hon var
så olika ... förr ... och det är ingen som vet eller
anar ... Ack, jag håller ändå så mycket af henne,
så mycket ... det är som ville mitt hjerta springa
sönder när jag tänker på henne. Hvem skulle kunnat
tro! ... Men jag berättar icke ordentligt.

"Hon var så söt! -- ja, ni kan icke tänka er det! --
Ni har endast sett henne nu, och jag tror ej det
funnits mer än en sådan i verlden, så att ni kan ej
döma efter andra. Hon var så glad ... alltid glad
... och så god och kärleksfull
också ... visade hon sig också en smula hård och
trotsig ibland, så märkte hon aldrig förr att hon
sårat någon, än hon var färdig att göra allt i
verlden för att få det godt igen. Och så vacker! --
ja, ni tycker hon är vacker nu ... och hon är ju
också vackrare än alla andra -- men ni skulle sett
henne då! -- Jag har hört att somliga finna henne
skönare nu ... ja ... men allt som nu är snö och
is och marmor var då lif och själ och värme. Hennes
ögon -- hennes vackra, vackra ögon -- ja, nu tycker jag
ibland jag fryser när hon ser på mig -- men de kunde
stråla! ... Ack ja! -- hon har gråtit så många, många
tårar, det är ej underligt om ljuset slocknat i dem."

Ebba tystnade och såg en stund allvarligt framför sig,
under det att uttrycket i hennes ansigte blef allt
mera smärtsamt. Slutligen drog hon en lång suck och
fortsatte:

"Så var det då någon ... någon som hon höll af. Hon
kände alltid allting starkare och häftigare än alla
andra, och så var det då också med detta. Ja, jag
kan ej tala derom. Det är så sorgligt, så sorgligt
att tänka på -- nu -- då hon är ... Han var också en
man, som man kunde älska -- en riktigt bra ... Och
han höll af henne också! -- ja, det var icke svårt
att se; ... Hon såg det, och hon var så lycklig;
så lycklig! ... Ack, Doris, Doris! --

"Men han var fattig; han kunde icke gifta sig ... och
han var också en man af heder, ville icke döma
henne till långa år af väntan och ovisshet ... icke
binda henne. Som om man icke är bunden ändå, när
man älskar! -- Som om han icke just genom sin tystnad
dömde henne till det han ville bespara henne, och ännu
värre! -- Alla de pröfningar som någonsin kunna följa
med en lång förlofning, utan den styrka och tröst och
glädje som fullt förtroende och tillit och gemensamt
hopp kunna gifva. Men det är hvad menniskor kalla
heder ... Ack, hvarföre kunna män aldrig förstå att --
att intet lidande, ingen försakelse, intet i verlden
kan vara så förskräckligt för en qvinna som detta, som
de helt lugnt ålägga henne af missförstådd skonsamhet
och falsk stolthet. Och hvad är det ändå egentligen
alltsammans annat än fruktan för hvad verlden skall
säga? De veta det kanske icke en gång sjelfva, kalla
det med vackrare namn, -- men det är så ändå ... Är det
icke tydligt, att när Gud lär tvenne menniskor att
älska hvarandra framför alla andra, så är det också
hans mening att de framför alla andra skola vara
hvarandra till hjelp och välsignelse ... tror ni
icke det? -- och om de också ej genast kunna blifva man
och hustru -- ja, om de också aldrig skulle blifva det,
vågar jag säga ... hvad mer? -- Huru mycket rikare,
bättre, lyckligare, har icke deras lif ändå varit
än om de dömt sig till fullkomlig ensamhet och evig,
evig saknad ... Älska de hvarandra, måste de ju bära
saknaden ändå -- huru mycket lättare att bära den
tillsammans.

"Ja, han sade intet ... och Doris -- ja, hon var
glad ändå, hon, hon väntade, hon trodde på honom,
var så viss om hans kärlek. Men så ... reste han
bort ... han fick en anställning i Indien. När han
kom och tog afsked ... jag tänkte ... och Doris
tänkte också ... Men han var för stolt att säga något
... och hon var också stolt. Han sade blott farväl,
och att de troligen ej skulle råkas mera, -- tackade
för all hennes vänlighet, och önskade henne all lycka
... Den qvällen var hon som död ... jag glömmer
det aldrig, aldrig! ... Och hon har aldrig kommit
till lif sedan ... icke den gamla Doris, vår Doris
.. Hon var bara nitton år."

Ebba gömde åter ansigtet i händerna, och stora tårar
föllo på den hvita klädningen.

"Och sedan ...?"  frågade han, andlöst.

"Sedan ... sedan kom hon till Stockholm; den
vintern, hörde ni ej talas om henne då? ... Hon ansågs
att vara den största skönheten der -- och det var hon --
och så beundrad -- intet under heller ... Så -- gifte
hon sig då med Arvid ... med Arvid, af hela verlden! --
Arvid som ändå hon och alla menniskor kände ... Och
att nu se henne! -- Att se henne, år för år, sjunka
till jemnbredd med honom ... sjunka till trängre
känslor, en lägre 
uppfattning af lifvet, ett lägre sinne ... Ack, en
qvinna gifter sig icke ostraffadt utan kärlek och
med våldförande af sitt bättre jag med en man som är
henne underlägsen -- det hämnar sig! -- Och sjelfva den
naturliga ädelheten i hennes karakter, som gör att
hon måste vara medveten om sin förnedring, gör henne
allt bittrare och bittrare, mot sig sjelf och hela
verlden. Ack, det är förskräckligt, förskräckligt!"

Båda tego en lång stund.

"Der har ni nu min historia", återtog Ebba hastigt
och med låg röst. "Är den icke lika sorglig som
den Arvid berättade? ... Men den är ännu mera
... jag vet blott ej om jag kan ... säga det
... När jag tänker på all denna sorg och elände,
denna förödelse och förtviflan, som aldrig behöft
komma, om två menniskor blott vågat vara sanna mot
hvarandra, så ... undrar jag ibland nästan på att
solen ännu kan lysa på jorden, som menniskorna så
förstört ... Till slut
--  ja, det var för ett år sedan ...  kom han
tillbaka -- han, ni vet.    Fredrik råkade honom i
Stockholm  och bjöd honom hit.    Doris   var  också
här -- de hade ej sett hvarandra på fem   år ... Man
kunde   ej   märka på någon af dem om de mindes   det
förflutna ... ja, Doris, jag tror verkligen ibland
att   Doris   glömt   det ... åtminstone   betraktar
hon  det helt och   hållet   som en barndomsdårskap,
som hon helst vill ha' glömd ...   Men   han   blef
allt allvarsammare och tystare, ju mera   han   såg
henne.    Och   till   slut   talade   han  med mig
--    vi   hade   alltid   varit   så   goda vänner
alltsedan jag var helt   liten.     Han   ville
veta   huru  hon  blifvit   så  förändrad. Och
jag ...   ja,   jag   vet   icke   hvad   jag
svarade    --   jag vågade icke säga honom det ... Men
han gissade det ... och tvingade   mig   sedan
så   småningom   att   säga honom allt ... När
det var slut ... skrattade han till och sade:
'Tack! sanningen   är   alltid   bäst -- det är ju
rätt eget att tänka på att man   kan   uppoffra   så
mycket,  lida  så mycket, bara för att till   slut
komma   underfund   med   att   det alltsammans varit
värre  än   förgäfves.'    Dagen   derpå   reste han,
och en vecka derefter ..."

"Ja --?"

"Han sköt sig --"

En lång, lång tystnad. De sågo båda ofrånvändt ut
öfver den klara, lugna vattenytan, der uddar och
holmar afspeglade sig allt tydligare, rodnande i
aftonsolens strålar. En obeskriflig, ljuflig frid
tycktes alltmer sänka sig öfver hela naturen. På
andra sidan viken slog trasten alltjemt några långa,
vemodiga toner, som blandade sig med det entoniga
pinglandet af en koskälla -- annars var allt tyst --
tyst, så att man kunnat höra ett hjerta slå.

"Kan ni nu förstå", började Ebba slutligen -- "huru
det måste kännas för mig att höra er tala så som ni
nyss gjorde ... veta att ni tänker så -- ni, som
dock borde -- borde kunna se lifvet stort och sant,
om någon kan det. Det gör mig så ondt in i hjertat
... Förstår ni det?"

"Ja ... tack!"

För sitt lif kunde han ej hafva sagt mera just
då. Förstod han? Ja, han tyckte sig förstå -- nu,
som aldrig förr; och en iskyla, som af döden sjelf,
spred sig genom hela hans varelse. Hennes glödande,
passionerade ord hade med öfvertygelsens makt trängt
rakt till hans hjerta, omstörtande hela det system
af tankar och åsigter, som han med så mycken möda
sträfvat att uppbygga åt sig -- det system af konstlad
pligt och heder, som stått mellan honom och lyckan;
men i samma ögonblick som han kände det, kände huru
lycklig han kunnat blifva, kände han äfven det hopp
försvinna, som han ej velat erkänna, men som han nu
på en gång, då det var för sent, insåg vara en del af
sjelfva hans lif. Ännu för en kort stund sedan hade
han så lugnt talat om att lemna henne -- tänkt sig med
en viss stolt sjelftillfredsställelse uppoffringen,
ett lif utan henne. Dåre! Han kände nu att han blott
kunde tänka sig det, medan han dock i det innersta af
sitt hjerta ej kunde tro på möjligheten deraf; lika
litet som den som lefver i hela kraften och fullheten
af sin ungdom och styrka, kan tänka sig döden, --
som han derföre icke fruktar. Ja, ett lif utan
henne, det var döden, -- det var mörkret,
tillintetgörelsen ... han kände det, i samma stund
som han kände, med den förtviflan, som blott det
oundvikliga kan uppväcka, att det måste vara så,
-- att han icke var något för henne, aldrig kunde
blifva något. Ja, han förstod nu ... han förstod att
hon talat ur sitt ärliga, varma hjerta, så som ingen
qvinna kunnat tala, hvars eget lifs väl eller ve stod
på spel; han förstod att hon räckt ut sin lilla hand
för att rädda honom, så som hon skulle sträckt den åt
enhvar hon sett sväfva i fara -- detta lilla modiga,
kärleksfulla barn, som med sina klara ögon sett så
djupt i lifvets gåtor, och med sin enkla barnasjäl och
sitt ädla qvinnohjerta funnit lösningen på frågor som
förvirrat de visaste och bästa. Aldrig hade hon synts
honom så dyrbar som i detta ögonblick, då han måste
säga henne farväl för alltid ... Ty han måste det --
det tjenade till intet att strida mot denna visshet;
den blef honom allt klarare, allt mera öfverväldigande
för hvarje sekund, i det ord efter ord af hvad hon
sagt, hennes uttryck, hela hennes väsen, uppdykade för
hans tankar. Ingen qvinna i verlden, det upprepade han
för sig sjelf, kunde hafva talat så, om der i hennes
hjerta varit en enda känsla, som kunnat göra det sagda
till en lifsfråga för henne sjelf. Hade hon icke sett
honom rakt i ögonen utan att rodna, utan att darra,
utan att förvirras ett ögonblick? -- Och vid tanken
på dessa mörka, djupa, sanningsfulla ögon hade han
svårt att icke jemra sig högt i sin ångest ... det
var som uttalade de en dödsdom öfver honom ... Han
visste icke, han, icke en gång han, som älskade henne,
att det finnes naturer, så höga, så rena, så enkla,
att man ej får mäta dem efter hvardagsmenniskornas
småaktiga, konventionela måttstock, om man vill
fatta yttringarne af deras väsende. Genom sjelfva
sin enkelhet blifva de obegripliga för en verld,
som i årtusenden arbetat på att bedraga sig sjelf.

Det föreföll honom som hade han suttit der i timmar,
lutad öfver stammen, med ögonen på vattnet och
denna verld af tankar och lidanden inom sig, men
det var blott några få minuter. Då han såg upp, var
rosenskimret ännu ej försvunnet från holmarna och sjön
-- solens sista strålar lekte bland häggblommorna -- och
Ebba satt ännu stilla på samma ställe, med hufvudet
lutadt i handen och de tankfulla ögonen fästade på
marken.

"Det blir sent", sade han och reste sig. "Det är tid
att gå hem."

"Ja, jag tror det", svarade hon och såg upp, liksom ur
djupa drömmar. -- "Men jag har ingen lust. Här är
så skönt! -- Jag önskar att denna afton aldrig ville
sluta -- och att vi aldrig behöfde gå härifrån. Det
är så underligt att allt skall ... taga slut."

Han svarade ej, och med en liten suck reste hon sig
upp, skakade ut sina hvita draperier, tog upp sin
hatt och sina ormbunksblad, och gick tyst bredvid
honom på den lilla gångstigen som ledde ifrån udden,
öfver ängen, der gullvifvorna trängdes med hvarandra,
och upp i skogen.

Der inne under de stora träden herrskade redan
skymning och rådde en nästan berusande doft af
björk och lönn, gran och hägg och tusen friska löf
och örter. Icke ett ljud hördes -- och de båda gingo
också utan att säga ett ord, sida vid sida, hvar i
sina egna tankar.

Först   vid stättan som förde in till parken stannade de.

"Får jag hjelpa er? --"

"Tack!"

Hon räckte honom sin hand -- hvad den var kall, den
lilla mjuka handen -- och sprang upp. Men på öfversta
trappsteget stannade hon, vände sig om, och såg på
honom.

"Res icke!" ... sade hon helt sakta och lade med en
hastig, barnsligt bedjande åtbörd den andra handen
på hans kind ...

Och sedan? ... Ja, sedan ... Björkarna och
granarna stodo der höga och tysta rundt omkring
och doftade allt starkare och starkare; stjernorna
kommo också fram en och en och sågo så stilla ned på
dem ... men hvad de hörde och sågo ... det ha'
de ej talat om. Kanske du kan säga oss det, du, som
vet hvad det vill säga att älska och blifva älskad.

Ansel Hatton.



Allmännyttigt.



Ett enkelt medel mot väggsvamp. I en nyligen utkommen
teknisk tidskrift omtalas att boningshuset å ett
större gods blifvit så illa angripet af väggsvamp, att
man befarade hela husets fullständiga förfall. Alla
möjliga medel -- frätande syror, luftning, drainage
-- användes fruktlöst. När man deremot beströk de
ställen, der svampen visade sig, med petroleum, så
blefvo de uppväxta svamparne genast svarta, derefter
torra och föllo slutligen bort utan att efterträdas
af nya. Ett lika lyckligt resultat erhölls af detta
förfarande hos en närboende granne, hvars hus blifvit
bekajadt på samma sätt.



Att gifva blommor en snabb och yppig utveckling. Såsom
medel härför rekommenderas att tillsätta det
vatten, hvarmed blommorna begjutas, med en liten
qvantitet mineralsalter. Man tager sålunda 0,5 gran
kristalliseradt engelskt salt, 1,5 gran kalisalpeter,
4,0 gran salpetersyrad kalk och 1 qvarter flod- eller
brunnsvatten. De förstnämda tre salterna löser man
i 11 qvarter vatten och tillsätter derpå fosforsyrad
kalk. Lösningen måste verkställas åtminstone 14 dagar
före användningen och dagligen skakas om.



Logogryf.

Helt ringa kändt på vår gröna jord, 
Jag här vill er presentera, 
Ett litet samhälle i vår nord, 
På femti hus, om ej flera; 
Af höga berg trenne sidor döljes,
Af salta vågen den fjerde sköljes; 
Nu vet ni det.

En gata, stenlagd till hälften blott; 
Ett torg, som luktar af fisken; 
Sju handelsbodar med smått och godt; 
En krog med flicka bak' disken. 
Det fem, sex ungkarlar kan prestera 
Och tolf mamseller, om icke flera, 
Som föra post.

Nu tio stockar jag vill er ge, 
Att flytta framåt och åter; 
Rätt sammanfogade svara de 
Mig: Hvad är Nils då han gråter? 
Hvad gjorde Petrus till sist af ånger
Se'n store mästar'n han trenne gånger 
Förnekat had'?

Hvaruppå stannade Noaks ark? 
Den väg vi ej böra vandra; 
Ett djur, som äter upp trädens bark;
Hvad andras lätt är att klandra; 
En trenne rikens beherrskarinna;
En kungabrud, om blott annan qvinna
Ej ränker haft.

Hvart större samhälles namn; och se'n 
Hvarmed man gäddan plär fånga; 
En vacker fågel, fast rösten klen;
Hvad gjorde Lunkentus långa? 
Hvad sägs, att ynglingen af sin flamma 
Lätt göres, om han ej sjelf det samma
I förtid gör?

Hvad Didrik gjorde, när som han drack; 
Det samma alla vi göra --
Och här jag slutar.    Farväl och tack! 
Åt dem, som velat mig höra. 
Nu med en bugning jag vill försvinna, 
Men än en gång tör ni återfinna 
Bror

Betulia.



Gåta.

Man sagt, i alla tider, 
Att jag kan tänjas ut;
Men hur man än mig vrider. 
Blir jag dock trång till slut. 
Man gerna vill mig muta, 
Men jag omutlig är;
Man grymt mig såra plär, 
Och innan qvalen sluta 
Jag djupa skråmor bär. 
Med men'skan plär jag löpa 
I kapp på lifvets stig, 
Hur än den slingrar sig. 
Allt hon för guld kan köpa, 
Blott icke frid med mig.

Wilhelmina.



Palindrom.

Jag ofta sitta plär 
Uppå mig sjelf omvänd.

Erik Stolt.



Schack-Rebus.

(Efter springarens gång.)

| st   | or   | an   | t    | och  | druf | gläd | de   | 
| yr   | kr   | lu   | v    | de   | sa   | ta   | i    | 
| nas  | Från | n    | os   | Vår  | je   | hj   | fa   | 
| la   | i    | mus  | st   | de   | n    | ut   | s    | 
| t    | Det  | val  | ta   | s    | un   | l    | er   | 
| er   | r    | Han  | k    | l    | ta   | i    | Gud  | 
| bo   | us   | s    | s    | ju   | na   | der  | Hän  | 
| mä   | för  | r    | t    | nas  | ti   | en   | er   |

Lodbrok.



Bokstafsgåta.

Följande bokstäfver och stafvelser,
riktigt sammansatta, bilda 8 ord, hvilkas
begynnelsebokstäfver bilda namnet på en af verldens
störste författare, slutbokstäfverna namnet på hans
fädernesland.

a ö d r n ull ull l l l ma n e i k n h us y s u str t
curr e c.

De 8 orden äro:

1. Namnet på ett i en viss form hoprulladt papper.
2. Ett engelskt  uttryck för det i omlopp varande pappersmyntet.
3. Namnet på en berömd Böhmisk reformator.
4. "Bläck" på ett modernt språk.
5. Barnsligt namn på glänsande småsaker.
6. Ett i Peru allmänt begagnadt  lastdjur.
7. Namnet  på   en  hos   oss   allmän busk- eller trädartad växt.
8. Ett svenskt adj., som, tillagdt näsan, låter, i synnerhet för fruntimmer, mycket förargligt.

Erik Stolt.



Rebus.

(rebus)



Charad.

Menniskor, de minsta med de största,
De hafva sina hem uti mitt första;
Men fåglarne, mitt tredje, bo uti mitt andra,
Den satsen kan ingen bestrida eller klandra.
Att visa mitt hela aktning och lydnad,
Det är och blir mångens heder och prydnad.

And. Er. S.



Uttydningar.

Lösning af Logogryfen i 3:e häftet, sid. 96: Lärkan,
hvaraf fås: äran, räkna, Ran, klar, "klar", lära,
rak, karl, kärna, kär, kan, än, an, läka, kräla, ark,
kran, klär, kärl, kar, al.

Uttydning af Rebus i 3:e häftet, sid. 96: Talet
utfördes med komisk ostentation.

Lösning af Charaderna i 3:e häftet, sid. 96: n:o 1,
Danssal; n:o 2, Vansinnig.

Uttydning af Gåtan i 3:e häftet, sid. 96: Hoppet.



Historiska bilder.

LXXXIV.

De två konungarne på Kymmenegård.

Vester ut från Fredrikshamn och helt nära  utloppet
af Kymmeneelf ligger Kymmenegård, en gammal kungsgård,
hvars   namn   möter   oss   långt   tillbaka  i
medeltiden. Bo Jonsson (Grip), den rike drotsen, ägde
på sin tid gården, som han skänkte till Wadstena
kloster,   men ett halft århundrade   derefter
indrogs   gården   till  kronan och förvandlades
till   kungsgård.     Skärgården   utanför   är
äfven   minnesvärd genom Svensksund.

De minnen, som äro fastade vid Kymmenegård, bjuda
oss icke rosor. Modlöshet, sorg, försagdhet,
förtviflan, ja feghet och förräderi, -- se der
namnen på länkarne i den kedja, hvilken i våra häfder
omsluter Kymmenegård. Midt ur detta dödsmörker för
den svenska äran framglänsa dock tvenne namn, hvilka
lockat oss att för ett ögonblick föra läsaren med
oss till denna trakt. De äro Gustaf II Adolf och
Gustaf III. Men äfven de tillbragte mången mörk och
dyster stund på det gamla Kymmenegård.

Det var på Kymmenegård, som Gustaf Adolf diktade en
af   dessa   visor,   hvilka   höra   till  historien
om hans kärlekshandel   med   Ebba Brahe.    Men den
af dessa visor, som har till öfverskrift:  "En vijsa
hvilken H. K.  Majt gjordht haffuer den 15 Januarij
anno  1616, på Kymmenegårdh utij Finlandh", tillhör
icke början af denna kärlekshandel, då hoppet log
och mod och krafter växte, ju större de hinder
voro, hvilka upprestes   mot   de   älskandes
förening,   utan slutet, sedan dessa hinder   visat
sig   oöfvervinneliga, och   den   store   konungen
måste sluta sin sköna ungdomsdröm  inom sitt eget
bröst.

Det är allmänt bekant, huru Gustaf Adolf redan som
gosse såg den sköna Ebba Brahe vid sin moders hof
och huru hos båda kärleken slog rot redan i deras
unga år, bidragande hos honom att tidigt rikta
sinnet till det höga och ädla, liksom han vida
förr än andra vid samma ålder invigdes i mannens
värf och verksamhet, eftersom tiden kräfde kraft
och duglighet, -- och hos henne att utveckla den
själens spänstighet och kraft, som satte henne i
stånd att följa konungasonens djerfva ande på hans
svärmiska flygt att bygga fosterlandets lycka. Ty
om något annat drömde icke den unge Gustaf
Adolf, om hvilken samtiden sade, att han aldrig
varit barn eller yngling, utan ständigt konung.

Med lif och själ och på fullt allvar egnade han sig
också åt sitt konungsarbete, men de första stegen
framåt, när han visste med sig, att han för alltid
af sagt sig hemmets lycka och sjelf måhända brutit
i grund med sin ungdoms brud, -- de 
voro bittra, och det var här på Kymmenegård, som han
först i lugn kunde öfvertänka sin ställning sa väl i
förhållande till det förflutna, som till framtiden,
så väl sina pligter som konung, som sina rättigheter
som menniska. Han hade återkommit från sitt sista
ryska fälttåg, hvarunder ban förgäfves belägrat
Pleskow från den 30 Juli till den 17 Oktober, och
hade rest landvägen omkring Finska Viken. Men i samma
mån som han aflägsnade sig från krigsskådeplatsen,
desto mer öppnade sig utsigterna till den verld af
frid och lycka, som han hoppats finna vid sidan af
Ebba Brahe. Och det tysta, ensliga Kymmenegård var
liksom bestäldt för att i sitt sköte upptaga den
sörjande konungen.

Det är dock icke rätt att tänka sig denne konung
hängifvande sig åt sorgen. Hans hjerta var fullt
deraf, men han redde den ifrån sig. Han kämpade
sig som en man till segren öfver sig sjelf och lade
sin ungdomskärlek som ett offer på fosterlandets
altare. Det är en hvar bekant, huru alla de, som stodo
den unge konungen närmast och voro honom kärast, hans
moder, Axel Oxenstjerna, arbetade på och till slut
äfven lyckades öfvertyga honom om nödvändigheten att
afstå från Ebba Brahe, tills han slutligen sjelf, just
under belägringen af Pleskow och under inflytandet
af sin uppgifna ungdomskärlek lockades till en
kärlekshandel med den sköna Margareta Cabeljou,
hvarigenom han liksom sjelf utestängde för sig all
möjlighet att återknyta förbindelsen med fröken Ebba,
hvars jungfruliga stolthet blifvit på det djupaste
sårad. Det var medvetandet härom jemte känslan af
att han likväl uppfyllt sin pligt, som fyllde Gustaf
Adolfs hjerta under hans vistande på Kymmenegård, och
som gaf sig ett utlopp i den visa, han här diktade:

"Medan man lefver i verlden här, 
Måste man det betänka, 
att lycka och olycka tiden bär, 
hon månde ej annat skänka.

Så börjar han, och framställer i fortsättningen
dygden, såsom den, hvilken ensam, näst Gud, kan
förhjelpa menniskan att rätt begynna och ända denna
verldens lopp. Mot dygden kan ingen olycka uträtta
mera "än töcknen mot solens klarhet". Dygden förer
till heder, när man henne följer.

"Deruti, så bevarar hon dig, 
hvar du henne ej glömmer, 
och beskyddar i all din lifstid, 
hvad verlden ock om dig dömer."

Och de grundsatser, som konungen här uttalar, förblef
han trogen under hela den tid, hvilken förunnades
honom att lefva och verka. "Ett stadigt sinne behöfves
dertill" -- säger han, och ett stadigt sinne ägde han
ock, som blef "vid dygden still, hvart verlden än
vred och vräkte".

Men vi lemna den tjugutvåårige Gustaf Adolf, som
utgick att blifva ej blott en af vårt lands, utan en
af verldens störste konungar, och flytta oss till en
tid närmare vår, ett par århundraden på ett årtionde
när. Kymmenegård fanns ännu, men det låg icke längre
inom Sveriges gräns. Den granne, som Gustaf Adolf
trodde sig hafva trängt tillbaka från Östersjön, hade
kommit dit och blifvit efter Sverige den mäktigaste
staten i norden.

Gustaf Adolfs beundrare, Gustaf III, satt på Sveriges
tron och vi hade åter ett krig med denne vår östra
granne. Härutinnan var allt det samma som i Gustaf
Adolfs dagar, men en olikhet fanns, och en som
var ganska betänklig: Sveriges folk följde ej mera
sin konung så, som det fordom gjorde, och just här
på Kymmenegård vistades konungen, då han skulle få
erfara det oerhörda, att lemnas ensam med draget svärd
mot fienden. Det var nämligen under vistandet här,
som skådespelet af Anjala-förbundet uppfördes. Vår
afsigt är emellertid icke att skildra det samma,
utan blott att dröja hos konungen, medan han på den
gamla kungsgården tillbringade några dagar af den
pinsammaste oro, men på samma gång genom sitt mod
och sin själsnärvaro visade sig vara värdig att bära
Gustaf Adolfs krona.

Kriget började i Juni 1788. Ett bref från Kellgren,
skrifvet den 3 Juni, till en vän, upplyser om
sinnesstämningen, och vi tillåta oss derur anföra
början. "Sen jag sist skref dig till, har mycket
timat, ännu mera befaras. Krig är i hvars mans mun
och segern redan i knektarnes; Petersburg anses af
dem som redan intaget ... I går återkom kungen från
Karlskrona, der flottan utgick natten mellan den
30 och 31, 18 skepp stark. Här på varfvet arbetas
sedan öfver 8 dagar på galerernes utrustande;
2 till 3 utgå om dagen. Jag har ej ännu, som jag
önskat, fått se någon; ty så väl Skeppsholmen som
vägen från Djurgården äro stängda af stark vakt,
en försigtighet som ansetts nödig mot spioner och
mordbrännare; man talar ock om försök, som bevisa,
att försigtigheten fordrats. Imellertid ligger ryska
ministern helt lugn på Djurgården och förskönar sin
Biskopsudde, icke visande sig förtrytsam öfver något
annat än att dessa anstalter borttaga det arbetsfolk,
han behöft för sina byggnader, och så ofta han är i
staden, bjuder han till sitt bord, ena dagen hofvet,
andra rådet, tredje gardet, ständigt försäkrande,
att intet krig blir af, om ej Sverige anfaller,
det han ej vill förmoda."

Han berättar vidare, att förstärkning afgått till
Waxholmen och tillägger: "I anledning deraf tilldrog
sig häromdagen under konungens bortovaro en löjlig
historia. Kommendanten på fästningen, Drake, en gammal
from och enfaldig man, hvars befäl desse herrar
Otto Kronstedt och Ribbing, hvilka ditfört 
förstärkningen. ej anstått att uppbära, blef högeligen skrämd
vid berättelsen af en käring, som sett hela ryska
flottan vid Oxdjupet. På herrarnes tillstyrkan sände
han strax en rapport härom hit till prins Fredrik,
som vice-konung under konungens frånvaro. Rapporten
var så hemlig, att de tre afsända konstaplarne längs
med Stockholms gator, innan de uppkommo på slottet,
berättade hela innehållet för hvem de mötte, men
visste tillika att berätta prinsen, det allt var en
käringsyn och Draken en gammal narr."

Folkets liksom soldaternas förhoppningar voro de
samma som konungens. Skämtet från de unga officerarnes
sida med gubben Drake lemnar oss en antydan i smått
om den anda, som rådde inom krigsbefälet, en anda
af sjelfsvåld och egenmäktighet, som allt sedan
frihetstiden inrotat sig och som under det näst
föregående ryska kriget visade så sorgliga frukter.

Gustaf III, hvilken -- man må för öfrigt om honom hysa
hvilka åsigter som helst -- dock ingen kan förneka
en varm och innerlig kärlek till vårt gamla Sverige,
skulle också i sin
ordning plocka bittra frukter af denna till förräderi
gränsande sjelfsvåldsanda, och det skedde här på
Kymmenegård. Man kan väl icke förneka, att den
olyckliga början af detta krig berodde på felaktiga
och bristfälliga anstalter, äfvensom att missnöjet
hade ett stöd i grundlagen, som förbjöd konungen att
börja anfallskrig -- ty det som utgafs för ett anfall
från Rysslands sida utskreks allmänt såsom gjordt för
att få ett svepskäl till krig -- men å en annan sida
framstår befälets handlingssätt för fosterlandsvännen
i en så mörk dager, i synnerhet när man har äldre
tiders mannamod och fosterlandskärlek för ögonen,
att man icke utan harm och vedervilja genomläser
de anteckningar om händelser och personer, hvilka
af samtida gjordes och i våra dagar i tryck lemnats
allmänheten.

Så anför Adlerbeth, att man icke inskränkte sig till
blott klander af kriget, utan förnekade konungen
rättighet att förklara och börja det samma samt
befalla hären att gå öfver gränsen. "Sinnena i
svenska hären förbittrades genom sysslolösheten,
och Helsingfors föreställde snarare en riksdag, än
ett läger. Sjelfva vördnaden för konungens person
åsidosattes. Man hade ej fördrag att i närvaro af
de personer, som han mest gynnade, fälla om honom
de förgripligaste utlåtelser. Den allmännaste
benämningen var: galningen."

Den 19 Juli gick svenska hären öfver gränsen. Det
gällde Fredrikshanm, men man hade icke hunnit långt,
förrän missnöjet utbröt, en mängd ansökningar om
afsked (tvenne öfverstar och en mängd underordnade
officerare) inlemnades, manskapet vid ett par
regementen förmåddes af sina officerare att packa
in sin tross och begifva sig öfver gränsen hem igen,
och när anfallet mot fästningen skulle ske framträdde
öfverstarne Hästesko och von Otter inför konungen och
förklarade, att de icke kunde svara för soldaternas
lydnad, hvarvid det berättas, att Hästesko fattat
tag i konungen. Konungen tilltalade emellertid dagen
derpå manskapet, och oaktadt alla bearbetningar ropade
alla med en mun, att de ville följa konungen i lif
och död.

Anfallet företogs derpå, men misslyckades, och konungen
med hären måste återgå, den förre till Kymmenegård,
den sednare till Anjala. Här var det, som den
sammansvärjning bildades, hvilken i vår historia
bär namn af Anjala-förbundet. Då kommo svåra, ja
väl förtviflans dagar för Gustaf III. Icke nog med
den försvårade ställning, hvari det hela befann sig,
då den ryska flottan kom och instängde den svenska
vid Sveaborg, och Danmark hotade med krig, utan
konungen var till sin person omgifven af sådan
osäkerhet, att han ansåg sig böra bo på sin jakt
Amfion, der han om nätterna lät indraga landgången
af fruktan att blifva bortröfvad. Han trodde sig 
vara omgifven af en mäktig liga -- säger Adlerbeth --
som sammansvurit sig mot hans person.

I synnerhet misstrodde han  sitt lifgarde, hvars officerare
öfverljudt utöste sitt missnöje, och af dem föreställde han sig
att inom kort blifva arresterad.    Den 13 Aug. låg han under
orolig   väntan   till   sängs   hela förmiddagen, och mot aftonen,
oförmögen att längre uthärda sin plågsamma ovisshet, besökte
han gardesofficerarne i en lada, der de voro samlade att taga
förfriskningar.    Han   fann   sig   då i deras våld och var  sjelf
förundrad,   att   de släppte detta tillfälle ur händerna att 
försäkra sig om honom.

Men   oaktadt   all   oro och själsångest, som
gränsade till förtviflan, bibehöll konungen mod
och hopp.    Man ser det af hans   bref.    Samma
dag,   som   de finska officerarne sammanträdde   i
Anjala   och   uppsatte   den   bekanta   skrifvelsen
till ryska   kejsarinnan,   skrifver   konungen
till sin broder, hertig Carl:    "Vi   äro   icke
mer så lyckliga, och då lyckan vänder ryggen,
synes   allt förena sig till vårt förderf.    Vi äro
innestängda   af den ryska flotta, hvars besegrare vi
varit; midt i en   upprorisk   här befinner jag mig i
det bedröfliga läget att hvarken kunna gå fram eller
tillbaka ..."  Han   slutar brefvet med dessa ord:
"Må vi kunna återse hvarandra under mera

lyckliga omständigheter. Ehuru illa understödd,
motsagd, till och med förrådd och kanhända öfvergifven
af en del af mina trupper, har jag icke förlorat
hoppet; men det är i de stora farorna, man ofta finner
sin räddning." Tre dagar derefter slutar han ett
bref till riksdrotsen C. A. Wachtmeister sålunda:
"Jag önskar er, min bäste grefve, behagligare
och lyckligare dagar, än dem jag nu lefver. Min
vänskap för er och er tillgifvenhet för mig äro så
ståndaktiga, som det mod, med hvilket jag aldrig kan
förtvifla om fäderneslandet."

Då gunstlingen G. M. Armfeldt önskade, att konungen
väl måtte vara borta ur Finland, svarade han: "Jag
kan på flere vis omkomma, men aldrig skall jag vanära
mig. Rymma undan dessa förrädare vore fegt och skulle
öka deras mod. Nej, en enda utväg gifves för oss, min
vän; det är, om dansken förklarar krig. Då hafva vi
en orsak att fara härifrån för att försvara vår vestra
gräns, och hela folket, som då blir upplyst om faran,
skall tjena mig att försvara både fäderneslandet och
mig sjelf. Hos oss behöfvas starka slag för att göra
effekt!"

Armfeldt blef bestört och tog konungens ord
såsom uttryck för den djupaste förtviflan. Men i
sjelfva verket var det, såsom Adlerbeth anmärker,
tidningen om Danmarks fredsbrott, som drog konungen
ur denna afgrund af bekymmer. Underrättelsen om
Danmarks krigsförklaring inträffade dagen derpå,
den 21 Aug. Konungens första ord, när han mottog
denna underrättelse, var: "Je suis sauvé! (jag är
räddad!)" Och samma förtröstan uttalar sig i hans
bref hem till Wachtmeister, då han, väntande på denna
tidning, omtalar sitt beslut att, i händelse "sakerna
skulle bli allvarsamma, genast återvända till Sverige
och uppelda sinnena att gå mot en fiende som aldrig
lärer vara mer att lita på. "Sådan är min föresats"
-- säger han -- "och jag hoppas, att herr grefven
igenkänner den ståndaktighet, som i de svåraste
omständigheter aldrig öfvergifvit mig."

Några dagar derefter lemnade konungen Kymmenegård
och Finland samt for hem. Och han förstod att
elda sinnena. Det fosterländska i hans uppträdande
vände stämningen i hela landet till hans fördel.

St.



Dalarne.

Högt i Norden, lyst af norrskensnatten, 
Badadt utaf Siljans friska vatten,
Lågt, förutan rang, på rikedomens skala, 
Ligger frie männers hemvist -- gamla Dala.

Frostig himmel öfver bygden hänger, 
Kargt bland stenar sådden fram sig tränger, 
Och från fjäll med evig snö så svala 
Fläkta vindarne i gamla Dala.

Arm på gods, men rik på tro och heder 
Bott en stam med fädrens enkla seder --
Rask att handla, långsam till att tala -- 
Sedan hedenhös i gamla Dala. --

Jemt när utländskt våld sitt hufvud höjde, 
Och i stoftet Svea hjessan böjde, 
Jemt när annat allt försjönk i dvala 
Fanns det vaken hug i gamla Dala.

Derför än för hvarje nordiskt hjerta -- 
Uti rosig fröjd, i dyster smärta -- 
Är det kärt med moar, klippor kala 
Sturars, Engelbrekts och Wasas Dala.

Ireneus.



Grodorna.

Ingen djurfamilj har sedan hedenhös varit så illa i ropet
som grodornas. Både i fabeln och dikten har den
blifvit beskrattad, ehuru ofta -- låtom oss tillägga
detta -- på de skrattandes egen bekostnad. Esopus
och Aristophanes, Lafontaine och Andersen hafva
skrifvit odödliga verk om grodornas lidelser, vanor
och dårskaper; folk har läst och folk har skrattat
åt de löjliga grodorna, många utan att veta utaf att
de skrattade åt sig sjelfva.

Men om grodorna fått figurera i fabeln, så har också
den fantasirika okunnigheten och vidskepelsen gjort
fabler om dem, så befängda och otroliga, att man
snarare vore färdig att gråta än skratta åt dem,
ty dessa fabler äro endast bevis på hur oförsynt
vantron huserar, när icke upplysningen får skingra
dess dunkel och låta naturen visa sig sådan hon är. De
stackars grodorna hafva begagnats för att afspegla
de menskliga dårskaperna; men lika gerna kunna de
stå som ett exempel på hur vår allmänbildning är
beskaffad, särskilt beträffande kännedomen om naturen
och dess företeelser. Och hvad är okunnigheten
annat än dårskap eller -- om ni ej vill taga detta
påstående för godt -- hvad namn skola vi gifva åt
den visa anordning, som inskränker undervisningen i
naturvetenskaperna för en dogmläras skull? Naturen,
jorden, är väl ändå vårt hem så länge vi vistas här,
och hvad vore väl vigtigare, än att vi gjordes väl
hemmastadda deri? .... Naturen lefver upp, gräset frodas,
träden löfvas, djurverlden förnyar sig med millioner
insekter och krypdjur -- naturen i sin sommarskrud står
som en lefvande protest mot den dårskap, som rycker
ungdomen bort ifrån det fruktbringande studiet af
dess under, för att kasta den in i onyttiga drömmar
och ofruktbara spekulationer, lika litet 
tillfredsställande  själens  åtrå efter ökadt vetande som
hjertats behof af frid.

Hela naturen är en sammanhängande kedja
från en fullkomlighet till en annan. Vetenskapen klassificerar
dessa företeelser för att kunna ordna dem till
ett helt för begreppet, men som menniskans begrepp
lider af ofullkomligheter, så visar sig snart,
att naturen ej efter en sådan måttstock låter
klassificera sig. Aldrig visar sig någon bestämd
skiljegräns emellan två klasser, alltid finnes der
någon företeelse som äger två närliggande klassers
kännetecken.

Grodslägtet (Batrachia) utgör en sådan mellanlänk, det
bildar öfvergången ifrån fiskarne till amfibierna, och
det egendomliga inträffar här.   Att öfvergångsslägtet
icke samtidigt, utan under   olika   perioder af sin
utveckling visar båda grannslägternas kännetecken.
Likheten med fiskarne visar sig redan i grodornas
befruktningsprocess, som äger rum först sedan honan
lemnat   ifrån   sig   rommen.    Det   uppväxande
grodynglet har likaledes   fiskarnes   kännetecken.
Grodungen   eller  den s. k. pinglan har en
simfena och inga fötter, lefver endast i vatten och
andas med gälar.   Men så småningom inträder en
underbar förvandling; fötter börja visa sig på den
runda delen af pinglans   kropp,   i   början   blott
märkbara för mikroskopet, men slutligen   fullt
tydliga för blotta ögat, stjerten faller bort och
likaså   gälarne,   som   under   tiden  ersättas af
lungor; och en vacker dag kraflar sig pinglan upp
ur det  våta elementet för att   se   sig  om i ett
nytt.    Från detta ögonblick har grodan klädt   utaf
sig   fisken   och   blifvit en amfibie, kanske icke
af renaste vatten, men ändå försedd med "kallt blod
och lungor" samt   med   den   dubbla  förmågan  att
kunna lefva lika galant både på land och i vatten.

Så fort än grodorna genomlefva sin första tillvaro,
så långsamt går det sedan med tillväxten, och först
på tionde eller tolfte året lära de uppnå full
utbildning. De blifva mycket gamla och öfverlefva
misshandlingar, som skulle döda de flesta andra
djur. Att mista ett ben betyder ej mycket för en
groda, till och med hufvudet kan hon ganska länge
undvara, utan att lifvet lemnar henne. Också hafva
vetenskapsmän med dessa djur gjort experimenter,
hvilka skulle vara förskräckliga, om man ej visste
att grodornas känselsystem är ytterst outveckladt,
En groda, som man afskar hufvudet under sjelfva
parningsproeessen, fortfor i sju timmar att befrukta
honans ägg, och sedan denna skilts ifrån hanen lefde
denne ännu i fyra timmar. Om en groda fryser in i en
isklump, så qvickuar hon till och blir lika kry så
snart denna tinar upp. Man har äfven anmärkt såsom
en egendomlighet för dessa djur, att en afskuren
lem, t. ex. en fot, växer ganska snart igen i sin
ursprungliga form, ett förhållande som icke existerar
hos några andra af de vertebrerade djuren.

Om   vintern   ligga   grodorna   i   dvala,   gömda
nere i de djupaste   träskhål   och   gömslen.
Men    när    första   vårsol skiner   fram   och
insekterna   börja   surra bland tufvorna, då vakna
vintersofvarne upp för att söka sig föda eller fylla
sina pligter som fäder och mödrar.    Vattendjur,
maskar, fiskyngel, skaldjur   och   gräs   är  den
föda som de mest tycka om, och såsom jägare lära
de utveckla ganska mycken slughet, -- man har till
och med trott sig hos dem spåra en viss grad af
beräkning. Gamla grodor   äro  mycket  försigtiga
och    varna   de   andra när  någon fara är å
färde. När    menniskosteg    höras, skynda  de
genast  att välja en plats,  der  de kunna se ett
stycke omkring sig, och för att, när fienden   nalkas,
strax kunna försvinna.


Ätliga grodor.


Några arter af grodslägtet äro ätliga, såsom
t. ex. Rana esculenta, af hvars bakben man tillreder
en frikassé, som i smaklighet och finhet skall
öfverträffa den af kyckling. Bruket att äta grodor
har ännu icke kommit till heders hos oss och torde
aldrig blifva svenskt, ty afskyn för detta djur är så 
allmän och djupt  inrotad,
att  den väl aldrig torde försvinna.

Grodornas hud är slemmig, mjuk, elastisk och så
tunn, att, då den ligger intill kroppen, musklerna
lysa fram derigenom. Utanpå denna finnes ofta en
öfverhud, hvaruti synas aflagrade många slags färger,
såsom brunt, gult, grönt och blått. Uti och ofvanpå
huden finnas en mängd körtelartade svulster, hvilka
afsöndra en mjölksaft, som luktar mer eller mindre
af hvitlök.

Den slemmiga huden och körtlarne spela en vigtig
roll i grodornas lif: om dess verksamhet störes,
dö djuren; ty igenom huden insupa de en stor mängd
af den fuktighet och luft, som är behöflig för deras
existens. Ja, man kan säga, att grodorna andas och
dricka nästan lika mycket genom huden som genom
lungor och hals. Townson har bevisat detta. En
torkad löfgroda, som befanns väga etthundrafemtio
gran, omvecklades med en våt duk så att munnen var
fri: efter en timmes förlopp vägde den sjuttiosex
gran mer än förut. I ett slutet kärl med fuktig
temperatur kan grodan lefva ända till fyratio dagar
endast och allenast genom hudens verksamhet. Hämmas
hudutdunstningen genom ett lager af fernissa, så att
fuktigheten endast får tillträde genom munnen, så dör
grodan efter några dagar; beröfvas hon huden helt och
hållet, så dör hon redan efter ett par timmar. Lägger
man en groda på glödande kol, så afsöndrar hon en
sådan mängd af slem, att kolen släckas. Deraf den
gamla historien om att salamandern kunde lefva i
eld. Slemmet är giftigt, men blott i ringa grad. Det
förorsakar en brännande känsla på ställen, der huden
är mycket tunn, t. ex. på läpparne; det är olösligt
i vatten och färgar salpeter röd. Det dödar likväl
smärre fåglar, som utsättas för utdunstningen deraf,
och det berättas att en hund, som ej kunde låta bli
att bita grodor, fick svullen nos och
dog. Säkert är åtminstone att hundarne bära en
instinktlik afsky och fruktan för detta djur.

Grodorna äga en öfverraskande färdighet att frambringa
mer eller mindre klangfulla, höga och afrundade
toner. När sommarnatten är lugn och månen glittrar
på träskets vatten, komma dykungens barn fram ur de
svarta djupen och sjunga med en kraft och ihärdighet,
som sätter månget ängsligt sinne i fruktan och
förvirring.

Brekeke, -- brekeke! -- koax, tuu! -- brekeke, brekeke,
qvarr, brekeke, tuu! brekeke, brekeke! ...

Oken säger visserligen att man vid ett sådant
tillfälle skulle kunna tro
sig   vara i  ett  dårhus,   och
det   bör   ej    förundra,   om
folk med svaga nerver finna det oangenämt att
höra detta entoniga musikstycke exeqveras hela
natten igenom. Men vi vilja påstå, att denna musik
harmonierar med vårnatten lika väl som fågelsången,
och ovilkorligen tränger sig den tanken på oss,
att de lefnadsglada varelser, som sålunda gifva sina
känslor luft, hafva ett vigtigt parti i den stora
naturkonserten och att de besjunga en verksamhet,
hvars betydelse vi ännu underskatta.



Geografisk upptäckt.

Lilla Anna för sin "bonne-amie,"
guvernanten, lärde  "Sverges städer", 
sökte än i sin geografi, 
än på kartans alla skilda väder.

En gång Anna upp från kartan ser,
frågar nog naivt sin lärarinna:
"Står ej namnet, goda bonne, på er
-- äfven det -- att här på kartan finna?"

"Hur har Anna kommit på den tron? 
Vet: på kartor", guvernanten talar, 
"står ju icke någon alls person --
endast länder, orter, berg och dalar."

Anna återtog:  "jo -- tro mig ni --
mamma sagt, som tydligt jag vill minnas,
att just ert namn, snälla bonne-amie,
skall på öfvergifna kartan finnas."

Hilma.


Charles John Andersson.

Den täcka staden Wenersborg har ett för jagt- och
fiskvännen alldeles utomordentligt läge. Sjön Wenern
har här sin södra ändpunkt och ej långt ifrån staden
kastar den sina vattenmassor i en stenig bädd med
brusande och skummande kaskader ut i Göta Elf,
som i ungdomligt mod ilar framåt i ystra språng,
för att nedanför slussarne vid Brinkebergskulle i
ett lugnare framglidande mellan idylliska stränder
liksom hämta kraft till sin väldiga brottning mot
klippornas granitmassor vid Trollhättan. Och öfverallt
en blandad gran- och furuskog. Här är rikligt med både
fiske och vildt; hvad det förra beträffar, erbjuder
både sjöns och elfvens vatten ymnig tillgång på den
s. k. Wenerslaxen, som äfven är mycket eftersökt
af fisk-amatörer, och hvad jagten beträffar äro
Halle- och Hunneberg allbekanta. I denna på herrliga
naturscenerier i öfrigt rika trakt såg man ofta på
1820:talet en väldig fiskare och jägare, en riktig
Nimrod, som ej tvekade om att stundom begifva sig
ända upp i de vermländska skogarne och der uppsöka
deras ludne konung samt med honom leverera mången
blodig kamp. Denne Nimrod var född engelsman och hade
såsom sina landsmän i allmänhet många egenheter,
hvilka gjorde honom till medel punkten i en mängd
lustiga historier och anekdoter: hans namn var Lloyd,
och han lefver ännu, under namnet "gubben Lloyd"
väl känd i hela vestra Sverige och såsom författare
till några på jagtäfventyr rika böcker, en gammal
kär bekant för den generation, hvars
dådlystna ungdom inföll på 30: och 40:talen. Lloyd,
som på 20:talet var en högrest och starkt byggd
ung man och, såsom sagdt, var höljd i denna mystiska
slöja, som en äfventyrlig lefnad alltid utbreder kring
sin man, var äfven gerna sedd hos det täcka könet,
som intogs af hans dåd och kraft: "det starka är det
sköna värdt". I en undangömd dal fängslades den raske
engelsmannen af en landtlig skönhet och täljde med
henne ett stycke romantik, lik den gamle nordiske
vikingen under vinterdagarne, och frukten af denna
förbindelse blef en son, som såg dagens ljus den 4
Mars 1827 och i dopet uppnämdes, efter då regerande
konungen, Carl Johan, åt hvilket namn fadern dock gaf
engelsk fashion, genom att ändra det till Charles
John, såsom han sjelf också sedan kallade sig, och
under hvilket namn, lagdt till moderns, han skaffade
sig verldsrykte.


Charles John Andersson.


Han tog redan tidigt arf efter sin far, i det
han allt ifrån barndomen visade samma lust efter
fiske, jagt och ett kringströfvande lefnadssätt som
denne, hvarigenom han äfven erhöll en smidig och
stark kroppsbyggnad. Han genomgick Wenersborgs
apologistskola, och hans kamrater från den
tiden anmärka såsom egendomligt för den blifvande
Afrika-resanden, att han med synnerlig omsorg vinnlade
sig om sin klädsel, ja, till och med var "sprättig",
allt under det han med liflig förkärlek egnade sig
åt naturens studium och från sina jagtutflygter till
traktens berg, skogar och sjöar hemförde rikliga
byten, så att han snart hade en ganska betydande
samling i
naturhistorisk väg. År 1847 lemnade han skolan och
reste ned till Lund samt tog der studentexamen samma
år. Här var Sven Nilssons namn då i sin högsta frejd, 
och zoologiens studium stod under hans vård i
praktfullt flor vid det syd-svenska universitetet.

En dag beslöt han att begifva sig till England, dit
hans håg stod. Han lemnade Lund 1849 och begaf sig
hem till Wenersborg, der han ordnade sina samlingar,
med hvilka han mot slutet af samma år lemnade
Göteborg ined ett segelfartyg på väg till Hull. I
England hoppades han kunna erhålla medel att företaga
resor. Med passion älskande sådana, hade hans drömmar
länge sväfvat kring Afrikas ödemarker, öfver hvilka
då ännu hvilade det djupaste mörker. Men en sådan
resa var dyr, hvarföre han slog tankarne derpå ur
hågen och i stället riktade sin uppmärksamhet på ett
annat för litet kändt land,
Nordens sago-ö, det gamla klassiska Island, dit han
möjligen kunde komma med något hvalfångarfartyg
och der han ämnade studera den nordiska faunans
sällsyntare fågelarter. Alla anordningar för denna
resa voro i det närmaste vidtagna, då Andersson
måste i enskilta angelägenheter resa in till
London, der hans planer dock genast fingo en annan
riktning. 

Här uppsökte han med rekommendationsbref
från sin far en af dennes vänner, Sir Hyde Parker,
"alla fiskares konung" benämd, hvilken föreställde
honom för mr Francis Galton, en gentleman som just
vid den tiden umgicks med planen att företaga en
expedition till södra Afrika, i afsigt att utforska
de okända trakterna bortom Capkoloniens gräns samt,
om möjligt, framtränga till den nyligen af Livingstone
upptäckta sjön Ngami. Andersson var just mannen för
en sådan 
expedition, och de båda männen öfverenskommo snart om
att åtföljas på den äfventyrliga färden.

Den 7 April 1850 lupo de med skeppet "Dalhousie"
ut från Plymouth och anlände den 23 Juni till
Capstaden. Här gingo de med några missionärer ombord
på "The Foam" den 7 Augusti och styrde kurs till
Walfish-Bay, som ligger några grader norr om Cap,
dit de anlände den 20 i samma månad. Här erbjöd
sig en lätt och rask förbindelse med det inre af
landet, och uppbröto Galton och Andersson äfven
snart på väg härifrån till Damaralandet, hvars södra
gränslinie bildas ungefär af nittonde lat. graden
och hvilket dittills varit nästan okändt. Här
i Damaralandet uppehöll han sig med mr Galton
en tid å missionärstationen Barmen, ett ödsligt
ställe snarlikt de mest kala platserna på Island,
men likväl erbjudande ett visst intresse. Sedan
våra resenärer inhämtat en del upplysningar om de
båda stora infödingsstammarne Damaras och Namaquas,
hvilka här bodde intill hvarandra och lefde i ett
tillstånd af öppet krig eller beväpnad fred, och
äfven fått kunskap om tillvaron af en sötvattensjö,
som skulle heta Omanbondè, beslöto de att gifva sig i
väg för att uppsöka denna. Till detta ändamål måste de
färdas genom Damaralandet, hvilket var i det närmaste
obekant för européerna. Damaras sjelfva gjorde de mest
öfverdrifna beskrifningar på dess vidd, befolkning och
bördighet. Folket var dock kändt såsom ogästvänligt,
förrädiskt och fiendtligt emot främlingar; i
synnerhet sedan Namaquas gjort infall der, dödat
en del menniskor och bortfört de stora hjordarne,
hvilka de sålt till européer, som derföre af Damaras
ansågos stå i förbund med Namaquas. Våra resenärer
uppgåfvo likväl icke sin föresats, utan anträdde sin
resa. Andersson skildrar den samma lifligt i sitt verk
"Sjön Ngami", sägande: "En europé kan icke göra sig
någon föreställning om de vägar, som man måste färdas
här i landet, eller om de omätliga svårigheter, som
här måste öfverviimas. För att gifva ett ofullkomligt
begrepp om detta sätt att resa, vilja vi föreställa
oss, att en person plötsligen förflyttas framför
en urskog af okänd vidd, der aldrig någon menniska
satt sin fot, men som hvimlar af vilddjur och haren
jordmån, lika lös och eftergifvande som på Englands
sanddüner; dertill bör man vidare lägga ett par
tunga vagnar, lika stora som de stenkolsskrindor,
man möter på Londons gator, ehuru ansenligt starkare
och klumpigare, -- samt hvardera dragen af sexton till
tjugu halftämjda, uppstudsiga oxar. Säg sedan åt
honom: 'Genom den der skogen går din väg; hurudan
den är, vet ingen menniska. Hjelp dig fram så godt
du kan; men kom ihåg, att dina oxar skola omkomma,
om du icke uppnår en vattensamling senast om två
eller tre dagar'; -- och låt honom derpå försöka sin
lycka! ... Omkring middagstiden den 5 April närmade
vi oss ändtligen Omanbondè; men, o ve, hur blefvo
icke våra förhoppningar bedragna! Mitt hjerta klappade
våldsamt af spänd väntan. Oxarnes sömniga gång,
der de släpade sig fram genom den djupa sanden, var
alltför långsam för min otålighet och min upphetsade
fantasi, och jag gick derföre ett ansenligt stycke
framför vagnarne, beledsagad af vid pass ett halft
dussin Damaras, då trakten helt plötsligt syntes
öppen, och jag befann mig på en uppåtstigande mark,
som sakta sluttade nedåt någonting, hvilket föreföll
mig som ett uttorkadt vattendrags bädd. Vi befunno
oss verkligen vid Omanbondè, -- flodhästarnes
sjö. Men alla kände vi oss djupt nedslagna. Länge
voro vi ur stånd att gifva luft åt våra känslor. Först
betraktade vi vassen och rören framför oss, sedan sågo
vi på hvarandra med stum häpnad och förvåning. Ett
uttorkadt, vattenlöst kärr af något mer än en engelsk
mils längd och en med vass bevuxen fläck var enda
belöningen för månaders arbete och oro!"

Sådant är vildmarksresenärens lif, och den man eller
qvinna, som det oaktadt fullföljer det, måste af
försynen hafva erhållit särskilta anlag och böjelser
till att ej blott utstå dermed förenade strapatser,
umbäranden och äfven lidanden, utan äfven finna deri
en njutning och tillfredsställelse.

Galton och Andersson stodo nu rådvilla om hvad de
skulle företaga sig, nästan frestade att uppgifva
tanken på vidare framträngande. Att färdas vidare
norr ut, skulle vara förenadt med oerhörda faror. De
vattensamlingar och kärr, som nu innehöllo vatten,
skulle under tiden sannolikt uttorka, hvaraf skulle
följa en säker död för såväl resenärerna sjelfva
som deras kreatur. Deras folk hade derjemte börjat
fälla modet och ville vända om. Af Namaquashöfdingen
Jonker Afrikaner -- en framstående, slug och krigisk
höfding -- och andra hade de fått veta, att norr
om Damaras bodde en nation, kallad Ovambo, som var
åkerbruksidkande, hade fasta boningar och berättades
vara slöjdidkande samt ärlig och pålitlig. Ovambos
styrdes af en enda konung, Nangoro. Omsider beslöto
resenärerna att företaga den äfventyrliga resan och
uppsöka Ovambofolket.

Tidigt på morgonen den 12 April lemnade de Omanbondès
ogästvänliga stränder, men uppnådde först den 29
Maj Omutjamatunda, Ovambofolkets första betesmark,
och kommo den 2 Juni till de sköna och bördiga
slätterna i Ondonga, -- Ovambofolkets land. "Det
skulle vara fåfängt", säger Andersson, "att vilja
försöka att beskrifva vår glädje och hänförelse
vid detta minnesvärda tillfälle eller att meddela
en föreställning om det tjusande panorama, som med
ens öppnade sig för våra ögon. Nog af, i stället
för de evinnerliga busksnår, der vi hvarje ögonblick
hotades med att blifva släpade ur sadlarne af trädens
ofantliga taggar, företedde landskapet nu ett,
såsom det tycktes, gränslöst fält af gyllene korn,
omvexlande med talrika fredliga bostäder samt belyst
af den nedgående tropiska solens milda ljus. Der och
hvar reste sig derjemte jättestora, vidt utbredda och
med mörk löfskrud prunkande timmer- och fruktträd,
medan oräkneliga solfjäderlika palmer, antingen
enstaka eller i grupper, fulländade taflan. För oss
var landet ett fullkomligt Elysium och belönade oss
rikt för alla mödor och försakelser."

Ovambolandet hade fore våra resenärers ankomst
dit icke blifvit det ringaste utforskadt, och
sällsamt föreföll det dem derföre, att detta folk,
som lefde i god välmåga, fredligt och belåtet
för sig sjelft, i föga beröring med den yttre
verlden, likväl var jordbruksidkande och till
och med kände till konsten att bereda metaller,
i det att de sjelfva t. ex. förfärdigade sina egna
prydnader, åkerbruksredskap m. m. Hade en stråle från
civilisationens sol för årtusenden sedan trängt hit in
och utvecklat en viss hyfsnings goda egenskaper hos
ett af de vildaste och råaste stammar på alla sidor
omgifvet folk? Galton har om Ovambofolket utgifvit
ett större arbete, hvilket på sin tid väckte ett
rättvist uppseende och till hvilket vi derföre kunna
här hänvisa dem, som möjligen skulle önska att få en
närmare kunskap om dessa trakter. Här slutade Galton
sina forskningar öfver det sydvestra Afrika, och våra
resenärer återvände samt inträffade den 5 December
åter i Walfish-Bay, dermed afslutande en expedition
som visserligen icke krönts af väntad framgång, men
likväl icke var alldeles utan sina frukter. Här fick
Andersson en mängd bref från Europa, sedan han i tjugu
månader icke erhållit någon underrättelse från sina
vänner. Bland dessa bref var äfven ett sorgebref, som
underrättade honom om en yngre broders död, hvilken
som sjöman aflidit i Rio Janeiro i gula febern.

Galton och några andra engelsmän togo afsked af
Andersson för att begifva sig till Cap och derifrån
vidare till England. Andersson, som bestämt sig
för att stanna qvar och företaga en ny expedition
till det inre af Afrika, skickade med Galton sina
vackra naturhistoriska samlingar, omfattande vid
pass femhundra fågelskinn, nästan dubbelt så många
insekter samt en hel hop andra saker.

Andersson måste likväl först begifva sig till
Cap landvägen, innan han kunde företaga sin nya
expedition, och här skildes han från tvenne raska och
goda kamrater, en dansk vid namn Hans samt John Allen,
hvilka reste öfver till Australien. Andersson stod
nu alldeles ensam. Hans bekanta i Cap

rådde honom att sälja sina saker och vända om till
Europa. Men han vände föraktligt ryggen åt sådana
förslag. Hans mod växte i samma mån som svårigheterna,
skref han sjelf enkelt. För honom stod också åtrån
och pligten att lösa ett geografiskt problem och finna
en väg äfven från vestra kusten till sjön Ngami.

Med otroliga ansträngningar, vittnande om en okuflig
ihärdighet, om mod och kraft, ordnade han en ny
expedition, med hvilken han den 16 Januari gick ombord
på skonerten "Flygfisken" på väg till Walfish-Bay,
dit han anlände efter ungefär en veckas förlopp. I
medlet af Februari bröt han upp med sin expedition
från denna plats och begaf sig, samma väg som han
färdats med Galton, tillbaka in i den hemlighetsfulla
verldsdelens så föga eller intet kända trakter. Som
ett bevis på de faror, för hvilka han härunder var
utsatt, må nämnas, att han endast under natten till
den 15 Juli "var tre särskilta gånger i dödens käftar
och undkom honom endast genom ett underverk". Sargad
och slagen, med en kropp skiftande i blått och svart,
med brännande och pinande smärtor i bröstregionen,
hvilka uppenbarligen antydde, att inre delar blifvit
skadade, måste han stanna några dagar; men var likväl
redan den 23 Juli åter i sadeln, för att tränga
fram till sjön Ngami, som han ansåg ej kunna vara
långt borta, emedan han sändt bud till höfdingen
vid sjön Letcholètébè, hvilken återigen skickat
ett antal män af stammen Batoana till hans möte -- 
märkvärdigt vackra karlar, starka och väl byggda, med
kafferska drag och temmeligen långt hår, icke olika
Damaras. Med dessa anlände Andersson ändtligen ett par
dagar derefter, eller den 25, till den efterlängtade
sjön, vid hvars åsyn han med skäl kunde utbrista sitt
"Euräka". Sjelf skrifver han om denna stund följande,
hvilket tydligen utandats af ett öfverfullt bröst
och är uttrycket för de mäktiga känslor, som i denna
stund trängde in på honom:

"På icke synnerligen långt afstånd låg der verkligen
framför mig en ofantlig vattenspegel, begränsad af
horisonten allenast, -- der låg föremålet för min
ärelystnad under en lång följd af år, för hvilket
jag öfvergifvit hem och vänner samt satt mitt lif
på spel. Det första intryck, som denna syn utöfvade
på mig, var högst sällsamt. Jag hade länge varit
beredd på denna tilldragelse, men blef nu nästan
öfverväldigad deraf. Det var en blandning af sällhet
och smärta. Mina tinningar bultade, och mitt hjerta
klappade så våldsamt, att jag nödgades sitta af och
stödja mig mot ett träd, till dess öfverretningen lagt
sig. Man torde kanhända finna mig bra barnslig, som
på detta sätt kunde öfverlemna mig åt mina känslor; 
men de, som veta, att första skymten af någonting
stort, hvarom vi läst eller drömt allt ifrån det
medvetandet först vaknade, alltid är ett ögonblick
af den herrligaste njutning, de skola ursäkta min
hänförelse. Jag kände mig uppriktigt tacksam för den
gränslösa godhet och det nådefulla bistånd, hvarmed
försynen omfattat mig under hela denna långa och
farliga resa. Mina pröfningar hade varit talrika;
men då mina varmaste önskningar blifvit uppnådda,
voro alla svårigheter glömda. Här kunde jag icke undgå
att uppkalla minnena af mitt förflutna lif. Jag hade
inträngt i öknar, som voro nästan obekanta för den
civiliserade menniskan, -- hade lidit ytterligheter af
hunger och törst, köld och värme, -- hade underkastat
mig de mest förtviflade ansträngningar, stundom
nära nog alldeles ensam och ofta utan skygd under
mörka nätter i vidsträckta vildmarker, der endast
rofdjuren hade sitt tillhåll. Mina reskamrater voro
till största delen vildar. Jag var utsatt för talrika
faror till lands och vatten och led plågor af sår,
dem vilddjuren tillfogat mig. Men jag hade af skaparen
blifvit nåderikt bevarad under alla de mångfaldiga
faror, af hvilka min väg var omgifven. Hans äro äran,
makten och herrligheten, honom vare tacksamheten
och tillbedjandet egnade!"

Efter de äfventyrligaste kringirranden, hvarunder
han i fyra hela månader var alldeles skild ifrån sitt
folk och färdades antingen ensam eller åtföljd af en
enda inföding, stundom 
ridande på häst eller oxe, utöfver en sträcka
af nära tusen engelska mil, hvaraf en del täflade
med Sahara i vattenbrist och ogästvänlighet, återkom
Andersson till Cap, hvarifrån han gjorde ett besök i
Europa, dels för att helsa på sina slägtingar, vänner
och bekanta, dels för att utgifva sitt betydande
verk om "Sjön Ngami". Under sommaren 1854, om vi
minnas rätt, var Andersson i Sverige. Förf. till
dessa rader gjorde då på ett egendomligt sätt
hans bekantskap, hvilket vittnade om den vana vid
byteshandel och köpslående som han erhållit bland
de afrikanska stammarne. Jag befann mig nämligen i
samtal med en af hufvudstadens förläggare i dennes
boklåda, då en främmande man, med något sjuklig hy
och engelsk brytning i uttalet inträdde för att köpa
något. Härunder kom jag att se på min klocka, ett
gammalt, simpelt silfverur. Den främmande fick syn
derpå och ville genast byta sig till det eller köpa
det. Affären uppgjordes, och den främmande upplyste
dervid, att han var Charles Andersson, hvars namn
genom hans upptäckt af en ny väg till sjön Ngami då
var i allas mun. På affären följde ett glas vin, vid
hvilket Andersson berättade åtskilligt om sina resor,
det jag sedan återfunnit i hans bok "Sjön Ngami". Han
klagade öfver sitt bröst och var synbarligen ej rätt
belåten med det nordiska klimatet.

Han stannade icke heller länge i fosterlandet,
fastän han i synnerhet i sin födelsetrakt var föremål
för hyllning af vänner och bekanta, utan reste åter
öfver till England, hvarifrån han med en god börs och
åtskilliga effekter snart ånyo var på väg till Cap,
dit han anlände mot slutet af 1856. Här fick han nu
från ett bolag anbud att öfvertaga inseendet öfver
åtskilliga koppargrufvor på gränsen mot Namaqua- och
Damaralandet. I brist på kapital måste dock bolaget
efter några månader upplösa sig, hvarefter Andersson
återtog sitt rörliga lif som naturforskare och
jägare. Han beslöt nu att med en engelsman, mr
Frederick Green -- den der förut gjort med en annan
svensk, naturforskaren Wahlberg, en exkursion öster
ut från sjön Ngami under hvilken den sednare för tidigt 
ändade en för vetenskapen så lofvande lefnad -- företaga 
en expedition inåt landet för att uppsöka
floden Cunené, hvilket han redan försökt år 1850
med mr Galton, ehuru de då misslyckats. Andersson
har i sitt andra reseverk "Okavangofloden" lemnat
en intressant redogörelse för denna expedition,
genom hvilken, om den lyckades, följande resultater
skulle uppnås: De stora tomma fläckarne på kartorna
mellan Damara och Ovambo-landet samt i dr Livingstones
märkvärdiga resa från Seshekes stränder till San Paolo
de Loanda skulle blifva fyllda, medan vidsträckta
och sannolikt rika trakter skulle blifva öppnade för
handelns och civilisationens inflytande.

Den 22 Mars 1858 anträdde Andersson och Green
färden. Efter en mängd vexlande äfventyr, i synnerhet
jagthändelser, under deras väg genom Damaras,
Namaquas och Ovambos landområden, dervid A. blef
betänkligt sjuk, uppnådde de omsider i Januari eller
Februari 1859 den efterfikade Okavangofloden. Dennas
bredd tycktes ej vara synnerligen mycket öfver niohundra 
alnar. Litet emellan sågos små holmar -- älsklingsställen 
för flodhästar och alligatorer -- höja 
sig ur floden, och på ena eller andra sidan om
dessa holmar befanns alltid en ren kanal af djupt
vatten om minst 300 alnars bredd. Det omgifvande
landskapet företedde icke någonting utomordentligt,
men var i det hela täckt och trefligt; många ställen
voro till och med verkligen pittoreska. De högre
delarne af floddalen voro yppigt bevuxna med resliga,
vackra, med mörk löfskrud beklädda skogsträd, hvilka
täckt kontrasterade mot den ljusare vegetationen
i de lägre trakterna, der vidsträckta sädesfält,
der och hvar beströdda med stora, vilda fruktträd,
grupper af akacier o. s. v. utbredde sig för ögat.

Andersson ville tränga vidare norr ut, men alla hans
infödda tjenare insjuknade i feber och befunno sig
på grafvens rand. Att stanna qvar, syntes vara en
säker död; att tränga vidare fram, dem förutan,
skulle varit samvetslöst och lättsinnigt, En
allvarsam kamp mellan pligten och ärelystnaden

uppstod inom honom. "Ändtligen löd jag", säger han
sjelf, "mitt samvetes varningar och tog med en suck
för alltid afsked af alla förhoppningar om ära och
rykte. Det skulle vara gagnlöst att förneka, att
denna handling af sjelfförsakelse beledsagades af det
djupaste själslidande. Man kan lätt föreställa sig,
att, efter sådana mödor, sådana ansträngningar,
sådana uppoffringar och då hoppet om slutlig
framgång ändtligen hägrade framför mig, jag skulle
med nedslaget mod och tungt hjerta vända ryggen åt
mitt förlofvade land."

Den 6 Juni anträddes derföre återfärden från den
intressanta trakten. Ovambos, hvilkas misstankar
väckts, förföljde nu på allt sätt de resande och
bland annat omgåfvo dem på ett ställe med lågor,
så att deras undergång syntes oundviklig och endast
afböjdes genom en nyckfull omkastning af vinden.

Omsider återkommo de dock till Cap, hvarest
Andersson kort derefter, eller år 1861, gifte sig
med miss Aitchison, en syster till sekreteraren
vid poststyrelsen i Capstaden. Med sin unga fru
och smakande all den sällhet, som en besvarad
kärlek erbjuder ej blott det fredliga paret vid
den stilla härden, utan äfven den i ödemarkerna
kringströfvande jägaren och landupptäckaren, begaf
sig Andersson nu tillbaka till Damaralandet, der han i
Otjimbinque samlat en betydlig förmögenhet i landets
produkter. Från denna plats ämnade Andersson idka en
fördelaktig handel genom att förse elefantjägare med
deras behof och deremot skicka boskap, elfenben och
strutsfjädrar till Cap. Allt gick i början bra, och
mer än en hjord nedsändes till Cap öfver Orangefloden,
eller Garip, såsom den kallas af infödingarne -- hvilken 
till en del segelbara flod genomskär den stora
kontinenten från öster till vester och då utgjorde
engelska koloniens gräns på vestkusten.

Men ett nytt krig utbröt åter mellan stammarne
Damaras och Namaquas. Andersson, som var bosatt inom
de förras område och af dem åtnjöt gästvänskap, slöt
sig till dem, försåg dem med eldvapen och ammunition,
inöfvade dem i ordentlig krigföring och blef slutligen 
utropad till deras krigshöfding. Damaras
slogo nu Namaquas; men dessa upptändes, såsom helt
naturligt var, af hat till den "hvite", hvilken
på det sättet hulpit deras fiender. De uppsnappade
den ena efter den andra af hans hjordar, så att han
ifrån ett surt förvärfvadt välstånd bragtes ned till
en bitter fattigdom. Ja, Namaquas angrepo till och
med hans boning i Otjimbinque. De otacksamma Damaras
öfvergåfvo fegt Andersson, som likväl stred med en
äkta nordmans mod, lik carolinerna i Bender, mot
öfvermakten, tills en kula råkade honom och krossade
hans ena ben. Vi känna ej, huru Andersson lyckades
undkomma ur denna farliga strid. Hans trogna hustru
vårdade honom ömt och sorgfälligt, så att han kunde
öfverlefva sårfebern. Någorlunda tillfrisknad begaf
han sig ned till Capstaden, der han fick af läkare
emottaga den hårda domen, att han skulle förblifva
krympling för lifstiden.

Andersson vistades nu ett par år i Cap, sysselsatt
med ett nytt arbete, som skulle blifva ett praktverk,
kalladt "Syd-Afrikas Fåglar". Med möda fick han ihop
de 3000 pund sterl., som hans förläggare i London
fordrade såsom garanti för öfvertagande af förlaget,
och verkets tryckning börjades. Men han kunde ej
förhålla sig stilla. Fastän sjuk och nästan utfattig,
begaf han sig i Maj 1866 tillbaka till Damaralandet,
der han åter ordnade en ny byteshandel. Men hans
gamla fiender Namaquas voro snart ånyo på benen emot
honom och uppsnappade hans sändningar, så att han
måste nedlägga sin handel. Han beslöt nu att tränga
nordligare och i stället öppna en handel mellan 
jägarne söder om floden Cunene och de portugisiska
besittningarne norr om samma flod. Han åtföljdes
härvid af en landsman Axel Eriksson, genom hvars bref
till en annan svensk, G. T. Een, en barndomsbekant
till Andersson, man vet, att han den 6 Juli 1867
bortrycktes af döden, som dermed beröfvade Sverige
en son, hvars mod och oförskräckthet alltid skola
tillförsäkra honom ett framstående rum bland de många
martyrer som för sin vetenskap ljutit döden på Afrikas
töckenhöljda jord.

Axel Krook.






Lavéns grafvård på Solna kyrkogård.
(Tillhör art. "Sol och sommardag".)



"Skaldevrån" på Solna kyrkogård.
(Tillhör art. "Sol och sommardag".)


Sol och sommardag.

Med teckningar af C. S. Hallbeck.

Sol   och   sommardag, med dess nätter af dagrar höljda
i lättaste   flor -- en skönhets anlete bakom slöjan.
Se huru den lyftes, huru rosenmoln leka med gyllene
lågor och solen träder fram i purprad skrud.

Slå kammarfönstren upp, låt luften strömma in,
hör småfåglarne qvittra sin morgonhymn. Bort från
denna qvafva stad, med grannens tak till horisont
och storrosiga tapeter som närmaste vyer! -- Hör huru
klockorna ringa sabbaten in -- skyndom ut, för att
under den väldiga blå domen, formad af Guds egen hand,
prisa hans mäktiga skapelse.

Sol och sommardag, ja! Hvilket rörligt lif, hvilka
vexlande taflor!

Se der knogar en familjefar på en stor korg och i
hans rockskört håller en treåring sig fast, medan
modren kommer tätt efter skjutande på en korgvagn,
deri en miniatyrmenniska som bäst håller på att offra
åt Morfeus.

Milda    himmel! Två buteljer öl äro 
glömda! "Söta Livi, spring hem efter dem, vi vänta
dig här!" -- Och Livi, en dam om sju år, rusar åstad
så att det utslagna håret står i alla väderstreck.

Aj, der föll hon omkull och visar ett blått märke
på knäet. -- Strömoln på äktenskapshimmeln -- men ack,
det är herrligt ändå att, sedan man arbetat, trälat
och knogat sex långa dagar, på den sjunde få, som
fadren säger: "ute i det gröna hämta sig en näsa full
frisk luft." -- Der stå tre flickor i schäferhattar,
de skratta och prata om "lagårdsgäle" och utflygter,
och spiseln och stränga matmödrar äro glömda. --
"Ur vägen, flickor, det skall festas i dag", säger
en herre med blossande cigarr i munnen, "kommer ni
med på Tivoli i qväll?"

"Sällan, skräddare!" -- Der ila arm i arm en herre
och en fru, hack i häl följde af en lurfvig pudel
-- "skynda på, snälla Clara, om fem minuter går
ångbåten!"

"Stöd dig på mig, Janne", ber en mor en liten blek,
utmerglad varelse, "nu skola vi ut ett slag på
Djurgården och du skall bli så stark och rask!" --
Se i portgången der står en liten flicka i renstärkt
kattunsklädning, huru hon sträcker hufvudet fram och
betraktar en karl med ett positiv på ryggen och som
vandrar åstad jemte tvenne halfnakna akrobater.

"Jag vill ut, ut!" ropar den lilla, som är visen i
kupan, och nu surra andra stämmor efter henne på
samma låt. "Styren er, småttingar", ber en varnande
röst. "Har du korkskrufven, Anders?" -- "Allt klart!" --
"Se dig då före, kära gubbe", ber en trind liten
varelse, "och trampa inte sönder min klädning! Se så,
nu är jag tvungen att laga den! Komma vi nu för sent,
är det din skull!" -- "Gubben"
brummar, att man skyller på honom allt ledsamt som
sker; men nu småler "den trinda", att lagningen kan
ske på sekunden och "gubben" småler, och himlen är
så högblå och lifvet så skönt!

Se huru ångbåtar ryka vid strand, se huru vågorna
glittra af glänsande sol, se denna brokiga, bullrande
trängsel! Följom med närmaste flock, hvart den nu än
må ställa färden. -- Jaså, det bär af till Carlberg! --
Passagerare strömma om bord och ångbåten är snart
garnerad med ljusklädda damer, svajande flor, herrar
med hattar och fina bonjourer. Bredvid oss sitter
en kavaljer och suger på sin käppknapp, under det
han betraktar en blond flicka, men flickan har blott
ögon och öron för sin granne, en yngling med ljusröda
handskar och grön halsduksrosett. "Ack, min Gud, mins
du en söndag här uppe i backarne?" frågar flickan
och hennes blickar hvila dröjande på de grönskande
stränderna. Ynglingen småler --
han mins. -- "Fi donc", säger en herre med pince-nez,
"huru svarta de der kolbärarne se ut -- att lasta
ur stenkol en söndag!" och han framsträcker ett
välformadt ben, som han synar med nöje. "De äro
väl tvungna, förtjensten går framför allt", svarar
en bredaxlad dam, som sprider en stark odör af lök
omkring sig. "Tvungna! jag vet ingenting, som kunde
förmå mig, att, en sådan dag som denna, gå så der
svart!" infaller en flicka och den bredfransade
silkesschaletten på hennes hufvud gör en stor sväng.

Här och der under färden lägger ångbåten till,
passagerare komma och gå. Snart, mellan grönskande
popplar, framskymtar det hvitglänsande Carlbergs
lustslott med sina nyrappade murar och gamla minnen,
hvilka i sin ram sammanbinda namnen af den tappre
krigiske konungasonen Carl Carlsson Gyllenhjelm och
den stolte, mäktige drottningagunstlingen Magnus
Gabriel de la Gardie. -- Tyst! genljuder ej här i
trapporna klangen af väldiga sporrar, höres ej fraset
af släpande brokader borta i korridorerna? Nej! det
är ju blott lätta fjät från en ung kadett, som med
mössan käckt på nacken stormar ut i det fria -- en
hägring än i blått, men utan "kyller ifrån splitets
dar". -- Se dessa herrliga parker, dessa perspektiver
af grönskande hvalfbågar, genom hvilka solen kastar
ett gyllene nät öfver jemnskurna gräsmattor. En gäll
pipa ljuder och ett lokomotiv rusar flåsande fram,
dragande på sin tunga kedja af rasslande vagnar. Låt
oss vandra vidare bort, der intet buller stör våra
drömmar!


Solna kyrka med Berzelii graf.


Här vid Tomteboda resa sig Solnaskogens allvarliga
furor. -- Ett skott smäller! Ack, Asauros Laguli
TintomaraSe "Drottningens Juvelsmycke" 
(Törnrosens Bok: band IV.), du

sällsamma uppenbarelse med skönhet af jungfru
och yngling i ljuf harmoni, du för skaldens öga
i fantasiens prunkande lustgård i skönt behag
frammanade idéväsende -- du "Törnrosbokens" finaste
tankedoft! Det var på Solnaskogens tufvor man lät dig
gjuta ditt hjertblod, och furorna teckna med knotiga
fingrar din saga, björkarnes lockiga hufvuden hviska
om den.

Hör fåglarne qvittra, se silfrade moln likt hvilande
svanor och der nere i dälden en solprydd idyll!

Ja, Solnakyrka, du tempelmonument från svunna tider;
ja, Solna, du smycke med svällande bladverk, du
hvita perla med sommarens gröna emalj infattad i
solljust guld -- hör huru dessa gamla klockor ljuda,
låt oss hvila ut här på kyrkogårdens fridlysta område,
denna de dödas helt aristokratiska salong. Se denna
festligt dekorerade sal, der tårpilar och hängaskar
under himmelsblått hvalf svepa sörjande mantlar kring
blomhöljda kullar, kring minnets dröjande runor, som
ristats i hårdan granit, som mejslats i spegelklar
marmor. I drömmar om frid njut idyllens behag och
träd bort under löfrika kronor, men stanna en stund
vid detta hörn, här är -- "skaldevrån".

Så betecknar man den plats, der broderligt invid
hvarandras sida de båda skalderna -- Choraeus och
Ingelman -- hvila, och hvilkas lyror i tiden här
städse klingade med barnaoskuldens leende behag, men
ock med toner af det evigas allvar. Skördad i sin
ålders blomma, bortgick Choraeus från en vänkrets,
vunnen ej blott i enskilta samqväm och genom sångens
tjusningsmakt, utan ock från den talrika menighet,
som han, en vältalig ordets tolkare, förvärfvat sig
och som, så ofta hans stämma ljöd, alltid öfverfyllde
tempelrunden.

Öfver hans graf vältrade sörjande vänner en ohuggen
sten, som blott bär namnet: Choraeus.

Ingelman -- "barnet med de grånande lockarne", som
August Blanche säger och vidare tillägger: "han var
en grafvarnes skald, som öfver förgängelsen och
döden utvecklade den eviga kärlekens segerbanér."

Men om hans sång ofta ljöd vid den öppnade grafvens
rand, skulle dock ej hans stoft så snart finna hvila
i mullen, ty vågen sjöng hans dödssång och bäddade
honom ned i sitt frusna sköte, och först när vårens
milda vindar brutit böljans fjettrar återfanns den
saknade skaldens lik vid strand.

Och Johan Gabriel Carlén sjöng:

"Hans stoft är funnet.   Vårens engel drog 
den slöja bort, som dolt hur skalden dog.

Det var en vinterqväll.    Kring strand och vatten
slog dimman dystert ut ett svekfullt nät, 
och himlen sina ljus ej tändt för natten, 
att vänlig ledning ge åt vandrarns fjät. 
I tankens verld -- han lefde der så gerna -- 
gick skalden då försänkt, och snart han såg 
Guds finger slunga fram en enslig stjerna,
hvars ljusa eld sköt ned mot dimmig våg: 
det var hans lefnads-stjernas sista tåg."

Men låtom oss gå vidare bland denna präktiga mosaik
af sådana namn som Bernhard von Beskow, Poppius,
Hartmansdorff, Wirsén, Lefrén. Hvad nu -- hvad söka de
båda herrarne der borta? "Se här är det!" ropar den
ene på tyska och pekar med glädjestrålande ögon på
en vård, som bär namnet "Jacob Berzelius", i det han
med en sorts pietet lutar sig ned och bryter en qvist
af rosenbusken, som prunkar vid monumentets fot --
ett album gömmer blomman från den store mannens graf,
och nu fattar den resande ett ritstift. -- Lemnom den
tyske, vittre professorn i fred medan han tecknar utaf
den resta minnesvården öfver "Kemisternas konung".

"Hör hit, dödgräfvare, och för oss omkring i din
fullsatta sal!"

"Ja, bland bättre societet har ni aldrig er rört,
Se här har ni en friherre T--a ..."

"Hvad?    Kan du blott stafva?"

"Åh, jag kan också lägga ihop -- en tvåårig friherre,
ni ser, det står så tydligt på stenen. Med detta
'friherre' har man säkert menat att barnet är friherre
i synd inför vår
Herre.   -- Och här kan jag presentera er vårdar med
prunkande namn af stjernor, lagrar, hjelmar, borgar,
strålar ..."

"Håll! Bredvid dessa klingande namn -- hvems är den
namnlösa vården, som talar mera än namn? Och hvilken
är rest

"Åt en högt älskad
och 
alltid saknad moder
af 
en sörjande dotter",

som på andra sidan af marmorvården låtit rista:

"O jord!    Denna helgedom akta, 
Omslut den så vänligt, så sakta, 
Vet, hvad du bär uti famnen,
Det är af min älskade hamnen."

Se dessa emblemer af "tro, hopp och kärlek", se dessa
"slutna händer!" Ja, döden kan icke slita hvad som
är ett i kärlek -- må de vid korsets fot doftande
blombuketter och kransar tala från själ till själ;
må korsets heliga bild vara ett evangelium, ett
ljufligt och gladt budskap om en återförening i
solljusa rymder!

Hvilken historia af namnlös kärlek, af ömma
uppoffringar, af omtänksam vård -- ett djup af känslor
under mystisk slöja -- döljande måhända försakelser
och strider: tvenne hjertans tysta saga.

"Men, ännu har jag ej visat er allt", säger
dödgräfvaren afbrytande vidare betraktelser,
"se här äro vårdar öfver främlingar, diplomater och
fina herrar, och denna högresta sten är öfver ryska
ministern grefve van Suchtelen."

"Jaså, han som endast i Sverige fann sin trefnad och
endast i Solna önskade sin graf ..."

"Det vet jag inte, jag vet blott att jag hört det
han var en bland de herrar, som hjelpte oss utaf
med Finland. Kom hit, här hvilar en af dess söner,
en räknemästare, men som inte förstod att räkna för
sig sjelf ..."

Ja, låt oss stanna här och läsa, på ådrig marmor,
dess mejslade skrift:

"Frid öfver stoftet, ära åt minnet af Abr. Wilh. Lavén
kom. kapt. v. K. M. Flotta R. S. O. m. m., född
i Finland den 29 Sept. 1812, död under segling i
Nordsjön den 24 Juli 1858."

Ja, detta klara ljus, denna strålande sol på vetandets
himmel -- han, hvilkens namn som medborgare i detta
ords högsta och ädlaste bemärkelse står ristadt i
svenska hjertan och som hans minnestecknare så sannt
säger:

"För Sverige, för dess ära och lycka offrade han
gladt och modigt -- ja slösande -- sin lefnads alla
rika krafter, och det fanns för honom ingen uppoffring
nog stor, som han, för uppnåendet af detta mål, icke
var redobogen att erbjuda. Men begreppet om ett folks
ära och lycka var för honom det samma som begreppet
om medborgerlig dygd."

Sof i ro under det praktfullaste monumentet inom Solna
dödsgemak, du ärlige kämpe, sof i ro inom glorian af
de minnets glödande runor som tacksamheten ristat på
din vård:

"I hjertat Svensk 
Egnade Han 
Sjelfvalda Fosterlandet
Viljans Ädelhet 
Vidsträckt Kunskap 
Rastlöst Nit."

Se här i närheten under en bild af evigheten hvilar
Bernhard Crusell -- och fåglar högt i rymd sjunga
öfver denne tondiktare af "Fågelleken", som också
gifvit oss musik till "Frithiofs saga". -- Och nu
hvilar konstnären tätt bredvid Solna kyrka, denna
lemning från gråaste forntid, detta fordna soltempel
helgadt åt milde Balder. Se denna rundel af väldiga
kullerstenar, derinom Balders prester offrat på din
altarhärd och sjungit fridsälla sånger.

Du tempelrund för skiftande sekler!

Se huru mildheten måste gifva vika för styrkan --
och på gungande drakar flyga roflystna vikingar ut,
och 
svärdsklingor hamra, och berserker falla, och högar resas,
och byten tagas, och gårdar brännas och fostbrödralag
ristas i blod.

J väldige Odens och Thors dyrkare, j vishetens och
styrkans kämpar, j biten i gräset, j kasten svärden
ifrån er!
--  Är strid och örlog er ej längre nog?   Hvad sen j?
Hvad tämjer ert vilda mod? -- Ett kors! Ja, den milde
lärarn, som på korset dog, han väcker i er själ en
helig åtrå, en längtan efter   fredliga   idrotter --
en Balderslära uti renad form. -- Med stilla häpnad
öfver himlens skönhet och allt det herrliga som
vins   med   godhet ni lyssnen på den enda  Gudens
lära, som   tolkas   för   er   af  Ansgarius,   vår
nords   apostel.    Och Balderseldar   slockna,
men   i   gudomlig   eld, försoningslärans helga
låga, den flammar upp uti osläcklig glans. -- Se,
dessa bistra   vikingar,   som   aldrig   vikit,
de  bäfva nu,  på knä de falla   och  tårar  fukta
deras brynta kinder och vattenösta stå de upp och
längta att gifva handling åt lifvets nya mål,  som
sträcks emot en evighet af ljus och klarhet.

Ja, låt oss träda inom denna Solna kyrkas murar,
detta gamla Balders-tempel, som blef den första
kristna kyrkan här i nord och der Ansgarius förkunnat
bergspredikans löftesrika evangelium.

Du tempelrund för skiftande sekler!

De gamla beserkernas smak förfinas, templet vidgas
ut och vapenhuset smyckas med alfrescomålningar. Te
Deum klingar, korstecknet göres, vigvatten stänkes;
doftet från svängda rökelsekar stiger upp mot dina
höga hvalf, bisper i full ornat messa vid ditt altare,
och genom helgon och madonnan söker man bemedling
till lifvets stora mål -- försoning, frid.

Dock -- försinligande bilder snart man finner ej
behöfvas för bönen att nå till allfaders tron --
och renad lära gömmer undan radband, reliker och
helgonskrin.

"Kom, låt oss vandra här och se hvad än kan vara
qvarglömdt från förgångna tider. Dödgräfvare, var
du vår ciceron."

"Ja gerna! Att kyrkan här bär namnet efter solen,
derom talar solen på tornspiran och solen i korets
hvalf, i hvilken man läser: "Gud Zebaoth". -- Men
kyrkans ålder vet ingen; ty den är från en tid, som
längesedan är glömd. Det äldsta årtal, som här finnes,
står på mellersta klockan, som för första gången är
gjuten 1210."

"Således under Sverker II:s sista, eller Erik Knutsons
första regeringsår."

"Ja, hvad kungarne hette den tiden vet jag inte
precist, för resten, kungar! Visst balsameras deras
lik; men död som död, tänker jag. Dock, det var sannt,
vi talade om klockor, af de tre som finnas här är den
minsta gjuten i Ryssland 1567 och tagen som krigsbyte,
så nog fick van Suchtelen i alla fall en äkta rysk
begrafningsringning."

"Och taflorna här?"

"Den öfver koret är vår Frälsare som törnekrönt och
altartaflan der föreställer Christi födelse. På
kolonnerna äro Moses med taflan och Johannes med
lammet. Porträtterna vid sidan häraf äro Magnus
Gabriel de la Gardie och hans maka Euphrosyne af
Pfalz, jemte deras vapen."

"Och träbilderna här inne i vapenhuset?"

"De äro från munkarnes tid. Här vid skåpet är Maria
med barnet och der borta sitter riddar Göran till
häst. Han är litet stympad, nå ja, det kan vara
obeqvämt nog att i hundratals år sitta så der."

"Och dessa blekta, i munkstil hållna alfrescomålningar?"

"De lära vara den märkvärdigaste forntidslemning här
finnes och äro från fjortonhundratalet eller från den
tiden då riddar Göran var hel och dertill hållen i
ära. De särskilta taflorna föreställa alla 'en döendes
frestelser'. -- Har ni lust att se portalen? Den är
af huggen sandsten och har förut tillhört Carlbergs
lustslott, men är, för omkring tvåhundra år sedan,
hitskänkt af Magnus Gabriel de la Gardie.
--  Derofvanföre under det runda fönstret sitta Carl
Carlsson Gyllenhjelms och hans makas, Christina
Ribbings, vapensköldar
--  ännu högre upp igen satt en tafla af sandsten,
hvilken för långliga tider sedan föll ned och slogs
i bitar.   De som deraf
kunde sammanfogas sitta nu här ute på kyrkans yttermur
och man kan ännu läsa:

Ne R 
Nat. N 
Myckit 
Och Arm
Portalen af Lar Och Al Zierlighe 
ket Skedde Af Den Högvälborne 
Magnus Gabriel D L 
Grefve till Läcköö och Arensbo 
Till Eekholmen.   Herre till H 
Torp Wennegarn och Carlb 
Rijkes Rådh.   Rikzcantzler Och
Westergöthland och Dahl 
Egen Kåstnad Denna Kyrkia
Förfärdiga Gudz Heliga Nu 
Gudz Försambling Till Nytt
Och Sigh Till tacknämblig Ära 
1674."

"Jojo, denna tafla, den, som mycket annat, för det
gamla språket om fåfänglighet och förgängelse."

"Men se hvad det har mulnat till under vårt besök
inne i kyrkan."

"Det blir åska, hör huru den mullrar på
afstånd. Tvenne minnesvärda åskväder ha' i början af
sjuttonhundratalet dragit fram öfver Solna, då blixten
slog ned i tornet. Se hvilka tunga regndroppar det
börjar falla."

"Finnes här i närheten något ställe, der vi under
skuren kunna få tak öfver hufvudet?"

"Se der framåt går vägen till Solnadals
värdshus. Farväl, farväl!"

Och nu, tag ut raska steg, så äro vi snart vid det
anvisade målet -- en liten hydda med lockande skylt
under grönskande träd. Vi hasta förbi inbjudande
bersåer, och under värdshusets låga tak finna vi
skydd, medan regnskuren öser sin svalkande ström
öfver törstande jord.

Här vid det runda bordet taga vi plats och té skänkes
i våra koppar af en tjenstvillig Hebe, en mörkögd
tärna, en af Solnadals mest tjusande blommor.

Betrakta vår närmaste granne, en ung studiosus, huru
han med välbehag af henne låter servera sig glödande
svenskt bärvin i slipade glas. -- Och der borta i
hörnet sitta tvenne handelsbokhållare, de tala om
Rysslands inre förhållanden och bästa sättet att föra
krig, och se der vid dörren står en dansk kavaljer
och "gjör Hanebeen "Gjöre  Hanebeen  til en smuk pige" -- göra sin
cour för en vacker flicka. for en ung svensk pige", under
det han gör träffande jemförelser mellan Lumbye och
Bellman.

Det kommer ännu flera gäster, personer som för regnet
fly under tak, och man rör sig inte mera obehindradt
i den lilla salen. -- Men hör huru det mullrar allt
mera på afstånd, se molnen på himmeln komma och gå,
en blå klar fläck börjar skymta fram, det blåa blir
allt större och tager slutligen öfverhanden och solen
bryter fram, stickande och varm.

Nej, ut ut! Sol och sommardag -- Ack, intet kan
jemföras med dig.

Se huru blad och strå digna fulla af glindrande
droppar, se huru ängar och träd gnistra och stråla.

Låtom oss taga vägen igen förbi Solna kyrka. Se huru
solstrålar brytas mot tornspirans gyllene sol. -- Här
är Tomteboda. Hör lifliga toner från handharmonikor
och positiver. Flickor med hatt och fladdrande
schaletter svänga lustigt omkring i snurrande polkett
med blossande, andfådda kavaljerer. Och under furornas
skugga serveras kakor och öl från dignande bord. --
Och der borta glänsa Carlbergs hvita murar fram mellan
mörkaste grönt. -- Tyst, hvilken sång! Kadetterna stå
uppställda i ståtliga rader, hör deras korum, hör! Ett
trefallt hurra från ungdomliga läppar stiger mot
rymden -- det gäller chefen, som står der, en axelbred,
väldig gestalt, med gråsprängda, snodda mustacher.

Låt oss slå oss ned här på bänken vid sjön. Huru
vattenspegeln slår ringar som skifta i rödt och i
guld, och högt öfver allt tronar himmelens blåa kupol,
upplyst af solens döende strålar.

Dagen är slut och sommarnattens genomskinliga
skuggor hvila i väntan och drömma om solens väckande
kyss -- likt
andar i dödssömn som hoppas blifva väckta af
den  morgonrodnad, som bådar evighetens klara,
sollysta dag. 	

Sylvia.


Solna.
(Tillhör art. "Sol och sommardag".)





De båda favoritdryckerna.

1. Kaffet.

I Persien det hände, 
För många, många hundra år 
Att några getter vände 
Från betesmarken hem, med spår 
Af mer än denna liflighet 
Som alltid skådas hos en get. 

De hoppade och lekte 
Långt mer än vanligt var ibland, 
Och de i korus bräkte, 
Som om de fått "en tår på tand", 
En annan dag gick herden med 
Och fann då på -- ett kaffeträd. 

Tack vare dessa getter 
Så ha' vi nu den bruna saft 
Som i humör oss sätter 
Och lifvar upp en domnad kraft; 
Som verkar nästan underbart 
Uppå en qvinnotungas fart. 

2. Téet. 

En gång i Kina bodde 
En from och helig man; 
På guden Fo han trodde, 
Men ej på någon ann'. 

Han lefde djupt i skogen 
Liksom en eremit, 
Och Fo, sin gud, städs trogen 
Han tillbad med all flit.

En dag hans krafter domna', 
Och fastän själaglad 
Den fromme mannen somna' 
Just som han lag och bad. 

Han sedan ögonlocken 
Skar af till gudens lof, 
Men se'n den gamle bocken 
Med öppna ögon sof. 

Der ögonlocken lågo 
Se'n under tidens lopp 
Kineserna de sågo 
Tébusken växa opp. 

D'ä' orsak, vill jag lofva, 
Att nu man folk får se 
Med öppna ögon sofva 
Vid hvarje té-supé. 

Mäster Fröjd.



Violblommans födelsedag.

"Nu vänder tillbaka den ljufliga tid --
Det "våras" på mark och i sinne,
Och dagen är solljus, och natten är blid
Och ren som ett barndomens minne;
Maj kommer med kransar och sippor i by
Och lägger sin hand öfver såren;
Nu ondskan och sorgen och skuggorna fly,
Och alltid du god är om våren."
Nybom.

Solen går upp, snöhöljet smälter, den skarpa nattvinden
bytes till ljumma fläktar och groende ängar småle
i ljusgrön doftande fägring. Det är vår, -- Bäckarne
sjunga högljudt och gladt, ila ned öfver höjderna och
locka småsten, grässtrån och qvistar att följa med i
en yster lek -- nu hvila de sorlande vattenmassorna
stilla i dalen, de svälla, de yfvas af frihet och
lif -- framåt!

Regnskurar   vexla   med   solsken,   stormen  far
lössläppt öfver   jorden.   --   Se,  huru böljorna
hoppa  i fräsande dans; hör,   det  brusar som
orgeltoner i skogen; men hyddans dörr står   öppen
och   man säger leende hvarandra: -- det är vår!

Ett bi ilar brummande in och ut mellan några
krusbärsbuskar, myggen har börjat sitt societetslif
och håller luftiga danssoiréer, insekter hvimla,
hvitglänsande fjärilar fladdra framåt, de gunga på
grässtrån och snöklockor bjuda dem daggstänkta
kalkar.

Flyttfåglarne komma skarvis fjerran ifrån, jullen
sättes i sjön, metkrokar kastas från strand och
mullvadar och näbbmöss börja sin outtröttliga jagt. --
Solstrålar leka mellan trädens grenar, ila glittrande
öfver gräsmattor och sjöar, och likt svanor gunga
seglare på vågen.

I skog och i mark, hvilken vaknande kraft! Hör huru
lärkan sjunger i guldstänkt sky, se huru björkarne
skaka svällande knoppar, ur hvilka glänsande hjertblad
bryta sig fram!

På åkerrenen, som från morgon till qväll smekes af
värmande sol, -- huru blommor och blad der spirat
upp! En blåsippa lyfter i aningsfull väntan sitt
hufvud och några gullvifvor hafva skyndat fram, ty i
dag firar naturen en fest. Se der, mellan skyddande
bladverk framträder blygsamt en knopp -- den spritter
till, den öppnar sig och violblomman doftar -- och
denna vårens ljufvaste budbärerska firar i denna stund
sin födelse. -- Nu nicka blommor och blad, vinden ger
kyssar och åkerknarren ropar: välkommen, välkommen!

Violblomman ler af sällhet, hon vet att stormarne
komma, men de bryta henne ej, och fastän de kanske
tvinga henne kyssa jorden, så reser hon sig ständigt
-- och hennes djupblå kalk vidgar sig full af trogen
tillförsigt och vårliga aningar -- en betecknande
bild för det från menniskohjertats skäraste grund
uppspirande, saliga hoppet, hvilket, en själens
ljufvaste budbärerska, under stormens dagar städse
hviskar om solglänst himmel, om ... evig vår.

S.



Till lands och sjös.

Resebeskrifning af E. Sehlstedt.

I.

Att börja ifrån början är det rätta 
I allt som skrifs i prosa som i sång; 
Och se'n beror det, om man vill fortsätta 
I större eller knappare omfång. 
Och har författarn något att berätta 
Från skeppsdäck, jernväg eller per ballong, 
Så bör han ej för mycket snål och sniken 
Med visdomsskatten knussla med Publiken.

Sjelf tycker jag ofantligt om Publiken
På rama landet eller uti stan.
Man utaf honom aldrig blir besviken,
Om man blott sättet vet, hur man skall ta'n;
Och slår han sig ibland uppå kritiken,
Så gör det blott att man blir pigg som fan.
Och låts man ej sig bry om misshumöret,
Så kan till slut man komma upp i smöret.

Nå ja!    Det der vet man förut kanhända, 
Jag också sagt det blott i parentes. 
Till andra ämnen låtom oss nu vända: 
Min garderob behöfde genomses;
Ty garderober taga också ända, 
Och utan byxor ingen aktning ges. 
Jag skulle resa: det var just på våren,
Då man på bete brukar släppa fåren.

Min gamla koffert måste nu deran: 
Snagghårig var han och behöfde dammas. 
Från någon ädel häst-ras stammar han 
Och färgen rödgul är liksom en flammas. 
En nattsäck bör man ha' som gentleman: 
Jag hade ingen, men jag lånte mammas, 
En kolossal, med skinn i alla hörn, 
Från någon auktion i Södertörn.

Ordentligt packades nu i den ena, 
Se'n jag först synat foderväf och lås, 
En mängd effekter, allesammans rena, 
Kalsonger, strumpor och en filt, förstås! 
Och deremellan för min hufvudbena 
Två sorts pomador i vanilj och rose, 
Kristallblanksmörja, borstar och för resten 
En flaska aseptin och yllevästen.

Uti den andra, som min egen var
Och, som jag sagt, var gammaldags och luden,
Der packades, hvad vanligtvis man har
Till yttre prydnad uti rese-skruden.
Min gamla frack jag alltid med mig tar,
I fall jag till landshöfdingar blir bjuden:
Jag vet det händt, och grufligt det mig stack,
Att jag fick svara nej, i brist på frack.

Nu var jag redo till att gå ombord, 
Och käpp och paraply jag tog i handen 
Och talte några känslofulla ord 
Till vännerna och fränderna på stranden. 
Så kommo tårar, som man i vår Nord 
Benämner med att ta' en tår på tanden. 
Det kunde lätt ha händt  på akterdäck,
Att man af afskeds-rispen fått sin knäck.

*

II.

Så var jag nu på ångfartyget Aros,
Som gick med hjul på böljorna, förstås!
Och satte af, och med en fart han bar oss,
Som ej för långsamhet kan förebrås.
Jag tänkte genast: om han ej bedrar oss,
Så bär han väl oss fram till Westerås.
Och man må hur som helst den tanken kalla,
Men samma tanke fanns om bord hos alla.

Men Aros är också en respektabel, 
En Mälar-storhet utaf första sort, 
Som ej vår resa göra kan riskabel,
Om maskinisten ej sig kollrar bort. 
På skepparn lita vi som på en kabel 
Och tryggt förtro vi honom vår transport. 
Dessutom ha' vi ju en rask besättning,
Förträfflig styrman, präktig matinrättning.

Hvad fattas oss då mera? Ingenting! 
Små nätta vågor gå bredvid och buga. 
Ej fins en molntapp hela himlen kring 
Så stor att man kan sätta dit en fluga; 
Och balsamluften ifrån skogens ring 
Vi som en sherry-kobbel i oss suga. 
I Mälarns spegel solens öga ser: 
Jag vet ej någon som sig speglar mer.

Hvad solen ändå har för en förmåga 
Att hålla ut, fast hon i sekler brann! 
Och utan fråga är det utan fråga,
Att hon från början varit likadan. 
Om jag så der beständigt skulle låga, 
Så gick det visst i längden aldrig an. 
Men det är solklart, ty I veta skolen,
Att det dock skilnad är på mig och solen.

Den glada Mälarn bar oss vänligt fram 
På lätta vågor glänsande och gula. 
Det varit också både synd och skam, 
Om Eol visat några miner fula. 
Vi stodo alla såsom fromma lam 
Och hörde vindarna behagligt kula
Och åto helsan nästan som med sked 
I vårens luft på Mälarns segel-led.

Hvad helsan är för en gudomlig gåfva: 
Ej något fins mer helsosamt än den. 
Hon ovärderlig är, då man skall sofva 
Och likaså, då man skall, upp igen. 
Om blott mer stadighct hon kunde lofva, 
Och trifvas hos oss som en trofast vän! 
Men hon är journalier: I ögonblicket
Får hon en fnurr och lemnar oss i sticket.

Men Gudskelof! jag ingen hör som klagar,
Och  ingen heller tycks ha' något skäl.
Jag  isterhakor ser på flere kragar
Och  breda skuldror ser jag äfvenväl.
Och  nästan alla ha' små engla-magar,
Och  svulten ser jag ingen kristen själ.
Allt  är så nytert, kullrigt och gediget
Och  middagssupen smakte innerliget.

*

Jag ber om ursäkt att jag glömt berätta 
(Ty en poet så många ämnen har) 
Att för en vecka se'n omtrent för detta, 
På Monitorn John Ericson jag var. 
Att den beskrifva är just ej  det lätta, 
Jag derför visligt mig ur spelet drar, 
Men med tillåtelse af rimmets fader 
Vill jag tillägga ändå några rader.

Det var en blåsig vårdag på Sandhamn,
Der slikt är mera godt om än dukater.
Jag steg om bord,  och se'n jag gett mitt namn,
Jag bland löjtnanter kom som bland kamrater.
Hos kommendörkapten och riddarn Rahmn
Jag fann en chef med gentlemanna later.
Att säga mera nu, af mig ej hins,
Än att om bord jag mådde som en prins.

Men ångmaskinen började snart osa, 
Och se'n jag allt besett med grundlighet, 
Till Mälarhamnen ställde jag min kosa 
Och kom om bord på Aros, som ni vet. 
Men Monitorn han satte kurs på  Trosa, 
Och lika vänner voro vi för det. 
Och utan allt för mycket bråk och strider - 
Så var jag nu i Westmanland omsider.

(Forts.)



De små förvärfskällorna.

Det är en bland jordgräfvare allmän erfarenhet,
att man vid nedträngandet under jordytan påträffar
källsprång, om hvilkas tillvaro ingen förut
haft aning. De ligga dolda på sin bädd af ett
ogenomträngligt jordlager, lika gagnlösa som okända,
och det är först sedan de blifvit uppsökta och
bragta i dagen, som de villigt lemna en välgörande
läskedryck. De hafva legat der i sekler med sin rika
skatt af friska vågor, under det af törst försmäktande
generationer kanske vandrat deröfver, okunniga om
dess tillvaro.

Om man ytligt betraktar det menskliga arbetets vida
fält, så väckes möjligen den tanken, att der är allt
gjordt som göras kan, att intet rum finnes öfrigt
för ökad och friskare sträfsamhet,
att intet råämne ligger obegagnadt och att alla
upplagsmagasin öfverfyllas af den redan pågående
produktionen. Men låter man blicken och eftertanken,
liksom gräfvarens spade, tränga ned under ytan,
så skall man äfven der snart påträffa rika skatter,
outtömliga källådror, om hvilka ingen förut haft
kännedom.

Särskilt är detta förhållandet med vårt land, der
otaliga förvärfskällor, hvilka i andra länder bragts
till nytta, ännu ligga gömda eller glömda, der många
näringsgrenar, hvilka på andra håll sysselsätta och
underhålla tusentals menniskor, ligga nere, åsidosatta
och föraktade.

Menniskan älskar vanligen motsatsen till de
förhållanden, som närmast omgifva henne. Så är det
ock med oss svenskar.

Vi äro ett litet folk och hänvisade till jemförelsevis
små förhållanden, men vi älska att se saker och ting
i stort. Det är en sorglig sanning i påståendet att
vi vilja lefva på för stor fot, med behof, som stå
i omvändt förhållande till de blygsamma tillgångarne.

Denna sinnesart, hvartill fröet blifvit nedlagdt
med väckelsen af begäret att efterapa utlänningen,
och hvilken ammas af en bakvänd undervisning och en
skef uppfostran, tager ut sin rätt öfverallt och i
alla förhållanden. Det smittosamma exemplet, en gång
gifvet uppifrån, har följt samma lag, som drifver
stenen till sjöbottnen, och hvad som en gång var ett
enstaka fel har blifvit ett allmänt lyte.

Detta lyte är fruktansvärdt. Likt den kräftartade
sjukdomen förtär det all verksamhets lifsrot, den
spänstiga viljan. Det är en af den civiliserade
menniskans farligaste fiender, ty det antingen
frestar henne att endast mäta den ständigt växande
höjden af sina behof, under det hon förgäter beräkna
sina tillgångar, eller ock återförsätter det henne på
vildens och djurets låga ståndpunkt, och i båda fallen
blifver hon en maktlös slaf under omständigheterna
och lefver endast för dagen. Historien fäller den
förfärliga domen: hvarje menniskorace och hvarje
folk, som lefver endast för dagen, går sin undergång
till mötes och försvinner.

Så långt har det ej kommit hos oss och skall
väl icke heller komma, om än vi varit på god
väg. Arbetet, denna i lifvets stora naturlag,
är, äfven i dess mer utsträckta betydelse,
icke främmande för svenskarne. Tvärtom hafva de,
mer än många andra folk, nödgats lägga manken
under oket. Hvilken oberäknelig mängd af samladt
arbete möter oss icke vid hvarje steg, som vi taga
på den svenska jorden! Hur många generationers
krafter hafva icke blifvit förbrukade innan det
svenska landet fått det behagliga utseende, som det
nu har och hvarigenom vi dervid blifvit fästade med
vårt hjertas hela brinnande kärlek! Tänka vi uppå
hvilket mod, hvilken ihärdighet, hvilket dödsförakt
som måste hafva funnits hos alla dem, hvilka, trots
det hårda klimatet, de långa förfärliga vintrarna,
den öfverallt mötande torftigheten och ovänliga
karakteren i naturen, först bröto bygd i Sverige,
afmejade dess skogar, vände dess jord mot ljuset och
luften, borrade sig ned i dess berg, grundlade dess
första farvägar, och byggde dess första hus -- tänka
vi derpå och på alla de vedermödor, de efterföljare,
som trädde i deras fotspår och fortsatte deras verk,
liksom man uppfyller föreskrifterna i en afliden
anhörigs testamente, varit underkastade, innan det
Sverige, som vi tagit i arf, blifvit hvad det är; så
öfverväldigas vi af beundran på samma gång vi likväl
måste erfara en tryckande känsla af det stora ansvar,
som hvilar på oss vid förvaltandet af detta arf,
af de höga pligter, hvartill detta värf manar oss.

Hur lyckliga äro dock icke vi mot våra förfäder! Vi
hafva nästan öfverallt stora banade vägar att gå,
de måste bryta dessa vägar; vi hafva alla tänkbara
verktyg för hvilket arbete vi än vilja utföra, de
måste uppfinna sådana redskaper eller ock vara dem
förutan; vi hafva i vår tjenst vetenskapen, som
blifvit en villig och nyttig tjenare, de kände icke
denne ovärderlige hjelpare annat än som en främling,
hvilkens språk de lika litet förstodo, som han deras.

Vid tillfredsställandet af våra oräkneliga behof
taga vi i anspråk en mängd ting, som för oss stå
färdiga på hyllan. Vi tänka så sällan på, om det ens
någonsin händer, att hvart och ett af dessa nyttiga
ting, äfven det obetydligaste, är produkten af ett
oerhördt arbete, ett arbete, hvarpå kanske många
generationer utnött sin tanke- och kroppskraft;
vi tänka öfver hufvud taget så ytterst sällan uppå --
emedan ett sådant tänkande icke framkallar för oss
sjelfva smickrande tankar -- att vi egentligen äro
korade arfvingar till alla de kapitaler, som blifvit
samlade genom mensklighetens ansträngningar under
ett flertusenårigt civilisationsarbete.

Öfverskåda vi den långa räcka af år, under hvilken
vårt land i tideböckerna varit inregistreradt som
ett civiliseradt land, så se vi, så långt blicken
når, grunddragen af de vägar till förvärf, som ännu
karakterisera Sverige; vi se samma
hufvudkällor, till en början med mycket sparsamma,
men allt mer strida och svällande flöden, ju närmare
vi draga blicken till oss. De hafva, dessa stora
förvärfskällor, genom tiderna brutit sig väg enligt
samma lagar, hvilka floderna följt då de plöjt sina
fåror och lagt sina bäddar genom långa landsträckor,
växande och tilltagande i mäktighet ända tills målet
blifvit uppnådt.

Till dessa stora, uråldriga strömdrag hafva under
tidernas lopp dock anmärkningsvärdt få bifloder
tillstött. Folkmängden har ansenligt förökats,
företagsamheten lika så; men den förra har trängt sig
in på de redan banade vägarne och den sednare, -- den
svenska företagsamheten -- alltid obenägen att börja
från början, alltid modlös i fråga om öppnandet af nya
utvägar, har hellre nöjt sig med axplockning på andras
åker, än att uppbryta tegar för egen, sjelfständig
skörd. Medan andra folk, mera lyckliga i afseende
å naturförhållanden, utbildat sina färdigheter i
tusen olika riktningar och utvecklat en flit och en
omtanke, som äro beundransvärda och som äfven burit
beundransvärda frukter, sakna vi, som hafva att strida
mot en oblid natur och i följd deraf äro underkastade
en mängd fataliteter, hemslöjd i egentlig mening;
den stora industrien, på hvilken vi slagit oss och
äfven med framgång i många grenar bedrifva, saknar hos
oss det nödvändiga stödet af den lilla industrien;
för fabrikernas buller finnes ingen resonansbotten
i hemmen; ifvern och den rastlösa verksamheten hos
några få träda i skuggan för håglösheten och olusten
hos det stora flertalet,

I mångfalden af behofver stå vi visserligen icke efter
någon, utan endast i förmågan att sjelfva tillgodose
dem. Strängt taget är det dock icke arbetsförmåga
som fattas svenskarne; de kunna, det hafva de i många
stycken bevisat, med tillförsigt i detta fall träda i
täfling med hvem som helst; det är vilja som brister,
det är kraftig, allmän väckelse som saknas. Vi nöja
oss med den beqväma, men ruinerande utvägen att
förbruka hvad andra folks flit framalstrat, hellre
än att sjelfva vara flitiga; en otalig mängd lyx-
och nödvändighetsartiklar införskrifva vi sålunda
-- värdet derför uppgår årligen till millioner --
fastän vi sjelfva skulle kunna göra dem och fastän
råmaterialet finnes att taga nästan utanför hvarje
stugudörr.

Det är denna liknöjdhet som gör att vi, åtminstone
i den mån det större antalet af ett helt på det
hela har inverkan, kunna sägas vara ett folk som
lefver för dagen. Vi göra detta till den grad, att
om ett missöde drabbar en enda näring, jordbruket,
om en frostnatt förstör ett års skörd, så står den
hemsökta ortens befolkning hjelplöst öfverlemnad åt
brist, nöd och kanske hungersdöd, om den ej blifver
föremål för barmhertighetsverk. Och en frostnatt är
likväl ingen sällsynthet i landet, tvärtom hafva vi
hvarje år påminnelse derom; men detta har lika litet,
som mycket annat, väckt tanken på att man bör göra
sig oberoende af frostnätter, att man bör söka sig
andra förvärfsmedel än ensamt sådana som bero af
väder och vind.

Det är hemslöjden som erbjuder tusen sådana
förvärfsmedel, det är hemslöjden som måste göra
sitt inträde i hemmen och sömnaktigheten som måste
drifvas ut derifrån. Den, som uträttar något
i denna riktning, gör sig väl förtjent om sitt
fädernesland. Och kan väl någon större anledning till
tillfredsställelse finnas än när man öppnat utvägar
till bergning, till förkofran, till lycka för sina
medmenniskor! Framgången af en sådan verksamhet är
oberäknelig. Den får ej mätas med krämarsinnets aln
eller vägas på materialistens trögt slående våg. Den
väsentligaste faktorn för dess rätta bedömande är
mätandet af de moraliska verkningarne. Dessa äro
dock omätliga Den källa jag upptäcker och bringar
i dagen lönar min möda med att svalka min törst och
att släcka törsten kanske hos många generationer, som
skola välsigna den okände upptäckarens minne. Men deri
ligger icke betydelsen af min upptäckt. Den blifver
vida större genom den omständigheten, att med det
gömda vattnets öppnade utlopp torrlades och gjordes
fruktbar en vidsträckt jordrymd, förut otjenlig för
odling och derföre en vildmark, men hvilken nu

åt kommande slägten skall gifva skörd på skörd och
alldeles omskapa trakten.

Följa vi de olika näringsgrenarne till deras ursprung,
så förvånas vi öfver huru obetydliga de från början
varit.

Det var en gång en man, för hvilken en grushög stod i
vägen. Han började bära bort sanden och stenarna med
händerna. Det var odlingens början. Och från detta
lilla frö växte upp så småningom, alltsom behofvet
framträdde, spaden, korgen, skottkärran, stenvagnen
och alla de verktyg, med hvilka vi nu lätt undanrödja
berg, som stå i vägen.

Moses gifver oss en antydning om den första
husslöjdens uppkomst. "Eva märkte sin nakenhet och
skylde sig med fikonalöf", säger han. Hvilka oerhörda
jättesteg från denna ringa början till våra dagars
utvecklade industri för tillverkandet af menniskans
kläder!

Icke anade den schweiziska herden, som första
gången, för att fördrifva en långsam dag, uppsökte
alpremnornas stråväxter och deraf började, utan
mening och ändamål, göra en fläta efter mönstret af
hans kärestas upplagda hår
--  icke anade   han,   att han dermed tog  första
steget   till   en industri, som skulle   göra
tusenden af   hans landsmän  burgna och lyckliga och
bereda hans land en inkomst af millioner.   Och likväl
har så inträffat.    De schweiziska halmflätorna hafva
nu afsättning i alla länder, en betydlig äfven hos
oss, fastän hela vårt lands odlade jord producerar
lika bra halm som edsförbundets och i betydligt större
mängd!

Den   fattiga   bondqvinnan  i   södra
Westergötland,   som   i   Göteborg på   kredit köpte
den första   bomullsbundten   för att med tillhjelp
af en ofullständig spinnrock förvandla den till
garn och   på   dettas   försäljning   förtjena   en
mycket    knapp     arbetslön, grundlade,     genom
att oupphörligt fortsätta härmed och efter  hand
utvidga verksamheten, den handslöjd, som nu i dessa
naturtorftiga trakter sysselsätter femton à tjugu
tusen     menniskor    och dessutom framkallat 
fabriker,     hvilka     tillverka tusendubbelt   mot
hvad genom     hemfliten    kan åstadkommas.

Flera sådana exempel --  ehuru   ej   så många som   de   borde vara --
skulle    kunna    anföras, vittnande om hvilka
ofantligt   små   medel    det   i sjelfva   verket
behöfves för   att   frambringa    en förut   gömd
och   okänd förvärfskälla.      Det     är endast
den första väckelsen, gifven i rätt tid och med
tillbörligt eftertryck,
som erfordras, samt hjelpandet på trafven, för att
det sedan skall gå med stora steg.

Ett exempel härpå frän de senaste dagarna är det oss
en sann tillfredsställelse att slutligen anföra.

I en af socknarna i Westmanlands skogsbygder,
Öster-Wåla, har sedan i början af detta århundrade
möbeltillverkning, isynnerhet stolmakeri,
bedrifvits och utgjort en liten inkomstkälla för
befolkningen. Uti omkringliggande trakter och på
närgränsande städers marknader afsattes dessa stolar,
som länge bibehöllo ett klumpigt och föga tilltalande
yttre. Först 1843 inhämtade en Wålabonde, kyrkovärden
Per Jönsson i Tönjesbo, i Stockholm konsten att fläta
stolsäten af rotting. Dermed inträdde stolmakeriet i
ett nytt skede och utvecklades allt mer, ty det dröjde
ej länge innan rottingflätningskonsten var allmän i
socknen. År 1846 började en annan stolmakare använda
svarfningskonsten vid tillverkningen af stolbenen. För
närvarande tillverkas i denna sockens 70 byar
af 300 stolmakare öfver 30,000 stolar årligen,
hvaraf inkomsten, som man lätt kan finna, är ganska
betydlig. Den förra marknaden för denna industrigren
har nu naturligtvis äfven blifvit alldeles för trång.

Under de tre senaste åren har stol snickeriet i
Wåla tagit ett nytt jättesteg framåt, hvarigenom
för dess alster också öppnats andra och obegränsade
afsättningsorter. En för hemslöjdens utveckling
varmt nitälskande man, ornamentsbildhuggaren Carl
Ahlborn i Stockholm, besökte Öster-Wåla socken för
att inhämta kännedom om de förhållanden, under
hvilka stolmakeriet der bedrefs. Han fann der
en i många fall högt uppdrifven skicklighet, ej
blott i sjelfva stoltillverkningen, utan äfven i
träskulpteringskonsten, men tillika stor brist
i afseende på verktyg och nästan ingenting i
mönsterväg. Han började då lemna undervisning,
han anskaffade modeller och ritningar. Framgången
af hans bemödanden var snabb och fullständig. Redan
nu tillverkas i Öster-Wåla stolar, som kunna täfla
med hvilka som helst och hvilka också tilldragit sig
stor uppmärksamhet i utlandet, i synnerhet Ryssland,
dit hr Ahlborn förskaffat dem inträde.

Närstående illustration, framställande en skulpterad
Wålastol af ek, tillverkad af Anders Andersson i
Fogelsta, efter ritning af hr Ahlborn, torde utgöra
ett talande bevis för hvad svenska allmogen kan
åstadkomma, när dess vilja väckes och dess omdöme
och medfödda smak få en klok ledning. Stolmakeriet i
Öster-Wåla är också ett bevis på huru lätt en enkel
och blygsam husslöjd, ett husbehofsarbete, kan växa
ut och blifva en inkomstkälla af stor betydelse.


Skulpterad stol af ek.
(Svensk husslöjd i Öster-Wåla socken.)


De spridda bemödanden af mer enskilt natur, som
hittills sökt   ordna   och   upphjelpa   redan odlad
husslöjd eller väcka

håg derför i orter, der man ännu icke insett
betydelsen af fliten i hemmen, hafva nu erhållit en
föreningspunkt, hvaraf man har anledning vänta stora
resultater. Riksdagen har nämligen i år anslagit
medel till husflitens befrämjande, företrädesvis hvad
beträffar förädlingen af träarbeten. Det nu anvisade
beloppet är visserligen ringa, men isen är dermed
bruten och en väg inslagen, hvilken framför mången
annan kan sägas öppna tillfälle till en god och
välsignelserik användning af statens medel -- en väg,
som skall leda till upptäckten af många hittills gömda
förvärfskällor, och bereda arbete och inkomst -- det
är lycka och trefnad -- åt födda och ofödda slägten.

A.-E.



Ett gammalt herregods i modern drägt.

Sjön Hjelmaren äger, trots sin betydliga utsträckning,
föga lockelser för turister. Denna ansenliga
samling vatten ter sig nämligen som den torraste
hvardagsprosa, enformig och ledsam, begränsad till
största delen af långgrunda, ogästvänliga stränder,
öfversållade med stenkummel, hvilka långt ute i sjön
sticka öfver vattenytan för att göra det 
obehagliga riktigt fult. De vexlingar och motsatser, som
i naturen möta oss hvart vi gå, framträda sällan
mera bjert än mellan de båda närliggande, till
samma flodsystem hörande stora vattnen Hjelmaren och
Mälaren, af hvilka den sednare förhåller sig till den
förra som en solig dag under sommaren till en kuslig
höstdag.

Obenägenheten hos naturen att, annat än som undantag,
visa sin behagliga och tilltalande sida för Hjelmarens
spegel inskränker sig dock hufvudsakligen till
Nerikesområdet, ty kommer man, vester ifrån, väl
öfver Södermanlandsgränsen, eller rättare sagdt in
i östra Hjelmaren, så försvinna de sträfva dragen ur
landskapets fysionomi mer och mer, och man befinner
sig snart i en omgifning, motsatt den man nyss lemnat
och hvilken ock derföre framträder i ett så mycket
skärare behag.

En plats, som emellertid framför alla andra vid denna
del af Hjelmaren tilldrager sig uppmärksamheten,
och hvilken också lockar till sig många resande
när och fjerran ifrån, är den å norra stranden,
der ur en bädd af löfmassor Sundby slott reser sina
stolta tinnar och torn. Det ofta begagnade uttrycket
"romantiskt skönt" har aldrig varit tillämpligare
än på Stora Sundbys läge. Idyllen har här stämt
möte med romantiken, om uttrycket tillätes; och hvad
naturen i stora drag och med slösande hand lemnat i
utkast, det har konsten, utan förlägenhet om medel,
i detalj utfyllt och fullbordat.


Stora Sundby.


Sundby ligger i en gammal bygd och är sjelf
antagligen ett af traktens äldsta ställen. Den
sandås, som, kommande från Dalelfven, genomstryker
hela Westmanland och hopklämmer Mälarns stränder
vid Qvicksund, så att de endast lemna öppen en smal
ränna, stryker här fram och afskär med en ytterligt
spetsformig refvel, framskjuten liksom en kil, halfva
Hjelmarens bredd samt anvisar en beqväm färjeled, som
väl ock af ålder varit trafikerad. Det är i bottnen
af den utomordentligt sköna dalgång, som löper jemns
med östra sidan af denna furuhöljda sandås, Sundby
slott ligger, af den samma helt

och hållet skyddadt för de hårda vestliga vindar,
hvilka draga öfver Hjelmaren och piska sandåsens
vestra sluttning.

Sparreslägten är den bland Sveriges högmögende ätter,
som längst varit ägare till Sundby, och det var den
andra i ordningen af de namngifna ägarne af denna
slägt, Lars Siggesson Sparre, Gustaf Wasas tappre
härförare och förtrogne vän, som 1546--1550 der lät
uppföra ett stort stenhus, hvilket utgör stommen till
det nu varande slottet.

Redan förut var dock Sundby försedt med en
åbyggnad, hvilken efter den tidens måttstock ansågs
storartad. Ty bland de många fornsägner, som anknyta
sig till Sundby, är äfven en om en riddar Finke
eller Fink, som på början af tolfhundratalet bott
på Sundby, men slutade med att som fånge förvaras
i dess ena slottstorn -- sagan har glömt berätta af
hvilken anledning. Han hoppade ned från tornfönstret
i sjön och lyckades simma till en närliggande holme,
som ännu har namnet Finkholmen. Han röjdes af sin
hund, fasttogs och afrättades på en annan holme,
som kallas Herrhufvudet.

Från ett annat tidskifte af Sundby historia --
tidpunkten är dock ej närmare angifven -- berättas en
annan tilldragelse, som äfven visar ett blodigt drama,
utspeladt inom den leende ramen af Sundby fridfulla
natur

Så lyder sägnen: En riddare på Viksborg, en skräck
för sin samtid, aktande menniskolif lika litet som
faror, friade till den adliga jungfrun på Sundby. Hon
var dock förut trolofvad Algot Tott på Gimmerstad,
och riddaren fick korgen. Uppbragt häröfver intog
han Sundby, dödade slottsherrn och bortförde
dottern. Algot hade nyss lemnat Sundby, der han
tagit afsked af sin trolofvade, ty han hade gripits
af sin tids förvridna fromhetsbegrepp och ville ut
och kämpa mot "trons fiender". Af munkarne i Julita
kloster underrättades han om att hans rival dragit
norr ut, hvarvid han genast anade oråd, så att han
med munkarnes tillhjelp intog den afskedade friarens
borg för att hafva en trumf på hand. När denne kom
dit uppstod en förtviflad strid, dervid Algot dräpte
sin fiende, men också sjelf blef dödligt sårad. Han
förunnades likväl lyckan att ännu en gång se henne,
som han skänkt sitt hjerta och för hvilken han nu
offrat sitt lif, och trycka henne i sina armar. Under
den betydelsefulla omfamningen träffades hon af en
dödande pil ...

Så följdes de åt till skuggornas land, 
Så delte de lif och drömmar ...

Båda fingo ock följas åt till samma graf i Julita
klosterkyrka.

År 1829 kom Sundby i en matadors hand. Det köptes då
af excellensen Carl De Geer, en af Sveriges rikaste
magnater, och från den dagen räknar det ståtliga
herregodset sin pånyttfödelse. Med begagnande af det
gamla bastanta stenhuset till stomme, lät den nye
ägaren der uppföra ett slott i normannisk stil, efter
mönstret af Walter Scotts namnkunniga Abbotsford i
Skotland, hvartill ritningen uppgjorts af en engelsk
arkitekt, vid namn Robinson; företagets utförande
anförtroddes åt arkitekten A. Nyströms värdiga
ledning. Det nya slottet, försedt med utspringande
torn i hörnen och tillhörande flyglar, bildar en
fyrkant, med sidor af omkring etthundratrettio fots
längd och etthundratjugu fots höjd på en tio fot hög
granitsockel, som uppbär de pelare af fin struktur,
hvilka stödja småtornen. Det inres smakfulla anordning
står i full harmoni med den yttre ståten. Inredningen
i de olika våningarne framställer nämligen en tafla
af smaken under olika tider; riddarsalens fönster
äro utomordentligt praktfulla och dyrbara och hafva
dubbel höjd, enär detta rum sträcker sig genom tre af
slottets våningar. Denna sals nedre del är klädd med
historiska gyllenläderstapeter, öfre delen af väggarne
med jagtstycken. Utom denna har slottet en mängd
andra praktfulla salar, prydda med dyrbara taflor,
af hvilka en ganska betydande samling här förefinnes.

Det kolossala och anspråksfulla i slottets yttre,
hvarigenom vårt land fått en af sina förnämsta
konstprydnader och Södermanland en af sina mest
storartade och intagande herregårdar, äfvensom dess
pompösa inredning, står för närvarande i en alldeles
bestämd kontrast till sin första bestämmelse och
användning. Det afsågs nämligen af nyssnämde ägare
till enkesäte åt hans hustru, och det tillbakadragna
lif, som hon för, är icke egnadt att sätta lif och
rörlighet i en så stor apparat.

Men slottet skall stå der och förtälja sin historia
för skilda tider och vittna för slägten, som komma,
och slägten, som gå, om sträfvanden och syften,
som höjt sig öfver gruset och det personliga
välbefinnandets trånga gräns; det skall stå der som
den skönaste prydnad på en af vårt lands skönaste
platser -- och hvar och en som kommer dit skall
känna sig glad och tacksam öfver att åtminstone en
och annan blifvit utrustad med lust och förmåga att
göra någonting i stort äfven för det sköna i norden.

E-g.



Grönland.

Blott ofullständigt äro de arktiska regionernas
naturförhållanden ännu kända. De sparsamma
underrättelser, vi derom äga, härleda sig dels från
hvalfiskfångares berättelser, hvilka dock ofta
falla inom "skepparhistoriernas" område, dels från
de tid efter annan och i synnerhet under sednare åren
upprepade försöken att framtränga till nordpolen eller
åtminstone få sigte på det öppna polarhaf, hvilket
man antagit vara inneslutet af det isbälte eller den
ständigt isbetäckta del af oceanen, som man kallar
Norra Ishafvet -- eller ock på denna is, om den, såsom
sannolikt är, betäcker hela polarhafvet, nå polen.

Svenska vetenskapsmän hafva i dessa upptäcktsresor
spelat en mycket framstående roll. För närvarande
utrustas en ny svensk vetenskaplig expedition för
öfvervintring i de trakter, norr om Spetsbergen, der
sol och sommardag äro endast flyktiga gäster. Målet
för den förra svenska ishafsexpeditionen,
hvilken dock inskränkte sig till en förberedande
rekognoscering, var Grönland, der fyndet af de
ryktbara stora meteoriterna då gjordes, ett fynd,
som väckt den lärda verldens stora uppmärksamhet.

Detta land, som ingalunda gör skäl för namnet det
"gröna landet", enär det, så vidt ännu är kändt,
utgöres af ett enda ofantligt isblock, omgifvet af
en jemförelsevis smal landremsa,
här och der dock flera mil bred, har en utsträckning
i längd och bredd af omkring 200 mil, på flera
ställen med en skärgård liknande Sveriges utom
deri, att den är blottad på all vegetation. I
geologiskt hänseende har Grönland många likheter
med Skandinavien; en annan likhet är, anmärker
Nordenskiöld, att den glacierperiod, Skandinavien
undergått, ännu fortvarar på Grönland, fastän synbart
i aftagande. Den s. k. inlandsisen, som omslutes
af den hafomgärdade landremsan, höjer sig, i kända
trakter, ej sällan till den ofantliga tjockleken af
2,000 fot. Genom åtskilliga dalgångar i vestra sidan
uttömmer han sig i hafvet, som sålunda mottager de
väldiga isberg, hvilka i dessa trakter förorsakat
så många djerfva hvalfiskfångares undergång. Det
inre af Grönland är okändt, emedan ingen upptäckare
ännu vågat fördjupa sig i denna gräsliga isöken
och resa midt öfver landet, ehuru försök i denna
riktning blifvit gjorda, bland hvilka det af vår
bekante nordpolsfarare professor Nordenskiöld år
1870 företagna står främst. 

Detta lands bebyggare,
till hvilka vi räkna de européer som den danska
kolonisationen eller enskilt spekulation ditfört,
äro bosatta utefter hafsstranden eller på landremsan,
hvilken utgör ramen till den väldiga stillebenstafla
af is, som Grönland bildar. Grönländaren, vanligen
eskimåen kallad, är för sin existens hänvisad till
hafvet, -- till jagten och fisket.
Skälhunden är hans allt i allom och utan honom
skulle han förgås, ehuru tillgång finnes af annan
föda, såsom renar, harar och sjöfågel, men dessa
föraktas för sin brist på fett, denna grönländarens
läckerhet. Hvad renen är för lappen, det är skälen för
eskimåen. Den lemnar honom hans förnämsta födoämnen,
hufvudmaterialierna till hans kläder och båtar,
olja till hans lampa o. s. v. Åkerbruket är för
eskimåen en okänd näring, men om hans land sålunda
ej kan framvisa några produkter ur växtriket, äger
det deremot flera värderika alster ur mineralriket,
såsom stenkol, kryolit, asbest m. m. Djurriket är
dock, som sagdt, den förnämsta näringskällan.

Hjelplöst försatt i naturförhållanden, hvilka icke
hafva någonting gemensamt med civiliserade begrepp
om det behagliga, utan hvilka alltid framstå grymma
och fiendtliga, obevekliga och förkrossande; omgifven
å ena sidan af den fasansfulla ödemarken af is och å
den andra af den ändlösa vattenöknen, begge täflande
med hvarandra i en ödslighet, som måste lägga sig
tung öfver sinnet; öfverlemnad åt ett sällskapslöst
lif och ständigt utsatt för nervskakande faror
och äfventyr samt långa fastor -- har grönländaren
i andligt afseende hänsjunkit i ett tillstånd af
drömmerier, hvilka skapat en af osynliga andeväsen
talrikt befolkad verld, hvari han sökt och funnit en
motvigt till sin omgifnings torftighet. I fullaste
mått kan man på eskimåerna tillämpa skaldens ord:
"Af samma tyg, som drömmar göras af, de äro gjorda,
och deras korta lif omfamnas af en dröm."

Eskimåens religiösa åskådningssätt påminner lifligt
om de amerikanska indianernas, från hvilka han äfven
anses härstamma, och om barnets, men det lemnar
tillika stöd för den uppfattningen, att Grönland
under två särskilta perioder varit inryckt inom den
europeiska kulturens område, ehuru man saknar all
kännedom om tiden för den förra, enär eskimåerna icke
blott sakna all historia, utan äfven den muntliga
traditionen i egentlig mening. Deras berättelser
ansluta sig aldrig till någon bestämd tidpunkt
eller några kända tilldragelser, utan utgöra en
blandning af nytt och gammalt, sanning och dikt, så
att den verkliga tråden i dem alltid är ytterst svår
att finna. Hvad man emellertid är på klar fot med,
det är, att de då som nu icke tagit något synnerligt
intryck af dessa civilisationsförsök, utan envist och
hjelplöst hållit sig på vildens ståndpunkt, enligt
våra begrepp. Den europeiska bildningens ympqvist vill
uppenbarligen icke grönska på den grönländska stammen,
fastän mycket europeiskt blod rinner i befolkningens
ådror.

Den grönländska traditionen tiger rörande verldens
tillkomst och vet ej af någon skapare. Han vet blott
att jorden var befolkad af andar, innan menniskor
och djur der fingo sin bostad och han erkänner
själens odödlighet. -- Jorden hvilar på starka
stöttor af trä. Tomrummet der under är själarnes
hemvist. Fjerran i hafvet finnes mellan höga klyftor
en nedgång dit, och man framkommer efter så många
dagsresor, som ena handen har fingrar. Alltid råder
der en behaglig värme och ett öfverflöd af skältran,
späck, fiskolja och dylika rara saker. -- De skyhöga
bergen stödja himmelen, och der är själarnes land. Men
der finnas dalar och vatten, och der är köld och
is. Frysande och hungrande vandra själarne suckande
vid ständigt frusna vatten. För att fördrifva qvalen
och ledsnaden sysselsätta de sig ibland med att spela
boll med hvalrosshufvuden. Då ser man norrskenet
på jorden. -- Stöttorna, som uppbära jorden, blifva
slutligen murkna och brista. Då måste både himmel
och jord förgås. Högt begåfvade menniskor finnas,
som veta när detta skall ske, ty de känna stöttornas
tillstånd, men detta är doldt för en enfaldig eskimå,
och derföre har han ständigt bekymmer. -- Andeväsen
bo i alla ting, men högst bland dem alla står i den
grönländska förkristliga traditionen den store anden,
som bär namnet Tornasuk. Han är vishetens källa,
och för hans öga är allting uppenbart. Tornasuk bor
i underjorden, de saligas hem efter döden, och genom
särskilt korade prester meddelar han de dödlige sina
befallningar. -- I underjorden bor äfven Arnakuagsak,
"den gamla qvinnan". Hon tänker endast på att skaffa
sina vänner välgång och njutningar, om de förtjena
det. Hon är ett mönster af sparsamhet och klokhet
och, liksom den jordiska qvinnan, har hon till
uppgift menniskoslägtets vård och vidmakthållande. Hon
utsläpper de sjödjur, hvilka tjena grönländarne till
föda. Uteblifva de, så är detta ett tecken till att
hon lider, emedan Agdleritut (det är hemligt födda
och mördade barns själar) fästa sig kring hennes
hufvud. Då lida menniskorna nöd och gå hungersdöden
till möte. Ur detta elände kan blott en Angakut
(den skuldfrie och sjelfuppoffrande) rädda dem,
ty endast han har mod företaga den långa resan
till underjorden och befria den gamla från hennes
lidande. Lyckas detta, så är hon blidkad och sänder
åter feta djur till Grönlands kuster. -- Skönheten och
betydelsen i denna myt äro beaktansvärda! -- I himmelen
bor ett mystiskt väsen, som ingen känner. Lydande dess
dragningskraft skulle de dödas själar stiga uppåt den
kalla rymden, om icke goda, starkare makter drogo dem
nedåt. Ingen tillbeder öppet detta väsen; det dyrkas
blott i hemlighet, emedan man med en sådan dyrkan
anses begå någonting orätt. -- Kan man i detta namnlösa
andeväsen ana en äldre, halfförgäten gudomlighet,
lik den som spåras i de flesta andra religioner?

Kristendomen kom äfven till Grönland och vände
upp och ned på alla bestående förhållanden och
trosdogmer. Alla gamla gudomligheter, goda som
onda, blefvo af missionärerna officielt och hastigt
och lustigt afsatta, men de utträngdes dock ej ur
eskimåens drömverld, utan der hafva de ännu i dag
qvar sina gamla roller. Ännu uppenbarar sig Tornasuk
för grönländaren såsom en darrande luftbild; ännu
sänder Arnakuagsak feta skälhundar till hans kust,
ehuru alla Angakuts med kristendomens förkunnande
försvunnit från jorden, så att förbindelsen med henne
upphört; ännu fladdrar norrskenet öfver hans hufvud,
påminnande honom om den eviga kölden och det ständigt
frusna vattnet i de osälla själarnes land.

De kristliga begreppen om godt och ondt hafva endast
ofullständigt kunnat uppfattas af grönländarens
fettomhöljda förstånd. Ordet synd felades
alldeles i hans språkförråd och måste lånas från
danskan. Hernhutarnes missionärer förklarade synd
vara liktydigt med olydnad -- en uppfattning som
rotfästat sig på Grönland. I kosmografiskt hänseende
har grönländaren nu vidtagit det arrangementet, att
han förlagt den kristna himmelen ofvanför den gamla
och sålunda flyttat de saligas själar, så att säga,
från källaren till öfversta våningen. Hans gamla tro
på verldens undergång kan förträffligt inpassas i den
nya läran om yttersta domen, och denna nya lära har
icke förjagat de otaliga andeväsen, med hvilka hans
fantasi omgifvit honom, utan tvärtom öppnat för hans
tankar nya rymder, beherrskade af nya hemlighetsfulla
makter.

Det främmande och ovanliga för en menniska, är just
det som med starkaste makt lockar hennes håg, under
det hon dock med de önskade nya förhållandena förenar
det, som hon i sin närvarande ställning finner
behagligt. Ehuru eskimåen sålunda alldeles icke
tänker på att ändra vistelseort eller anser det för
möjligt att hans lefnadsvilkor kunna blifva bättre än
de äro, drömmer han dock ständigt om ett paradis, en
grön jord, gröna skogar och ett solbelyst landskap,
der ingen is finnes. Uppslagstråden till en sådan
trånad har han i sin närhet. En liten ö uti en af
Grönlands fjordar bär, liksom genom ett underverk,
videbuskar af öfver två alnars höjd och åtskilliga
umbellater af jemförelsevis yppig växtlighet,
och hon anses derföre af infödingarne såsom ett
verkligt eldorado. På ett ställe i södra delen af
landet finnas några björkar så höga, att en person
deri kan uppklättra, och dessa betraktas såsom en af
landets största märkvärdigheter.

Härofvan antyddes att Grönland, med undantag af
kuststräckan, sannolikt utgöres af ett enda ofantligt
isblock. Infödingarne hafva dock en annan åsigt, de
tro nämligen, och denna tro grundar sig på en gammal
tradition, att inre delen är isfri, ja, att der till
och med finnes grönskande skogar. De iakttagelser, som
den tyska grönlandsexpeditionen år 1870 hade tillfälle
göra, synas, jemförda med andra omständigheter, äfven
lemna något stöd för ett sådant antagande. Vid 

Hvita Träsket.
(Tillhör art. "Lif och ödslighet".)


Svarta Träsket.
(Tillhör art. "Lif och ödslighet".)

inträngandet i en af östra kustens fjordar möttes tyskarne
nämligen af åtskilliga djur, såsom fjällräfvar,
myskoxar, råttor, lekattor m. fl., hvilka ingalunda
allmännare förekomma i den motsvarande delen af
låglandet. Man kan tänka sig att denna fjord möjligen
bildade ingången till det förmodade, mera bördiga
inlandet. Hvad som hos grönländarnc uppehållit
traditionen om detta skoghöljda inland är äfven den
omständigheten, att renarne stundom försvinna på
ett mystiskt sätt. "De hafva dragit sig undan till
det inre", säga eskimåerna vid sådana tillfällen och
börja med en underlig känsla af längtan och
saknad tala om de förgångna tider, då kuststräckans
vanlottade befolkning stod i förbindelse med detta
lyckliga inre land, hvarifrån den nu genom de eviga
isfälten är utestängd.

Och öfver de öde, oändliga isfälten, liksom på en väg
af gnistrande diamanter, vandra ständigt den fattiga
eskimåens tankar till detta grönskande paradis, på
hvilket han tror, ehuru han, slaf som han är under
den omgifvande naturens vilda makter, länge sedan
öfvergifvit hoppet att någonsin komma dit.



Lif och ödslighet.

Hvad är det vi beundra hos naturen? Hvad
är det, som gör vår jord så skön och tilltalande?

Dess   ständiga
omvexling i scenerier, dess allestädes framträdande
motsatser.

Hvilken outtömlig rikedom i dess vexlande lifsformer,
hvilken outgrundlig förmåga i framställandet af olika
bilder! Aldrig någon enformighet, aldrig något tecken
till att skaparekraften känner sig uttömd eller har
behof af hvila!

Äfven der, hvarest de vanliga lifsvilkoren tryta,
varseblifva vi mångfaldiga yttringar af lifvet:
i rum med ständigt mörker, på platser med evig
köld. Djupast i hafvet, eller i de underjordiska
sjöarne, dit ingen stråle af ljus ännu trängt, och
högt ofvan molnen, på isfjällarnas toppar, derifrån
solstrålarne maktlösa återstudsa -- i dessa det eviga
mörkrets, den eviga köldens regioner har lifvet ännu
former, har naturens skaparekraft ännu utvägar att
visa sin allmakt. Hvem förmår räkna graderna på
lifvets oändliga skala, graderna i växtriket från
den nära nog osynliga algen till skogarnes stolta
jätte, den knotiga eken; graderna i djurverlden
från de trådlina varelser, som ej hafva annat af
djur än den frivilliga rörelsen, varelser så små,
att geologerna räkna ända till fyra millioner på ett
tolftedels skålpund, till skalans spets, menniskan!

Denna eviga vexling, framställande ständigt nya
bilder, väcker oupphörligt nya föryngrande intryck i
vår själ. Den är, denna oändliga rikedom, en källa,
hvarur flödar det eviga lifvets vatten, deraf vi
dricka helsa.

Men det stundliga njutandet af naturens rika gåfvor
gör att vi ofta glömma deras betydelse. Vanan gör
oss kalla, der vi skulle vara ödmjuka; likgiltiga,
der vi borde öfverflöda af erkänsla; knotande, der
vår roll vore att falla ned i stum tillbedjan.

Först när vi med ens försättas i alldeles nya och
främmande förhållanden mot dem, som hittills omgifvit
oss, först när vi finna, att vi hittills läst endast
ett af bladen i naturens stora bok, men att tusen,
sinom tusen andra finnas af samma, om ej större
intresse -- först då väckas i vår själ aningar om huru
naturen bör fattas, först då öppna sig nya synkretsar
för vår blick och nya rymder för våra tankar, rymder,
som hafva oändligheten till gräns och endast kunna
mätas med evighetens måttstock.

Det är till ett par sådana, för oss nordbor alldeles
främmande naturtaflor, vi efter dessa inledningsord
vilja flytta våra läsare; till en af nya verldens
mera sällan besökta delar, halfön Florida, de stora
gräsöknarnes land.

Efter en fransk resande, som uppehållit sig på denna
halfö, hvilken höjer sig knappt trehundra fot öfver
hafvet och hvars stränder, liksom stora sträckor af
dess inre, bestå af träsk, ineddela vi, å sidorna 148
och 149, teckningar, tagna efter naturen och hvilka
tecknaren beledsagat med följande förklarande text:

"Kartan öfver östra kusten af Florida visar en stor
och bred flod, Saint-Jean, som, efter att hafva bildat
Dunn-sjöarne, slingrar sig fram långsåt den låga
strandbädden, innan den mynnar ut. Strax före utloppet
förenar den sig med träskfloden Pablo, som har sitt
ursprung bland morasen vid Diégo, hvilka återigen
fortsättas af 'de tolftusen träsken', en oöfverskådlig
samling af orörliga vatten. Alldeles uttröttade af
vår färd uppåt floden uppnådde vi ändtligen vårt mål,
eller stället, der de båda flodarmar, som bilda Pablo,
flyta tillsamman. Men här fingo vi äfven belöning
för vår sträfvan: jag kunde ej qväfva ett utrop af
beundran vid åsynen af det sällsamma landskap, som
öppnade sig för våra blickar.

Midt framför oss reste sig en majestätisk skog som
begränsade horisonten och i en halfcirkel omgärdade
det träsk, hvarur Pablo framrinner. Träsket var
fullt af gamla trädstammar som blifvit öfverdragna
med kalk och förstenade genom vattnets inverkan;
de stucko upp likt hufvuden ur vattnet och de vridna
knotiga grenarne liknade skeletter. Skogen var svart;
vattnet och de gamla trädstammarne voro ännu svartare;
men himlen var blå, och solen skickade ned knippor af
strålar midt i detta hemska dunkel. Ljuset bildade
en rund hvit fläck på träskets yta, som eljest var
svept i mörker. Troligen hade träsket bildats genom
någon jordbäfning; en del af skogen hade då slungats
ned i djupet och sedan i tidernas längd kommit upp
till ytan. Icke ett tecken till vegetation, icke en
fågel, icke en gång en kajman; blott några jättestora
ormar, svarta som ebenholtz, sofvo i solen, lindade
omkring stammarne i gräsliga ringlar. -- Det var Svarta
Träsket; Styx skulle jag velat kalla det.

Färden gick vidare. Den flod, hvars lopp vi följde,
tilltog småningom i bredd; när vi kommo fram ur
ett tjockt buskage af vide, som alldeles betäckte
stranden och der vi med möda banat oss väg, kommo
vi till ett öppet ställe, der vi kunde se hela
trakten framför oss. Det vi sågo var utomordentligt:
ett stort träsk eller snarare en sjö utbredde sig
framför oss; sjöväxter, röda näckrosor och gula
vattenliljor med stora simmande blad smekte ögat;
tusentals vattenstarar, vadare, dykänder och måsar
flaxade och stimmade rundt omkring; vid stranden
syntes skaror af rosenfärgade flamingos och hvita
hägrar, som bespejade fiskarne i det kristallklara
vattnet. En skog af magnolieträd med stora doftande
blommor omgärdade sjöns ena sida, medan den andra
lyste af savannens praktfulla grönska. En flock
hjortar drack och badade sig i det genomskinliga
vattnet under det papegojor i de mest lysande färger
flögo omkring och utstötte gälla skri. I bakgrunden
syntes en mörk rand af cypresser, som betecknade
början af 'de tolf tusen träsken', hvartill denna
sjö tjenade som reservoar. Det hela bildade en så
öfverraskande motsats till det Svarta Träsket, som
låg på andra sidan af den hummock, på hvilken vi nu
befunno oss, att jag uppkallade sjön med namnet Hvita
Träsket. Det låg ett så ljuft behag utbredt öfver det
sköna landskapet, att man gerna kunnat kalla det för
en vrå af det jordiska paradiset."

Peregrinus.



Våra dagars lyx.

Ehuru så oändligen mycket blifvit skrifvet mot
våra dagars lyx, tilltager den dock från årtionde
till årtionde, och man kunde af detta förhållande lätt
föras till den tanken, att det ej lönar mödan spilla
flera ord på en så ohjelplig sak. Denna uppfattning
är dock falsk: en dålig sak kan aldrig för mycket
bekämpas. Utgående från denna sanning, vilja vi nu
fästa vår uppmärksamhet vid lyxen -- detta vår tids
mest förderfbringande fel.

Låtom oss då först framställa den frågan: hvad
är lyx? Under detta ord kan man förstå allt, som
icke är obestridligen nödvändigt för det menskliga
lifvet. Men en sådan uppfattning vore dock allt för
inskränkt: då skulle t. ex. en man, hvilken hade två
rockar, kunna anklagas för lyx, emedan han strängt
taget ju blott behöfver en. För att kunna bestämma
begreppet lyx, måste man uppdraga en mindre trång
gräns. Vi tro, att man kan påstå: lyx är allt det,
om hvilket man utan tvekan kan säga, att det är rent
öfverflödigt, att dess ägande endast kan förklaras
som en följd af slösaktighct. Här må vi dock genast
anmärka: hvad som är lyx för en menniska, är behof
för en annan. Olikheten härvidlag beror på stånd,
rang, uppfostran m. m., och vi vilja ej bekämpa den
s. k. lyx, hvilken genom en persons samhällsställning
är berättigad, för att ej säga af omständigheterna
framtvingad. Deremot kunna vi visserligen icke
biträda deras åsigter, hvilka försvara lyxen från
den synpunkten, att den skulle vara nödvändig för
industrien. Uppmuntrandet af ett onödigt arbete
kan blott försvaras, då det är ett sätt att med
grannlagenhet få hjelpa en behöfvande. Att i stort
skapa ett öfverflödsarbete är ett misstag, som i en
just inom det facket snart uppkommande arbetsbrist
hamnar sig på ett kännbart sätt.

Men vi återgå till vårt egentliga ämne. Lyxen gör
sig gällande på alla sätt: i klädedrägt, möbler,
mat och dryck. Fasta äro dess rötter, ty dess
förderfliga inflytande gör sig ofta gällande äfven i
barndomen. Har den under denna tid fått spelrum, så
hafva derigenom föräldrarne ådragit sig ett ansvar,
hvars djup de fatta vanligen först då det är för
sent.

Vi vilja egentligen uppehålla oss vid lyxen i
förhållande till barnen, emedan vi anse den sidan af
saken såsom den vigtigaste. Lyxen i afseende på barnen
kan visa sig på mångfaldigt sätt: i deras klädsel,
i den uppfostran man gifver dem, i föräldrarnes
sträfvan att uppfylla alla deras önskningar och
liksom afsigtligt hindra dem från att lära den dygd,
som man kallar förnöjsamhet. Under det man just för
barnen borde strängt hålla på allt som bestämmes af
"det nödvändiga" -- naturligtvis med vilkor, att man
sjelf föregår dem med exempel -- gör man i stället de
allra största eftergifter åt deras egen vilja. Om ett
dylikt förfaringssätt kan förklaras och understundom
förlåtas personer, hvilka äro förmögna, så är det
i hög grad klandervärdt hos dem, hvilkas inkomster
antingen icke alls tillåta dylika afbränningar eller
ock borde sparas för att kunna användas till bättre
ändamål. Man klagar år efter år allt mer och mer att
debet och kredit ej vilja gå ihop, och icke desto
mindre är det just dessa klagande fäder och mödrar,
hvilka på allt upptänkligt sätt för barnens pyntande
förstöra penningar till en grad, hvilken skulle vara betänklig
äfven för personer med ansenliga inkomster.

Öfverflödet begynner vanligen med dopet: man finner
intet tyg för dyrbart åt den nyfödde och dopkalaset
aldrig för storartadt; detta af ömhet för barnet,
hvilket dock icke har den ringaste nytta af en sådan
ståt. Ja, redan långt före barnets födelse äro de
qvinliga faddrarne sysselsatta med att bereda den
elegantaste utstyrsel för den lille. När den tiden
kommer, att det kära barnet kan bäras ut för att hämta
frisk luft, då svepes det i granna kappor. Börjar
barnet väl att kunna stödja sig på sina fötter, då
regnar det sammetsbluser, saffianskängor o. d. öfver
den lille. Och kommer flickan på egna ben ut i
verlden, ja, då få ej parasoll och glacé-handskar
fattas -- de sednare jemte en spatserkäpp äro
nödvändighetsvaror för gossen -- och blir hon fyra
år, ja, då måste hon hafva krinolin. Ju längre tiden
skrider framåt, desto mera ökas fordringarne, till
dess att slutligen föräldrarnes dårskap lyckats
förderfva kanske de lyckligaste naturanlag och skapa
en kokett flicka och en sprättig pojke.

De följder denna lyx medför kunna betraktas
från tvenne ståndpunkter: den materiela och den
moraliska. I afseende på den förstnämda kan man
med säkerhet säga, att lyxen i hög grad befordrar
pauperismen. Under det att hos förmögnare personer
genom en dylik lyx ett kapital förslösas, hvilket
skulle kunna hafva användts till barnens framtida
nytta, så blifva de mindre bemedlade deraf ruinerade
och frestas måhända att använda icke hederliga medel
för att uppehålla en genom ständig skuldsättning allt
mer och mer försämrad existens.

Ännu mera genomgripande är likväl den moraliska
skadan af ett dylikt uppfostringssätt. Det är en
gammal gyllene sanning, att den menniska är den
lyckligaste, som har de minsta behofven. Öfverflödet
har å andra sidan varit upphofvet till mångens
moraliska ruin. Vänjer man barnet vid öfverflöd, så
undertrycker eller rent af dödar man hos det samma
sinne för sparsamhet, förnöjsamhet och umbärande,
-- dygder, hvilka nu för tiden nästan aldrig
träda i dagen förr än de framföras af nödtvångets
jernhand. Deremot framkallar en sådan uppfostran ej
blott håg för slöseri, utan äfven fåfänga, högmod
och hjelplöshet -- en bred grundval för andra laster
att stödja sig på. Men de olyckliga följderna upphöra
tyvärr ej med den enskilte: en sålunda uppfödd flicka
blir i de flesta fall en dålig moder, som på sina barn
tillämpar de dåraktiga lärdomar, hon sjelf erhållit;
och så kan det fortgå genom generationer.

Skulle det nu vara för djerft att kalla sålunda
uppfostrade barn sjelfva för en lyx? De blifva
för samhället onyttiga personer och således
öfverflödiga. Och är det ej djupt beklagligt att
antalet af dem mer och mer ökas? Ej blott i städerna,
nej, äfven på landet finner man dessa pyntade,
uppblåsta, näsvisa och dumdryga barn mellan 4 och 15
år, hvilka spå en bedröflig framtid för samhället. Må
vi derföre, hvar och en i sin stad, kämpa emot detta
elände, som bringar öfver oss en skara af fullvuxna
oduglingar!



Flickan och Amors-statyn.

"Ser ni flickan der -- man kan just skratta! --
Vid en Amors-bild?    Kan den hon fatta -- 
Hon, som säkert aldrig varit kär?" 
Må så vara! ... men ni märker genast, 
Att hon ej i drömmar står allenast: 
Drömmer ock, hvad marmorn innebär.

Ty hvad var väl Amor? -- vill jag fråga --
Hade romantikens varma låga
Tändts af honom?    Var hans svärmeri
Vid en Frejas trohets glöd med rätta 
Att förlikna? Nej! ... ty af allt detta 
Knappt ett spår i sagan finna vi.

Trolös, flyktig, skildras han af myten, 
Svärmisk, skälmsk, med tusen andra lyten --
Böjd för list och yppighet och flärd; 
Men hos alla Amor kärlek väckte
Till det sköna -- och sitt välde sträckte 
Han som "Allbeherrskarn"  kring en verld!


I galleriet.

Derför djerft han hafvets vågor plöjde 
På delfinens rygg -- mot skyn sig höjde, 
Följde himlens örn till tidsfördrif; 
Ynglingens förtjusning, obestämda,
Ungmöns blyga längtan, aldrig nämda --
Onämnbara -- tände han till lif.

Nu förstår ni: sa är taflan menad --
Flickan anar, fast hon syns förstenad, 
Den idé, skulptören återgaf. 
Tankfullt stirrar ögat -- stel figuren,
Blicken fängslad, tycks hon stum som muren, 
Stum som marmorn, som hon tjusas af.

Visst hon lärt sig älska idealet -- 
Drömmer, att för henne fritt står valet 
Af hvad lugn och lycka jorden har. 
Säg, om ej med oss det samma hände, 
Första gången Amors makt vi kände --
I vår första kärleks korta dar?

När dess minnen nu vi återkalla, 
Liksom förr vi ännu tjusas alla, 
Fast dess lycka längese'n förgått;
Och när konstens herrskarmakt vi röna 
Eller sjelfve skapa, fritt, det sköna, 
Tycks det som -- reminiscenser blott!

Ebbe.



Barnbarnen på Hallstanäs.

En  familjhistoria af Onkel Adam.

(Forts. fr. föreg. häfte sid. 119.) 

Uppriktighet.

Hvarje menniska vet hvad det är att hafva "trinda ögon". Man
träffar ibland på folk, som man måste erkänna
att de hafva trinda ögon -- ingenting vidare. Ett par
sådana ögon hafva ett visst uttryck af godmodighet
och jovialitet -- någonting ärligt, skämtsamt och
skälmaktigt, och någonting in uti pupillen, som sitter
och frågar, utan att derföre vara förargligt frågvist;
ty en trindögad menniska frågar blott för att fråga,
men en förarglig frågvishet frågar för att spionera.

Det var just ett par sådana "trinda" ögon, för
detta majoren och riddaren af Kongl. Svärdsorden
välborne herr Nils Sölfverfält ägde och begagnade,
och med hvilka han, för ungefär trettio år innan
vår berättelse begynner, småleende betraktade sin
gamla vän baron von Lützow, der han, med ett drag
af förargelse och vemod öfver sina hvardagliga
anletsdrag, marscherade fram och åter i rummet.

Herrarne hade kommit upp på baronens rum från
kaffefrukosten.

Den hade varit tyst och tråkig, hvilket på intet sätt
öfverensstämde med major Sölfverfälts smak eller
vanor; men friherrinnan var sådan, som magister
Peterman förut låtit oss veta, och sjelfva
Sölfverfält satt der tyst och doppade i kaffet.
Det var med en känsla af ljuf hämd han "grabbade för
sig" af de små smulorna, som den tiden på Hallstanäs
hade namn, heder och värdighet af sockerskorpor,
fastän de voro så hårda, att de måtte haft mycket
litet socker på sina samveten. Majoren sade ej ett
ord till friherrinnan, som tyst, stolt och högtidlig
med en stum nickning och ett "var god" bjöd på det
tunna kaffet och synbarligen icke tyckte om majorens
sätt att brandskatta skorpkorgen; men för en sådan
lekamlig hydda, som hans, behöfdes mycken materiel
för att någorlunda hålla den uppe.

Majoren var nämligen bra tjock och duktigt fet och
ansigtet en riktig fullmåne, utan att vara bleklagdt,
som det stackars originalet som gör nattvakt.

Majoren satt som på nålar, och baronen, som ville
"anknyta" ett samtal, var ej i stånd att få annat
än så kallade "rännknutar", som gå upp just i
knytningen.

Slutligen var kaffedrickningen slut, och ej utan en
glad sjelfkänsla såg majoren att han ej lemnat mera
än två skorpor qvar i korgen.

Nu voro herrarne åter uppe på baronens rum, och
majoren, som satt sig i en länstol och lagt sina
tjocka ben på en annan, betraktade sin vän, der denne
tog sig motion ofvanpå kaffet.

"Du är gift du", började majoren.

"Ja", sade baron.

"Förbannadt treflig menniska den der ryska
storfurstinnan", återtog majoren.

"Hon har mycken bildning och kan fem språk", svarade
baronen.

"Och du kan knappt svenska du."

"Åh jo,   litet franska också."

"Jaha -- men hon kan fem språk, men deri inräknas väl
icke svenskan?"

"Nej!"

"Ja, visste jag inte det -- svenskan är inte ett språk
alls; men hör kära Sammel -- hör på du! Du ser mig
litet skoklämd ut -- bevars! menniskan är bra, förstås,
och kan fem språk, förstås, och har varit gift med
en rysk general, som det är godt om som gråkattor;
men visst var din salig Julia ..."

"Tala inte om henne!"  bad baronen.

"Tala om henne -- du har ju henne lifslefvande för dina
ögon; ty din Julia är sin mors lifslefvande afbild."

"Tala inte om henne heller", bad baron.

"Det var väl f-n, får man inte tala om ditt eget
barn? Stackars flicka, hon ser, så att säga, förtryckt
ut. Aldrig ett ord från de vackra läpparne, och de
bottenärliga ögonen beständigt riktade i kaffekoppen
under det att fru mamma kunde glo med korpgluggarne
så att betjentlymmeln riktigt darrade på knäna."

"Ja, rent ut sagdt. Jag säger nu till dig, käre
Sammel, det samma jag sade om dig då du gifte om dig:
nu bet sig Sammel von Lützow i tummen. -- Det sa'
jag och det säger jag än. Hvad f-n flög på dig,
att du skulle gifta dig med den ryskan."

"Nej hon är född svensk och slägten bor i Westergylln."

"Jaha; men dumt gjorde du -- ja, förbannadt dumt -- det
är rätt åt dig; men den stackars Julia skall lida för
det far hennes bar sig åt som -- åh ja, lika godt, men
-- ett fägnar mig. Hon fick min själ se, att 'hundrade
smörgåsar voro för mig en morgonbeta', som för lektor
Wallman, han, långa karlen i Stockholm, du vet."

"Ja."

"Nå, se inte så ledsen ut, Sammel lilla, utan var bara
herre i ditt hus -- ja, om hon vore min hustru, skulle
jag lära för detta generalskan litet svensk gymnastik
och att som en gammal katta hoppa 'maxys'. Det finnes
gry i Nils Sölfverfält."

"Du är nästan för uppriktig, kära Nils", sade baronen,
som tyckte att vännens anmärkningar voro allt för
närgångna, "kom ihåg, Nils, att hon dock är min hustru."

"Ja, det mins jag nog, och det ses på dig också -- du
har, förbanna mig, blifvit mager som en nötskrika --
och hyflar på din likkista gör du; så der 'krasade'
det i bröstet på salig bror Fredrik i lifstiden --
och han dog inom året."

"Tycker du det?" frågade baronen, som sjelf ej fann sig väl.

"Ja,   det   tycker  jag.   -- Du   är blifven
'skrabbig' och gammal   på   några år,    och
får   'generalskan' hållas ett par år   till,   så
ligger   du   med en torfva på näsan och sofver i
Abrahams   sköte.    Det   hon   inte   orkar   med,
måtte väl din kära   styfson   herr   löjtnanten
Alexander   Semineoff --  (om han   för   öfrigt
heter  Petrowitch, Paulowitch eller Nikolaijewitch 
vet jag inte) kunna orka med.    Det är
en glad ungdom, säger min brorson.   (Han är son
till Fredrik, jag nyss nämde, som gick och hyflade
på likkistan.)    Sammel! han är kamrat med din
snälla   herr   styfson, -- en riktigt glad 'fysik',
som lefver om och förstör pengar."

"Min hustru är mycket svag för honom", yttrade baronen
med beklämdt hjerta.

"Ja, det var min själ för ingen annans skull än hans,
att fru enkegeneralskan Semineoff räckte sin sköna
hand till 'bondbaron på Hallsta', som du kallas i
dagligt tal. Hon, som varit hoffröken vid kejsarinnans
hof och bär hennes namnschiffer i briljanter, hade
visst inte skänkt sin hand åt dig, min gosse, om inte
Hallstanäs varit en stor och god egendom. Men lilla
sockersnuten Alexander Semineoff hade ingenting för,
att lefva 'enligt sitt stånd', det vill säga att rumla
upp och kasta på Stockholms skänkmamseller. Du får
väl skicka små remisser, min gosse, -- smakar skönt --
och så vidare."

"Men, Nils, min hustru kan vara högst älskvärd när
hon vill."

"Ja, det tror jag nog; men hon vill aldrig -- det är
felet, -- utom likväl -- då lilla sockersnuten Alexander
behöfver pengar. Då heter det: älskade Samuel! min
egen Samuel! och så vidare -- och så slår du in en
invisning på Aronson & Comp., att på din räkning till
din 'älskade' son Alexander Semineoff utbetala -- noll,
noll, noll riksdaler -- och så dricker han en skål för
'far sin', bondbaron på Hallstanäs, och så skratta
de af hjertans lust åt dig."

"Man kan då inte säga, att du skräder orden", sade
baronen, förargad, just derföre att målningen var
sann.

"Har aldrig skrädt något, kära Simon, men hör du,
tror du att Nils Sölfverfält kommit hit utan orsak. --
Hustru min ..."

"Jaså, din hustru mins mig?"

"Ja, skulle hon inte minnas Sammel von Lützow, som
var en så munter pojke i fordna dagar, -- hon mins dig
då du var kadett liksom jag; men, kan tänka, du skulle
ärfva Hallstanäs, och slutade af kursen. Emellertid
mins hustru min än Carlbergsbalerna -- hon hade
röda sidenskor ha, ha, ha, -- sådant der kommer nog
fruntimmer ihåg, -- ha, ha, ha. -- Jo, hon är en rar
gumma."

"Jag vill tro det."

"Jaha -- nu var det så, att hon sade till mig: 'Hör du,
Nils, efter du ändå far åt det hållet, så kan du rätt
fara till Hallstanäs. Ingen krok i ärtåkern inte,
och se till hur baron har det.'"

"Det var snällt af henne."

"Ja, var det inte?"

"Hon har väl åldrats, hon också?"

"Ja visst, ja visst; men åldrats hyggligt, och är nu
en riktig liten rofva."

"Du mins att hon, då hon var bara barnungen med
röda skorna, så var hon så smal, att man var rädd
att hon skulle gå af på midten. Jaja, jag mins nog,
då jag valsade med henne, tänkte jag ofta: bara hon
inte går af, som foten på ett vinglas, men nu håller
hon ihop, kan du tro -- och så sade hon -- 'du, Nils,
kan gerna fara upp till Hallstanäs och se och beskåda
den nya friherrinnan'."

"Ja, det var hederligt af dig."

"'... Beskåda den nya friherrinnan och tala ett
uppriktigt ord med din gamle vän' -- ja, förbanna mig,
sade hon inte så."

"Ja, du tycks lyda hennes råd."

"Ja visst, du kan inte tro huru klok hon är, och --
så vet hon en gnista sqvaller med, -- kan tänka! det
hör fruntimmerna till, det der. 'Det hörs på ändelsen
att Dagligt Allehanda är ett femininum', sade gamle
auditör Smedberg, som var
en   lustig   kurre,   du  mins honom? han med stora
näsan -- ja, visst mins du honom?"

"Ja, jag tror."

"Nej f-n, du tjenade aldrig -- annars var Smedberg
vid vårt regemente -- och var en lustig karl, som
härfvade upp historier som på knäpphärfvel. 'Apropos'
sade han alltid, (det var knäppet det) och så började
han härfva upp en 'pasma' till -- och så vidare."

"'Jo', sa' hustru min -- 'res dit', sa' hon, 'och tag
reda på om det är sant, att den nya friherrinnan
vill koppla ihop sin krabat till son (ja, det sa'
hon) med den snälla, rara, vackra fröken Julia von
Lützow -- ty det är hon, som skall ärfva Hallstanäs,
och man kan pumpa i sig mycket champis och spela höga
spel innan hela Hallstanäs går åt.'"

Baronen tycktes nästan hafva väntat att majorens
mission skulle innebära någonting dit åt. Han satt
med nedlutadt hufvud, sluten och tyst.

"Nå, hur är det?"

"Huru det är?" började baronen, liksom han vaknat
ur en dröm. -- "Nej! nej! nej -- i evighet nej, -- så
länge jag har hufvudet uppe", utropade han häftigt.

"Men sedan du ligger med en torfva på ..."

"Näsan ja! jag vet hvad du menar."

"Ja, precist så -- fastän du nog skall ligga i
familjegrafven i Hallsta; men i träkista. Förr
gjordes sådana kistor af koppar; men nu använder
man den kopparn till bränvinspannor, som är mera
praktiskt också -- ej vidare -- när du ligger med ..."

"Nog af, Nils, -- jag är verkligen rädd för ..."

"Var inte rädd, det går nog för sig -- hvad din
generalska vill, det vill hon med 'kläm', och Julia är
ju redan som en skrämd hind och du som en hare. -- Jag
vet ingen råd; men gör mig, om jag lefver, till Julias
förmyndare, så, om inte Hin Onde lagt bort märket, så
skall Nils Sölfverfält hålla emot. Stackars Sammel,
hvarföre var du inte nöjd med att ha' en engel till
flicka, hvarföre var ej minnet af din förra hustru
dig kärare? -- och ni voro så klippta och skurna för
hvarandra, säger alltid hustru min -- utan du drar
en rysk generalska och hennes kosack till son in på
Hallstanäs -- då fick du hin i båten, käre Sammel;
men lita på mig -- lefver jag, så, -- lefver jag, så --
du förstår hvad jag menar."

Vid dessa ord simmade majorens trinda ögon i klara
tårar -- han tänkte på Julias öde och på möjligheten
af sin egen död.

"Lita på gamle Nils", tillade han och klappade baronen
med sin feta, ringbeprydda hand. "Lita på Nils, han
skall vara som en far för flickan -- och jag har ingen
son att koppla bort henne med."

Sedan herrarne rådgjort, framkördes majorens vagn.

Julia kom med bud från "mamma", om ej majoren (farbror
Nils) ville stanna qvar till middagen, som åts klockan
fem; men farbror Nils betackade sig -- och for.

Hans jovialiska ansigte hade en prägel af djup
bedröfvelse -- "adjö med dig, Sammel, adjö, snälla
Julia -- ack! Herre Gud hvad du är lik din salig mor
-- hon var en Guds engel -- Kör, Lundqvist -- kör då,
för f-n" -- ropade majoren, som kände att rösten ville
svika honom.

Vagnen körde.

"Det är min bäste vän", sade baronen sakta och tog
sin dotters hand. "Om du någonsin behöfver ett ärligt
råd och hjelp, så vänd dig till farbror Nils."

Farbror Nils åkte sin väg fram, mumlande vid sig
sjelf: "Hm -- ja inte har Sammel von Lützow någonsin
varit bland dem, som var med då krutet fanns på;
men att vara så elementskadt dum att gifta sig med
en enka, som inte har spik i vägg, utan bara en lång
drummel till son i förra giftet -- det går dock för
långt. Man måste inte se längre än näsan ..." 

"Jo bevars, jag ser nog", afbröt Lundqvist, som trodde
att det angick hans körning.

"Ingen talade vid dig, Lundqvist -- jag satt i tankarne
-- kör bara, så att vi väl hinna utom Hallstanäs'
ägor, -- det är den stora äreporten med vapnet öfver."

Sedan   denna   var   passerad återfick majoren sitt
vanliga goda lynne och lät sina trinda ögon speja
efter huru rågarne sågo   ut,   hvilket förorsakade
ett långt samtal med Lundqvist angående årsväxten,
åker och äng, ladugårdsskötsel och bränvin, så att
majoren alldeles kom ifrån sina romaneska känslor.

*

Jagten.

Visst hade baronen, så godt han förstod, lemnat sin
dotters öde i Nils Sölfverfälts händer -- och på honom
kunde man lita som på guld; men han kunde ej låta bli
att smått förarga sig öfver det der, att han snarligen
skulle ligga "med en torfva på näsan", hvilket var
den gamle vännens favorituttryck. "Torfvan" hade
icke fått samma framgång hos baronen sjelf, hvars
näsa det gällde.

"Jag är, Gudi lof, inte sjuk ännu, fastän jag åldrats
en smula", sade han vid sig sjelf när han en morgon
kammade sina glesnade hårstrån. "Jag kan inte begripa
hvad Nils såg på mig för dödligt -- och fastän man
har en smula hosta, så hyflar man väl inte på sin
likkista för det.

"Det är snart ett år sedan", fortfor han, "jag sköt
en jösse.

"Jägarn säger att marken är full med harar och
trädgårdsmästarn menar på, att om icke hararne
undanskjutas, så äta de upp både bladkål och blomkål.

"Flinta och Stål ha' blifvit bra feta och lata;
men komma de bara i skogen så ..."

Så   resonerade baronen i förargelsen öfver
"torfvan"  -- omgjordade   sig   och begaf sig,
åtföljd af jägaren och dennes hundar,   till   skogs --
tvärtemot friherrinnans ömma råd och Julias böner.

"Nej, jag skall visa Sölfverfält att jag ännu är
alltför kry för   att   dö   strådöden   och   ligga
med en ... Nej, jag skall skrifva till honom och
säga:   Sammel har sjelf skjutit så och så   många
harar   och gick på en  dag tre, fyra mil i skogen 
med   bara   en   liten   plunta   i   skjutväskan.
Bodde han inte nära  femton   mil   härifrån,
så   skulle   han   min själ hit och plugga i
sig harstek, så att han skulle bli fyrkantig."

I förra tider sysselsatte sig baronen uteslutande med
jagt och fiske och vandrade utan rast och ro genom
de vidlyftiga skogarne, som omgifva Hallstasjön och
dess tillflöden, eller låg han ute på sjön och metade
på grunden.

"Det var, med ett ord sagdt", -- menade "Matts i
viken", en temmeligen gammal, rödnäsig karl som
ansågs för herregårdsfiskare och bodde på en udde,
fastän han från sin förra bostad behöll namnet Matts
i viken. -- "Det var annat tyg då förra friherrinnan
lefde. Då var allt så bra på Hallstanäs. Då satt han
och jag dagarna i ända ute på sjön -- 'fick du napp',
sa' han.

"Nej, nådi' baron", sa' jag.

"'Jag tror vi flytta oss', sa' han.

"Nej, inte än, nådi' baron", sa' jag. "Och så fick
baron napp och det hände många gånger att vi kommo
hem med nära halfpundet."

"'Gif Matts en sup', sa' han till en pigslänga,
och så fick jag gå in i köket och fick mig en
'pileknarkare'. Åh ja, det kunde nog behöfvas, ty det
var kallt på sjön och jag hade inte, som nådig baron,
en dubbel stoppad silkeströja på mig. Det blåser
inte genom ett sådant fodral. Det var en tid det,
då förra friherrinnan lefde och Frontinskan passade
på lilla fröken, som nu är gamla menniskan."

"Åh han pratar -- gammal? hon fyllde aderton i höstas",
invände gumman, som varit hans enda åhörarinna.

"Ja, aderton år är en betydlig ålder, fastän j, mor,
inte mins den tiden."

"Åh jo, visst mins jag."

"Ja, lika godt, men det var en annan tid -- och så på
qvällarne satt baronessan och spelade klavér eller
cymbal, eller hvad det var, och nådi' baron blåste
flöjt till -- det var som fåglaqvitter, men nu är det
slut med den herrligheten. Ja det är det, det! Jag
hörde, att baron i dag gaf sig ut på jagt med Jonssons
hundar, ty hans egna ha' blifvit så feta, att de
rulla fram, men huru det skall gå, få vi se. Alltse'n
han gifte om sig så har han blifvit en annan menniska,
-- det var också ett spektakel att taga en gammal ryska
-- ja, jag säger så, fastän hon nog är född i Sverige
och måtte ha' varit en grann menniska, stor och
ståtlig, alldeles som en drottning, och min själ hon
talar med folk i onödan, och baron står under toffel,
ja 'skralltig' är han -- och nu skall han jaga,
--  och stå våt till knäna på pass -- ja, jag säger
intet jag, sa' den som aldrig teg."

"Nej, tacka vill jag gamla tider och gamla moderna."

Den hederlige fiskaren blef mera än sannspådd. Mot
aftonen kom en vagn sakta uppför backsluttningen och
en jägare och två kopplade hundar samt en hel rad
pojkar med bara ben följde med.

"Baron är visst död", mumlades det i hopen. Så stannade
vagnen vid trädgårdsmästare Frontins dåvarande
bostad.

"Fröken skulle taga döden på sig, om hon så der
bums fick veta huru det står till"; sade jägaren,
"hvem skola vi få fram att berätta."

"Jo, jag", sade Matts i viken -- "jag, just jag;
ty mig känner hon -- men det var sant, madam Frontin
känner henne bäst; nu bära vi in vår nådi' baron,
ty det börjar regna och inte kan man heller låta
honom åka in på sin herregård i en pinnkaret."

Några karlar buro in den medvetslösa baronen i
trädgårdsmästarens stuga.

Den tiden var Frontin unga karlen och hans hustru
en snäll qvinna, som från morgon till qväll, hela
sommaren, satt och väfde vid det öppna fönstret,
genom hvilket veka rankor af caprifolium vaggade
för luftdraget, liksom för att titta in eller som
skälmaktiga barn åter gömma sig.

Nu kom den lifliga, glada qvinnan med ett likblekt
ansigte och darrande läppar. "Huru skall det gå med
fröken" var hennes första tanke.

Detta var också allas tanke -- ingen tycktes tänka på
friherrinnan.

"Gå j, madam Frontin, dit  opp", -- bad Matts i viken
--  "j kan lägga er talan för fröken -- så att inte
hjertat förkrossas -- ja, gör det.    Mellertid ligger
baron bra i eran säng
--  bara vi knyta opp halsduken och skicka efter
klockaren att taga hål på 'medianådran' på honom --
annars så vore lungådran bättre, men det är inte
mångens sak att hitta på  lungådran, utan Qvisslingen
-- klockaren menar på, att de i Stockholm bara   hugger
i   'median'.    Ja,  då   begripa   de inte  mycket
i Stockholm."

Baronen var sanslös, men ej död, då friherrinnans
ekipage stannade utanför stugan och fröken Julia
störtade derur och in till sin far. Hon hade, då
den förskräckliga underrättelsen kom, kastat på sig
en schal och skyndat ut, då hon mötte sin styfmor i
trappan.

"Hvart ämnar sig Julia?" frågade hon skarpt och
stolt. "Om baronen blifvit illamående, så är detta
en olycka; men man bör ej ändå glömma det passande --
och det passar icke en fröken von Lützow att som
en piga med en schal öfver hufvudet springa genom
parken och genom folksamlingen der uppe. Inom några
ögonblick är ekipaget framme. Jag känner mig så svag --
mina krafter svika mig."

"Herre jemine! friherrinnan dånar", skrek en långtanig
kammarjungfru och fattade friherrinnan om lifvet och
ledde henne in i det stora sällskapsrummet, der hon,
"öfverväldigad af sin smärta", neddignade i en emma,
fick droppar och sörjde på anständigt sätt.

Julia var hvit som en marmorbild, men det föll henne
icke in att blifva svag -- hon kände tvärtom, som
hvarje ädel qvinna gör, en förut okänd kraft genomila
själen och gifva spänstighet och uthållighet åt den
späda kroppen. Hon tyckte sig kunna "försätta berg",
om hon blott fått göra det.

Med ett lugn, som bjert afstack mot hennes ifver
några ögonblick förut, trädde hon fram till den bädd,
der hennes far låg i en djup sömn och snarkade sina
sista dödsrosslingar. Hon kände på hans kalla panna,
hon kände på hans bröst, hjertat slog ännu. Urverket
hade ej stannat, men hotade

att hvarje ögonblick stanna. Men innan kantor 
Qvissling kom med sin underbara snäppare var det
slut. Då böjde Julia knä vid sängen. "Han var min
ende vän", sade hon sakta och kysste den stelnade
handen. "Farväl med lugn och frid -- farväl!"

"Bäste Frontin", sade hon sedan, uppresande sig --
"min far skall nedbäddas i ekipaget -- jag sitter
bredvid honom och för honom hem."

"Det går inte an, fröken", sade Frontins hustru.

"Går det inte an att en dotter vaktar sin fars
lik? Hvad går då an?"

Och så blef det. Det sorgliga tåget kom snart fram
till Hallstanäs.

Oaktadt all sin svaghet lät friherrinnan genast hänga
lakan för alla fönstren och kläda purpurmöbeln med
damastservetter, skicka in till staden efter sorgsaker
och på eftermiddagen skrifva ett långt bref till sin
son löjtnant Alexander Semineoff i Stockholm.

*

På Rippekulla.

Major Nils Sölfverfält hade kommit hem från sin
långresa och satt klädd i sin storrutiga i grönt och
grått hemväfda nattrock på sin egendom Rippekulla.

Redan namnet säger oss att det var en bondgård,
som blifvit förvandlad till en herregård.

Sölfverfält var en välmående man, det såg man på
honom, men hvarken rik eller förnäm. Han hade i
sina dagar varit en dugtig så kallad "bondkapten" på
landet, en af dessa, den indelta arméens hedersgubbar,
som kände hvarenda man i kompaniet och ansåg dem för
menniskor och ej blott som maskindelar.

Ännu i denna dag, så var det en sed, som hans
fordna "karlar" bibehållit, att gå till majoren på
Rippekulla, om det var något i vägen -- och fråga
honom, -- och då hade majoren en hel del "lagligt"
att berätta dem och gifva ett ärligt råd och så en
sup och en smörgås i köket.

Postväskan med sina bortfallna messingsbokstäfver
kom, och majorskan kom med nyckeln till majoren,
som aldrig bortskänkte till hvem det vara måtte sin
rättighet att sjelf öppna väskan.

"Mamma! sorgebref från "W. -- Bryt det, mamma, jag är
rädd att Sammel farit allas vår väg, ty ..."

"Ja, baronen afled hastigt i onsdags i en ålder af ..."

"Ja, tig med det -- hm -- jaså, det är slut ..." yttrade
majoren och sammanknäppte sina feta händer
öfver magen. "Det var en af de få, som voro mina
ungdomsvänner, nu är jag ensam. Det gör ingenting att
man ej på åratal hör något om sina ungdomsvänner, men
när de falla bort, så är det som då en fluga bränner
sig på ljuset och hoppar omkring med en half vinge
och tre ben -- ha, ha, ha -- det der är helt lustigt,
mamma. Jaså, det är slut?"

"Det är bref till dig inuti", sade majorskan.

Så var det.    Brefvet var från Julia.

"Jaha, jaha, jag skall min själ hålla fru
storfurstinnan och herr Alexander Iwanowitch på
marginalen. Salig Sammel gjorde upp det der -- jag
har papperet, jag har papperet med hans egen stil och
med hans friherrliga vapensigill inunder och jag tar
flickan under mitt beskydd.

"Sådant nöt den salig Sammel -- att ge sig ut på jagt,
en sådan der som går och hyflar på likkistan och var
skralltig på alla sätt -- han skulle återtaga sin gamla
vana och ut på jagt. Jo, det var klokt. Jag kan bli'
rasande på ett sådant gammalt nöt; nej, tacka vill jag
mig sjelf, jag går inte och medicinerar eller far till
brunnar och bad, utan sköter mig som en menniska och
äter min mat, hvaraf menniskan hafver sin näring --
och dricker min lilla tuting och är inte sjuk alls,
har inte så mycket som gikt i minsta finger, nej,
det är annat tyg det.

"Det skall bli' min fägnad att spisa småskorpor ur
storfurstinnans korg -- hela grabbnäfvar i sender,
mamma!"

"Men det ser så ohyfsadt ut, käre Nils", invände
majorskan.

"Ohyfsadt! det är mer ohyfsadt att komma med skorpor
inte större än en trestyfversslant -- inte har jag
någon kniptång med mig, utan mina händer, och då
tar jag ett grabbtag i korgen och lägger i koppen,
der de svälla en smula och se litet mer reputerliga
ut. Åh! Herre Gud, du skulle sett stackars Sammel,
salig menniskan, sitta der och doppa sådana der --
det vill säga doppa fingrarne i kaffet på samma gång --
nej, jag tar för mig utan krus och komplimenter."

Majoren framtog nu sina "papper" och letade fram ett
slags testamentariskt förordnande af baron Lützow
att vid hans död skulle major Nils Sölfverfält
blifva fröken Julias förmyndare -- allt besegladt med
friherrens stora signet.

"Det der skall smaka fru storfurstinnan och jag skall
slå henne som pepparrot i näsan. Jo, Nils Sölfverfält
kan sin juridik, det duger inte att dra' strå för
gamla kattor", yttrade han slutligen, blinkande med
de trinda ögonen.

*

Begrafningsfrämmande.

Man kan länge misskänna en person; men slutligen få
klart för sig, att man gjort ett misstag. Läsaren
håller på att göra ett sådant misstag.

Löjtnant Alexander Semineoff var en af dessa
dubbelnaturer, som i olika belysning visa sig
olika. Sådana finnas många. En hvar är något annat
än hon just, enligt sin natur, ville vara. Hon står
under dunkla makter, som hon ej sjelf begriper, men
som ryckvis bestämmer hennes tankar, äfven om ej
dessa visa sig i handling. Man tillskrifver detta
karakteren; men hvad är, när allt kommer omkring,
en karakter? Om man oväldigt undersöker saken, så
är en verklig karakter ingenting annat än förmågan
af sjelfstyrelse -- det vill säga kraft, men det är
just detta vilkor som felar den karakterslöse, lika
ofrivilligt som ledsamt för den olycklige sjelf. Det
finnes icke många dåliga karakterer, men det finnes
legio af karakterslöse och svage. Man hör så stränga
domar af hvardagsfolk -- det är som ett bondur, en
så kallad "träsmälla" skulle sätta sig till doms
öfver det fint arbetade, bräckliga konstverket i
ett cylinderur. Det kommer i olag derföre att det är
fint, under det att träsmällan går, men alltid lika
uselt, blott derföre att verket är starkt och dugtigt
tilltaget.

Löjtnant Alexander kom till Hallstanäs för att bevista
sin styffars begrafning.

Friherrinnan var förtjust öfver hans ankomst, men
sonen syntes besvärad af hennes smekningar och den
vildhet och fröjd, som nu strålade ur hennes mörka
ögon.

Och ändå kunde friherrinnan vara mycket älskvärd --
då hon ville.

Den unga herrn hade aldrig förr varit på
Hallstanäs. Baronen syntes icke vilja hafva honom dit,
och friherrinnan gjorde hellre en färd till Stockholm
för att råka honom. Hon fann tydligen, att baronen
ej tålde ynglingen och att denne skämde bort sin
ställning då han råkade baronen, som skulle tagas på
sitt egna vis om det skulle lyckas. Alexander hade
den olyckan att aldrig kunna svälja ned ett roligt
infall -- han ville hellre att man skrattade åt hans
infall, än att han behöll en vän. Han sårade således
de fleste och hade slutligen inga andra vänner qvar,
än några ordentliga "driftkukuer", som ingenting
begrepo, och några "rummelkuttar", som för en god
ostronfrukost tålde hvad som helst,

Detta driftsystem var Alexanders ära och stolthet, men
tillika hans olycka, ty han aflägsnade hvarje ärlig
vän och vann blott falska matfriare och lycksökare,
som lefde på hans svaghet för roligheter och för
rummellif.

Redan länge hade han känt sin mors plan att gifta
honom med Julia, men just derföre att det var en
plan, kunde han, som lefde fullkomligt planlöst,
icke med idéen. Han hade ofta föreställt sig sin
kära halfsyster som en tråkig, moralisk och sipp
landtfröken, som ville upp i societeten och briljera
i Stockholm -- hvarmed, visste endast vår Herre.

Nu kom han ändtligen till detta Hallstanäs, som skulle
slå honom i hymens bojor -- om mamma fick sin vilja
fram --, ty det var Hallstanäs han skulle hafva och
ett huskors på köpet.

Qvällen före sin afresa från hufvudstaden hade
man på öfrigt sätt "krympt" honom och öfverflyglat
honom med qvicka och sinnrika infall om huru han
skulle blifva en gift, stadig man (kan tänka)
och göra splendida middagar och små utflygter i de
förtjusande omgifningarne och se sina vänner, hvilket
var hufvudsaken. Hans egna infall hade ingen verkan
mot vännernas öfverflödande qvickheter; man kan,
äfven med en äkta damascenerklinga, icke försvara
sig mot tjugu träsablar.

Till ressällskap hade han, enligt modrens befallning,
med sig rådet Skummer, en liten ålderstigen herre med
messingsfärgad peruk, som släppte i nacken, så att
det hvita, stubbiga håret kom i dagen. För öfrigt var
mannen artigheten sjelf och småskrattade beständigt
och såg söt ut. Han hade alltid varit friherrinnans
hjelpreda och hade haft sina fingrar med i alla
unga löjtnantens små affärer och hade således mot
löjtnantens vilja del af alla dennes små svagheter
och intrasslingar af alla slag. Löjtnanten kunde
ej med den lilla smilande gubben; men han behöfde
honom och kunde också efter behag vara qvick på
hans bekostnad, utan att leendet någonsin försvann
från de tunna läpparne. Och så kommo Alexander och
rådet fram till Hallstanäs. "Ypperliga gärden",
sade rådet smågrinande af förtjusning, fastän han ej
begrep en stafvelse af åkerbruk -- "vackra kreatur",
sade han om kor som betade. "En skön bostad", sade
han ytterligare -- "en furstlig boning i sanning --
fru friherrinnan äger ett förtrolladt slott -- jaha,
hi hi."

Alexanders och Julias första möte var stelt och
tvunget, men begge blefvo lika öfverraskade. Julia
fann en gladlynt yngling, omkring tio år äldre
än hon sjelf, men med mörka, strålande ögon efter
modern, förenade med någonting vekt och godt i hela
uttrycket.

Han fann en flicka med de ljufvaste blåa ögon --
vackrare än till och med den vackra Tea på "Nya
Sverige", som den tiden hölls af en gammal mamsell. Nå
ja -- så vackert hade han sett förut; man hade icke
försummat tiden, och vid tjugunio års ålder hinner
man att pröfva mycket, njuta och lida och ändå hålla
sig uppe, som är hufvudsaken.

Alexander tyckte, när han på qvällen var på sitt rum
och sluppit så väl mammas karesser som rådets grin,
att det var synd om flickan, att hon skulle blifva
gift med en sådan slarf som han, "då må hellre jag
en gång i månaden hotas med 'bysis' och dags dagliga
höra skräddarpojkar krafsa på dörren -- än att hon --
Nej, mamma får sjelf en smula, och det må gå. -- Hon
har uppfostrat mig så. O, min Gud, hvilken uppfostran,
och derföre är det mig en pina att raka mig sjelf och
se den ädla telningen af ryskt fullblod i spegeln. Jag
ser ändå en smula förderfvad ut. Ja, ja -- jag har
vänner -- allt för många -- och platta sedan; men man
tar dagen som den kommer."

Några dagar derefter var baronens begrafning --
högtidlig och dyster. Liket nedsattes, som major
Sölfverfält ganska riktigt förespått, i en ekkista
i familjegrafven, som nu var fullproppad med kistor
ända från sextonhundratalet. Bland stoftet och
brädlapparne i det mörka hvalfvet lågo äfven benen
efter den olycklige Lützow, som på sin tid hade ett
"galant äfventyr" med prestens dotter i Hallsta. Der
gick en tradition i slägten om att den högmodiga
slägten gifvit henne gift; men magister Peterman
hade, noggrann som han var, hämtat sina kunskaper ur
säkrare källor än en slägthistoria.

Fem år hade nu, vid baronens död, förflutit sedan
studenten Peterman genomgick sitt martyrium på
Hallstanäs. Då han var der och den tiden han berättat
oss om, var Julia tretton, fjorton år; men nu var
hon fullvuxna flickan -- sedan majoren dött -- utan
en enda vän här i verlden, utom madam Frontin, som
tjenat såsom barnpiga i huset, men hvad kunde den
snälla menniskan göra?

Friherrinnan blef i sitt enkestånd den älskvärdaste
menniska man kunde tänka sig.

"Hon kunde vara det när hon ville", sade salig
baronen, fastän han icke hade mycken erfarenhet
deraf.

Friherrinnan hade under sin ungdom blifvit uppfostrad
i ett förnämt hus och hade under sin förre mans
lifstid framlefvat många år i beröring med det
lysande ryska hofvet och inom dess atmosfer -- ej under
då att hon när mannen (generalen) dog satt i misère
och af sin fattigdom och hufvudsakligen för att kunna
gifva sin enda älskling Alexander uppfostran gifte sig
med baron Lützow, som ägde det präktiga Hallstanäs.

Salig baron var ej uppfostrad till annat än att,
vid myndiga år, tillträda ett stort gods och hade
aldrig haft anlag och ännu mindre lust att skaffa
sig en salongsbildning.

Den nya friherrinnan fann honom således temmeligen
tråkig och med en ton, som oupphörligen sårade
hennes öron. Nog af -- det var sa illa det kan vara,
utan att rent af upplösas; ty någonting värre kan
ej gerna hända en äkta man, än att hustrun finner
honom tråkig. Han får då hellre vara en narr eller
en hustyrann, blott han icke faller in i den tråkiga
genren, som Voltaire ganska riktigt påstod vara
den sämsta af alla. Nu åter var hon endast mor och
dessutom en i högsta grad svag mor, som hos sin son
icke såg några fel, utan endast företräden.

Hennes Alexander var den ädlaste, den snillrikaste
och, hvarföre icke, den vackraste af alla ynglingar
vid hans ålder. Alla de fel och svagheter hos honom,
hon fick veta af, förklarades till hans förmån och
alla hans möjliga företräden upphöjdes från den ena
digniteten till den andra. Oaktadt all den stolthet,
som utmärkte hennes lynne, märkte hon ej den ganska
märkbara vårdslöshet han visade sin mor.

Stackars Alexander hade så mycket att tänka på, han
var distrait eller mådde illa -- när han var vresig,
så kom hon ihåg, att han i barndomen haft en svår
halssjuka, och det var då den, som plågade honom,
stackars gosse, fastän han icke ville säga det, för
att icke göra mamma ledsen. Hon förklarade allt och
tröstade sig med allt -- och när ingenting annat ville
hjelpa, blundade hon och slog döförat till.

Hon ansåg sig göra en himmelen behaglig gerning om
hon kunde lyckas att göra Alexander och Julia till
ett par, och lilla rådet var i detta fall hennes
befullmäktigade minister vid hvad man på diplomaternas
språk kunde kalla: "det unga hofvet" på Hallstanäs.

Julia fick således af rådet veta, att Alexander var
ett exempel för alla hans kamrater i Stockholm, -- en
ung man som observerades af konungen och som lefde
i de mest utsökta cirklar och som dessutom var en
nära umgängesvän med Sveriges förnämsta snillen och
tonsättare.

Deremot fick Alexander veta, att Julia var
förtjusande. Ja, rådet kysste sina egna fingerspetsar
då han nämde den sköna rosens namn -- hon skulle
uppträda och genom sin enkla anspråkslöshet och sin
skönhet fördunkla alla hoffröknar i verlden.

Detta oaktadt ville det ej gå bra. -- Alexander kunde
ej tåla att hans mor ville gifta bort honom -- och
Julia hade icke synnerligen hög tanke om sin herr
brors värde; ty de ansågo hvarandra som bror och
syster, fastän de ej voro mera än "sammanbragta
barn".

Det vore orätt tro, att Hallstanäs i första rummet
fästade friherrinnans moderliga omtänksamhet. Detta
hade varit fallet förr; men ej nu mera. Friherrinnan
hade efter baronens död kommit att med ett
kärleksrikare öga uppfatta sin styfdotters karakter
och sammanfläta hennes milda kraft med Alexanders
lifliga lynne -- detta lifliga lynne, som så ofta
förorsakat att Alexander gjort förlöpningar. Han,
stackars gosse, behöfde ett stöd när mamma föll ifrån,
och något bättre än Julia kunde man ej tänka sig,
och att hon blifvit ägarinna af Hallstanäs skadade
icke saken. Således nu mera Hallstanäs i andra rummet.

(Forts.)


Jungfrun i Rosengård.

Af August Söderman.

 Sång. Piano. Moderato. Il canto marc. p. sostenuto. 

Nog vet jag en mö i rosendegård,        
Hell dig, du väna lilja!
Till henne står all min längtan och håg,
Till henne det lyster mig gilja.

På henne jag tänker, då solen går opp,
Hell dig, du solsken klara!

 rallen -   tando  à tempo 

Till henne jag hafver min lit och mitt hopp, 
Till henne det lyster mig fara.

På henne jag tänker, då solen går ned, 
Hell dig, du solsken klara!
Då går jag så ensam på villande hed  
Och får ej hos ungmön vara.



Logogryf.

Mystisk är min skepnad, 
så har skalden sagt;
det oaktadt är jag 
känd i hvarje trakt. 
Dagens vedermöda 
har jag aldrig känt; 
för att skingra denna
mig Försynen sändt.
Många suckar gömmas 
i min stilla hamn, 
många tårar gjutas 
i min tysta famn. 
Månget hjerta klappar, 
när jag träder in, 
mången orons villa 
bjuder jag "försvinn!"
Mången sällhet rönes
i mitt lugna sköt,
mången hjeltes öga 
för min bild sig slöt. 
Aldrig än jag bländat 
med en ytlig glans;
Skenet som bedrager 
hos mig aldrig fanns. 
Ingen lär väl neka, 
som mig skådat här, 
att jag framför mången
ett naturbarn är. 
Man må ej förtänka 
att min blick är skum; 
ingen jag förtalar, 
ty jag föddes stum. 
Öfver berg och dalar, 
öfver land och haf 
går min väg så stilla 
mot min mörka graf. -- 
Noga räknadt har jag 
i mitt runda tal 
utaf enkla delar 
jemnt en decimal. 
Roar det dig sedan,
kan du mycket lätt 
dessa omgestalta 
på rätt många sätt.

Hvad vårt öga tjusar 
i det höga blå; 
och hvad der vi skåda 
skinande också; 
hvad som hemsk kan vara 
likaväl som skön; 
och hvad hvarje sommar 
i vår nord står grön;
hvad man på odören 
känner lätt igen; 
hvad man gerna nämner 
mångbepröfvad vän; 
och hvad jag vill kalla
den mig trogen är; 
hvad är väg, som fortast 
fram till målet bär? 
yta som bedrager; 
mer af samma sort; 
hvad som alltid dåligt 
är, när det är kort; 
mammonsträlens lusta, 
girighetens art; 
vapenbrakets yttring 
under stridens fart; 
tankarnes arkiv af 
flydda dagars fröjd; 
hvad filuren tog i, 
innan han blef röjd;
titel för en sölhas; 
-- tag ej illa opp! -- 
drägt som af naturen 
passar för vår kropp; 
skada eller lyte,
hur man det vill ta'; 
hvad den "lilla stumpan" 
gjorde ganska bra; 
hvad hon se'n i skolan 
nog sig lära fick;
hvad som bäst besörjes 
af en öppen blick: 
hvad spionen gerna 
vill om saken få; 
hvad kan stundom vara 
lika god som två? 
hvad som barn jag hade 
frommast i mitt lif;
ett för älskogsparet 
litet tidsfördrif; 
god och riklig äring 
nämd med andra ord; 
hvad vi skola blifva 
litet hvar till jord; 
hvad jag fann i kyrkan 
blott när den var tom; 
hvad jag gerna ville, 
finge jag blott, Rom;
hvad jag lilla Anna 
bad, när onkel kom; 
hvad på Alpens toppar 
dröjer året om; 
hvad jag aldrig väntar 
af en dåres prat; 
hvad jag er som andra 
kallar ackurat;
hvad man ej bör vara 
med en handling god; 
hvad jag hjertligt önskar 
mera kraft och mod; 
något som bör göras 
af en gifmild hand; 
hvad man här kan stå i
för sig sjelf ibland; 
hvad hvar ordensbroder 
togs som recipient; 
och till sist ett ord, 
som  tråkigt nog är kändt. 
Ännu några delar 
kunde jag väl få;
dock för denna gången 
nog det vara må.

A-st.



Charad.

Mitt första, i mängd, gör att landet är bra. 
Förutan det samma, det stode sig illa --
Och aldrig en "villa" 
Det vore det ringaste trefligt att ha. 
Tag bort från mitt andra, i slutet, ett s;
Man nog, något hvar, kan det lifligt sig önska
Med blommor och grönska,
Med vatten och dammar och ankor och gäss. 
På alla slags fartyg mitt tredje man ser, 
Hvad frakt och hvad flagga de också må föra;
Hvad kust de beröra ... 
Mitt fjerde man skrifver i sten och i ler. 
Mitt femte, med r först, i stället för n. 
Är något, hvars ändamål just är att pryda ...
Kan också betyda,
Att man har en egen, en "käraste vän". 
Mitt hela är till för att frambringa smak 
Och frambringa tempel med grönskande tak.

-th.



Bokstafsgåta.

Följande  bokstäfver och stafvelser,
riktigt sammansatta, bilda
8 ord, hvilkas begynnelsebokstäver beteckna namnet på
en fordom mäktig stat och stad, dess slutbokstäfver
deremot denna stats störste fältherre.

or l e g g ren a n a a b r a h r mo i n t ou an lon
r ra ro a u lisch a k.

De 8 orden äro:

1. En af Polens större städer. 2. Det romerska namnet
på morgonrodnaden. 3. Hafvets gudinna enligt den
nordiska myten. 4. En fransk krigshamn. 5. Någonting
som måste finnas i musik för att den skall vara
vacker. 6. Namnet på innevånaren på en stor halfö,
hvarifrån ypperliga hästar komma. 7. En stad i
Småland. 8. Namnet på ett allmänt bekant instrument.

Erik Stolt.



Palindrom.

Jag ofta sjelf mig omvänd fäller 
Just öfver mycket rätt och ärligt. 
Fast för tyrann jag går och gäller
Man dock mig dyrkar rätt begärligt.

Erik Stolt.



Rebus.

(Rebus)




Uttydningar.

Lösning af Logogryfen i föregående häfte, sid 128:
Grebbestad, hvaraf fås: arg, gret, berg, breda,
get, arbete, Greta, Ebba, stad, drag, stare, steg,
bedrages, teg.

Uttydning af Gåtan i föregående häfte, sid. 128: Samvetet.

Uttydning af Palindromen i föreg. häfte, sid. 128: Lots--stol.

Lösning af Schack-Rebus i föregående häfte, sid. 128: 
Det bor ju en gud uti drufvornas must. 
Han förer, i yrande glädje och lust,
Från stundernas smärta 
Vårt krossade hjerta 
Hän till fantasiernas svallande kust.

Lösning af Bokstafsgåtan i föregående häfte, sid. 128: 
1) Strut, 2) Currency, 3) Huss, 4) Ink, 
5) Lull-lull, 6) Lama, 7) En, 8) Röd; 
hvaraf begynnelsebokstäfverna beteckna Schiller och
slutbokstäfverna Tyskland.

Uttydning af Rebus i föregående häfte, sid. 128:
Intet på jorden skall förmå mig att öfverge dig.

Lösning af Charaden i föregående häfte, sid. 128: Husbonde.



Historiska bilder.

LXXXV. 

Holsteinska prinsessor i Sveriges Medeltidshistoria.

I.

Holsteins fursteslägter hafva så väl under äldre som
nyare tider varit af betydelse för vårt land. Det är
ungefär samtidigt med det danska väldets förstoring
under de lysande Waldemarerne med nordkusten af
Tyskland, som Sverige kommer i beröring med den
holsteinska grefveslägt, hvars medlemmar skulle så
djupt ingripa i Danmarks öde under Waldemar Seiers
ättlingar. Det är märkeligt nog, att tvenne af
Danmarks kraftfullaste och mäktigaste konungar sett
under sin lifstid sitt rike nå den högsta glans
och så förblekna, Det var så med Christian IV,
Gustaf II Adolfs samtida, det var så med Waldemar
Seier. Efter slaget vid Bornhövd 1227 sjönk Danmark
tillbaka och blef ett rof för inre split och strider,
tills Waldemar Atterdag och hans dotter Margareta
åter höjde dess anseende, hvarpå det inför Europa
var det mäktigaste riket i norden, tills Christian IV
måste göra början till de afträdelser, som beröfvade
Danmark dess rika länder pä andra sidan sundet.

I det nämda slaget vid Bornhövd var grefve Adolf af
Holstein med. Han lefde till år 1261, och samma år
lemnade hans dotter det kloster, hvari hon ingått
efter sin första mans död, och inträdde i sitt andra
äktenskap med en man, som då gick och gällde för att
vara den anseddaste, om icke den mäktigaste i nordens
trenne riken, nämligen den svenska jarlen Birger till
Bjälbo. Hon hette Mechtild (Mathilda). För att med
ens nämna de qvinliga medlemmar af detta grefvehus,
som förekomma i vår medeltidshistoria, så blef denna
Mechtilds brorsdotter Helvig gift med den yppersta af
Birger Jarls söner, Magnus Ladulås, och ättlingarne
i andra ledet af de båda slägterna, räknade från
Helvig och Magnus, stodo i mångfaldig och liflig
beröring. Det var barnen af den i Danmarks historia så
bekante "skallote grefven" eller Gerhard den store,
nämligen Jern-Henrik och hans syster Elisabeth. Den
förres sondotter Ingeborg slutade sina dagar som
abbedissa i Wadstena kloster.

Ur ett kloster trädde den första af dessa grefvinnor
eller prinsessor, om man så vill, till hedern att
blifva den förnämsta qvinnan i Sveriges rike -- ty
det var hon väl såsom den verklige regentens, Birger
Jarls, husfru, oaktadt hennes styfson konung Waldemar
var gift med den danska konungadottern Sofia -- och i
ett kloster slutar den sista, nämligen Ingeborg, sina
dagar. Med hennes syster Hedvig gingo både Holstein
och Söder-Jutland eller Slesvig i arf till en annan
slägt, den
Oldenburgska, hvilken från och med hennes son
Christian I allt intill våra dagar oafbrutet innehaft
Danmarks konungakrona.

Men när den svenske jarlen tog sin förnäma gemål
ur klostret, så gick äfven hennes fader, den nyss
omnämde grefve Adolf, segraren vid Bornhövd, omkring
som barfotamunk på Kiels gator. Det berättas om honom
en egen historia, som vi vilja anföra, emedan den
tjenar att belysa tiden, ehuru den icke står rakt fram
i beröring med dottern, den nämda Mechtild. Sedan han
efter segern öfver Waldemar Seier återfått Holstein,
gaf han sin dotter till äkta åt dennes andre son Abel,
som var hertig i Söder-Jutland, och anförtrodde honom
äfven styrelsen öfver Holstein samt begaf sig sjelf
till Lifland att der strida mot hedningarne.

Efter återkomsten från Lifland gick grefve Adolf i
kloster och blef barfotamunk. Sitt land öfverlemnade
han då åt sina söner, Johan och Gerhard. Men sjelf
öfvergaf han på fullt allvar allt verldsligt prål
och egnade sig åt munklifvet, höll i sin munkdrägt
messa i Hamburg, begaf sig sedan till Kiel och
uppbyggde der ett kloster. Historieskrifvarne från
det s. k. upplysningens tidehvarf hafva gjort sig
lustige öfver detta den tappre grefvens fromma nit på
gamla dagar. Men det ligger åtminstone lika nära att
antaga, det han, som på så nära håll sett storheten
och makten, äran och anseendet falla tillsammans
och blifva ett intet, -- skulle gripas af sanningen i
ordet om allt tings förgänglighet här i verlden. Hans
fromhet var icke skenhelighet, utan frukten af en djup
och allvarlig öfvertygelse, äfven om de former, hvari
tiden klädde sin fromhet, icke öfverensstämma med vår
uppfattning af en sann kristendom. Det var dock ett
frivilligt nedläggande af makten, ett uppoffrande af
denna verldens goda för Christi skull.

Det berättas vidare, att den greflige barfotamunken
en dag gått tiggande omkring på gatorna i Kiel
och burit en kruka mjölk i handen. Då skall han
hafva mött sina båda söner, hvilka kommo ridande i
all sin landsherrliga ståt, omgifne af riddare och
svenner. Sinnet rann då till på den gamle grefven, så
att han började skämmas öfver sin förnedring, och han
gömde omsorgsfullt mjölkkrukan under sin munkkåpa. Men
i samma ögonblick vaknade hans bättre jag och återfick
med ens herraväldet. Han tog fram krukan, men icke nog
dermed, han ville straffa sig sjelf för sin feghet,
och han göt ut mjölken öfver sitt hufvud, sägande:
"skäms du att bära en

mjölkkruka för Christi namns skull, så bevisa nu med
hela din kropp, hvad du har burit i din hand!"

Hans dotter Mechtild vandrade icke just heller på
rosor der hon bodde på Slesvigs slott vid sidan af
sin ränkfulla hertig. Denne hette Abel, och var den
andre i ordningen af Waldemar Seiers söner med den
stolta Bengierd. Den äldste hette Erik, den tredje
i ordningen Christofer, och alla blefvo de i sin
ordning konungar i Danmarks rike. Men från Slesvigs
slott, allt ifrån Abels gräsliga dåd mot sin broder
Erik, går en dödsvind genom Danmarks historia. Af
Abels och Mechtilds son Erik -- heter det i en dansk
historia -- "nedstammar den slägt af Abelider, hvilka
såsom Söder-Jutlands hertigar genom fulla fyra
slägtled voro en ständig förbannelse för Danmarks
rike. Söder-Jutlands sjelfständighet, dess anslutning
till Holstein och dess fiendskap till Danmark voro den
följd af tankar, som de hade tagit i arf från deras
stamfader. Han (Abel) skulle icke blifva den ende
brodermördaren; Angel Med Angel menas Söder-Jutland eller Slesvig, hvars
ursprungliga germaniska innevånare, hvilka sedan invandrade i det efter
dem uppkallade England, kallades Angler. I förening med Saxarne
bildade de Anglosaxare. skulle också blifva det."

Abels brodermord må vi omtala, eftersom det så nära
rör Mechtilds historia.

Konung Erik, som bär tillnamnet Plogpenning,
ville återvinna de länder, som under hans fader
Waldemar gått förlorade, och han ville göra början
med Holstein. Hans bröder skulle nu hjelpa honom,
men Abel sade nej. Han förde sjelf styrelsen öfver
Holstein, medan hans svågrar studerade i Paris, och
han vägrade tillika att svärja sin broder länsed för
Söder-Jutland. Ett blodigt och förödande krig blef
följden häraf, som dock efter mycket elände fick en
ända. Abel hade derunder tillfångatagit ett par af
konungens döttrar, och då staden Slesvig en natt
genom öfverrumpling föll i Eriks händer, var det
med knapp nöd, att Abels dotter kunde rädda sig med
flykten. Bröderna måste till slut beqväma sig att
hylla sin broder såsom länsherre. Men hos Abel brann
i lönndom begäret att hämnas, och tillfället dertill,
som snart erbjöd sig, tvekade han icke ett ögonblick
att begagna.

De holsteinska grefvarne ryckte plötsligt för
Rendsborg, och konung Erik skyndade att undsätta denna
vigtiga gränsborg. Han hade dervid redan hunnit förbi
Slesvig och stod på Dannevirke, då han fick bud från
sin broder med en vänlig inbjudning till Slesvig. Han
begaf sig dit och blef med mycken fägnad mottagen. Han
bad sin broder mäkla fred mellan sig och grefvarne,
"ty jag är trött vid att utgjuta kristet blod"
-- sade han. Efter måltiden spelte konungen schack
med en af Abels riddare Henrik van Kerkwerder.
Då trädde Abel plötsligt till i akt och mening att
yppa tvist med sin broder. "Minnes du" -- sade han --
"då dina män plundrade denna stad förlidet år och
min dotter måste barfota och naken söka sig skydd
bland andra fattiga qvinnor?" -- "Gif dig till tåls,
käre broder" -- svarade konungen -- "jag har Gud ske
lof ännu så mycket, att jag kan gifva henne till
ett par skor!" -- "Nej!" -- ropade Abel -- "det skall 
du icke vidare göra!" -- Dermed tog han sin broder 
till fånga och öfverlemnade honom till ett par af 
hans värsta fiender, hvilka förde honom öfver viken, 
halshöggo honom och nedsänkte liket förmedelst stora 
stenar i vattnet. Man utspred det talet, att båten hade
kantrat, och konungen på det sättet omkommit.

Det skedde år 1250, således samma år, som den sista
af Erik den heliges ätt i Sverige dog och Birger
jarls son Waldemar blef vald till konung. Och samma
år blef Abel konung i Danmark, sedan han genom en
högtidlig ed svurit sig fri från brodermordet. Men
länge fick han icke glädja sig åt sin höghet. Efter
ett par år stupade han i en strid mot Ditmarskerne. I
folkmedvetandet, sådant det uttalar sig i sång och
sägner, gjordes sedan mellan dessa bröder ungefär
samma skilnad, som hos oss mellan Gustaf Wasas söner
Erik och Johan, ty man föreställer sig den sednare
såsom söndersliten af en ständig oro och ängslan,
ehuru detta, hvad Johan beträffar, ägde rum, medan
han ännu lefde, då deremot Abel aldrig fick ro i sin
graf, icke ens sedan man nedgräft liket i ett kärr
vid Gottorp och fästat det vid jorden med pålar.

Ända till senaste tider visste man i Gottorp och
trakten deromkring att förtälja om konung Abels vilda
jagt, huruledes han, sjelf kolsvart, på en liten hvit
häst sprängde genom skogen åt Missunde till, följd
af deltagarne i hans brott och trenne hundar. Det
är af denna sägen, som Ingemann gjort sin vackra
dikt: "Brödrene ved Kong Abels graf", der han låter
tvenne bröder, som vandrade vid hvarandras sida genom
Gottorpsskogen med hat i hjertat, få höra den vilda
jagten och se konung Abel med de tre hundarne.

"Da skingred i Skoven en selsam Klang, 
Som stödte i Hornet en Jæger, 
Og stormen den susende vinge svang,
Som Havets Grundvold bevæger.

Det var som jamred den gamle Skov, 
Som skreg den med tusinde Munde, 
Og fjernt löd Gungren af Hestehov,
Og glam af hylende Hunde."

-- Bröderne knäböjde, --

"-- og see! da foer
Kong Abel forbi dem og trued.
Hans Dödningeaasyn var sort som Jord,
Ham fulgte tre Hunde, som lued.

De hyled i Flammen og svant som et Lyn, 
Men Brödrene standed tillbage, 
De stirred saa bleege mod svundne Syn 
Og kunde ej Aande drage."

Och den lärdom, som ligger sluten i hvarje sägen för
den som i den vill se något annat än blott och bart
ett tomt tal till tidsfördrif, tilltalade bröderne,
så att de åter vände sig i kärlek mot hvarandra.

Men tilldragelser sådana som dessa, en stor och
lysande konung störtad från sin höjd och hans söner
i inbördes strid förgörande hvarandra, kunde väl
vara af sådan art, att de kommo en och annan till
besinning af detta lifvets fåfänglighet. Vi kunna
väl föreställa oss, huru gamle grefve Adolf i sitt
kloster bad en bön för kung Waldemars och hans söners
själaro. Det blir också tydligt, hvarföre Abels enka
Mechtild gick i kloster. Det var i Odense kloster på
Fyen. Här ville hon framlefva sina återstående dagar,
skild från verldens buller, dess glans och nöjen,
dess lögn och svek.

Länge satt hon der emellertid icke, så hunno
samtidens ränker med en tråd öfver till den undangömda
klostercellen och drogo der ut drottning Mechtild
och förde henne till jarlen i Sverige. Det var
under den väldiga striden mellan Danmarks konung
och erkebiskop och till en del såsom en följd
deraf, som detta giftermål kom till stånd. Danmarks
erkebiskop Jakob Erlandsen uppträdde nämligen i sitt
fädernesland med påfven Gregorii VII:s djerfva läror
om att konungamakten såsom verldslig vore underordnad
påfven och kyrkan och lånade sin glans af den, liksom
månen sin af solen. Kyrkans lag ginge framför landets
lag, emedan själen, till hvars frälsning kyrkan är
upprättad, gällde för mer än kroppen. Och på grund
häraf stod erkebiskopen emot sin konung som hans
bittraste fiende. Konungen var Waldemar Seiers tredje
son Christofer, och han föll i striden, såsom det
sades af förgift, då han begick Herrans nattvard. Det
skedde år 1259.

Konung Christofer hade i sin nöd vändt sig med bön om
hjelp både till Norge och Sverige. Birger jarl hade
redan hunnit till Blekinge, då underrättelsen mötte
honom om konung Christofers död. Derefter förändrade
sig förhållandena, och utsigterna för erkebiskopen
ljusnade. Han hade af Christofer blifvit insatt i
fängelse, men frigafs efter ett par år och fortsatte
oafbrutet striden äfven mot Christofers son Erik och
hans moder, Margareta Spränghäst eller "Svarta Greta,"
som hon också kallades till följd af sin mörka hy. Mot
dem sökte erkebiskopen uppväcka så många fiender han
kunde, och bland dem i första rummet naturligtvis
Abels son, men äfven den svenske jarlen.

Birger stod dock i ett vänskapligt förhållande till
det danska konungahuset, dels genom ett med Christofer
upprättadt fördrag, dels genom en trolofning mellan
hans son och den döde konung Eriks dotter Sofia. För
att nu förekomma jarlens uppträdande till förmån
för den unge konung Erik och om möjligt draga honom
öfver till den motsatta sidan, inledde erkebiskopen
giftermålsförbindelsen mellan honom och Abels enka
Mechtild.

Så firades samma år Eller åtminstone samtidigt. 
Waldemars bröllop skall hafva stått 1260 eller 1262 och Birgers kort
före eller kort efter., som gamle grefve Adolf
dog i sitt kloster i Kiel, trenne bröllop i norden:
Waldemars och Sofias, den sistnämdas syster Ingeborgs
och konung Magnus' i Norge, samt Birger jarls
och Mechtilds. Men om erkebiskopen dermed åsyftat
några fördelar för sig och Abels son, som han ville
hafva till konung i Danmark, så hade han fullkomligt
missräknat sig. Den kloke Birger lät icke locka sig
ur sitt lugn på gamla dagar för att inblanda sig i
de ändlösa tvisterna inom grannriket. Att Mechtild
gerna skulle
se sin egen son som konung i Danmark må väl icke
förtänkas henne, men att hon dervid sökt inverka på
sin man, det kan icke bevisas. Icke heller var jarlen
den man, som lät inverka på sig.

Hennes andra äktenskap blef icke långvarigt, Birger
jarl dog redan 1266. Men nog måtte hon hafva märkt
skilnaden mellan stormarna i hennes hemland och
lugnet i det land, som jarlen styrde. Den rymd af tid,
öfver hvilken hans namn står som öfverskrift, bildar
en leende ängd med sommarfrid vid sidan af oron och
bullret i Danmark. Ett tiotal af år hade dock icke
förflutit efter hans död, förr än striderna mellan
hans söner bjuda oss liknande taflor äfven från vårt
land.

Men Mechtild synes efter jarlens död hafva dragit
sig tillbaka till ett kloster i Holstein. Här lefde
hon ännu 1288, men säges hafva dött samma år. Båda
hennes söner med Abel voro då döda, och hennes
sonson Waldemar satt som hertig i Slesvig eller
Söder-Jutland. 

St.




Fosterland.

Af Reinhold Winter.

Hvar vi än af ödet ställdes, 
Hur den skiftats än, vår lott, 
Om den ene fått bekymmer 
Och den andre glädje blott, 
Har en skatt dock blifvit gifven 
Hvar och en, af samma hand; 
Ty gemensamt är, för alla: 
Ära, frihet, fosterland.

Fins ett hjerta, som ej klappar 
Fortare vid dessa ord; 
Fins väl någon, som ej älskar, 
Glödande, vår fosterjord, 
Som med kalla känslor drager 
Bort från Sveriges fria strand --
Han är då ej värd att nämnas
Son utaf vårt fosterland.

Se vårt land, från nordens isar 
Ned till sundets blida kust, 
Då det binds i vinterns boja, 
Då det ler i sommarns lust, 
Se dess sjöar, fjällar, dalar, 
Se dess stjernehimmels brand, 
Och betyga med förtjusning:
Skönast är vårt fosterland!

Trefnad bor i dessa dalar, 
Glädje bor på dessa berg. 
Nordan gjuter mod i bröstet 
Och på kinden helsans färg. 
Glänsande, bland skogens furar,
Slingrar flodens silfverrand, 
Och med djupa toner sjunger 
Forsen om vårt fosterland.

Hör hur fliten träget verkar, 
Lyss till hammarns täta slag 
Djupt i jordens innandöme 
Eller under högljus dag. 
Hör hur under hvilan klingar 
Högstämd sång kring härdens rand. 
Fritt och kraftigt än, som fordom,
Går framåt vårt fosterland.

Om du äger makt och ära, 
Om dig lyckan guld beskär,
Skall du likväl fattig vara 
I fall du en biltog är.
Om af lyckans håfvor icke 
Du har fått ett enda grand, 
Är du rik, om blott du äger 
Qvar ditt fria fosterland.

Mäktigt lefva fosterländska, 
Stolta känslor i din barm, 
Eldande ditt varma hjerta, 
Härdande din starka arm. 
Obetvungna än vi aldrig 
Burit fjettrar eller band, 
Och med glädje än vi skola 
Kämpa för vårt fosterland.

Låt ditt öga endast skåda 
Uppå häfdens rika blad, 
Och du skall med tjusning finna 
Ristadt in, på hvarje rad,
Någon bragd från fordomtima, 
Af ett folk, hvars starka hand 
Fört med ära våra runor 
Blödande för fosterland.

Stora minnen till oss tala 
Från en tid, som stridens var, 
Då på blodbestänkta slätter 
Svenska hären lagrar skar, 
Då vår ovän lärde frukta 
Göta lejons ram och tand, 
Och då segrar, blodigt vunna, 
Smyckade vårt fosterland.

Snillet många rika skördar 
Bergat ock i säker hamn,
Och med vördnad utaf alla 
Nämnas dessa stora namn,
Hvilkas ära ej befläckas 
Utaf tårar, blod och brand 
Och som alltid oförgänglig 
Strålar kring vårt fosterland.

Öfver våra fjäll och dalar 
Friden länge hvilat har. 
Låt, o Gud, den samma blifva 
Än i sekler hos oss qvar; 
Låt ej någon ovän trampa 
Våra fria kusters sand, 
Och låt endrägt, frid och lycka 
Blomstra i vårt fosterland!



Muskotnötträdet.

Om vi behöfde flera exempel på huru naturens
rikaste gåfvor kunna missbrukas i fåvitska
ägares händer, så skulle muskotnötens
historia lemna ett sådant. Liksom guldet, silfret
och ädelstenen aldrig bringat någon välsignelse
öfver de länder, der de anträffats, så har äfven
nöd och elände blifvit de blomstrande öars lott,
der muskotträdet sprider sin doft. Afund och
vinningslystnad hafva kämpat om den dyrbara varans
besittning; blod har flutit i dessa strider, och
under de främmande inkräktarnes våldslagar hafva
"kryddöarnes" befolkning nästan alldeles gått under.

Låtom oss sysselsätta oss ett ögonblick med detta
ämne, hvarunder vi skola meddela några upplysningar
angående muskotträdets natur -- och må det tillåtas
oss att så litet som möjligt krydda anrättningen!

Muskotträdet (myristica moschata) uppnår vanligen
en höjd af tjugufem till trettio fot. Stammens bark
är temmeligen glatt, till färgen gråbrun och inuti
fylld med en gul saft. Bladen äro qvarterslånga,
helbräddade och på undra sidan skiftande i ljusare
grönt än den öfra. Om man söndersliter dem,
afsöndra de en aromatisk lukt. Han- och honblommor
äro hvarandra temmeligen lika, men de sednare sitta
vanligtvis enstaka. När fröfästet börjar svälla ut,
faller hyllet bort och snart visar sig i dess ställe
en päronformig frukt, hvars kött är mycket mjukt,
gulaktigt och ungefär en half tum tjockt. Detta
delar sig i två halfvor, och inuti visar sig nu
det skarlakansröda kärnhuset. Torkad, blifver nöten
hornartad, gulbrun ... men, hvarföre gå vidare, då
vi ute i köket kunna se en itusågad muskotnöt? Hvad
som möjligen fäster vår uppmärksamhet är att
fördjupningarne i den skrofliga nöten äro fyllda
med kalkmjöl. Detta härrör emellertid blott deraf,
att man, sedan skalen blifvit aflägsnade, inlägger
kärnorna i kalk för att skydda dem mot insekter och
hindra groämnet att utvecklas samt för att bevara
aromen.

Den egendomliga kryddlukten är typisk. På höga
ställen, der trädet växer, utbreder det en fin
aromatisk doft, och invånarne lefva i den tron,
att de mystiska paradisfåglarne,
hvilka antagas sofva i luften, på sådana ställen
hafva sin uppehållsort.


Muskotnötträdet.


Muskotnötens hemort är Molukkerna, i synnerhet
Banda-gruppen. Der blommar trädet och sätter frö hela
året om. Emellertid hade man muskot i Europa långt
innan portugisarne hade upptäckt Molukkerna; den kom
då karavanvägen öfver Persien och Arabien. Ännu på
Linnés tid kände man ingenting bestämdt om trädets
art och natur.

År 1619 bemäktigade sig holländarne Molukkerna,
och nu uppbjödo de allt för att tillförsäkra sig
monopolet å denna krydda. Afunden sträckte sig icke
allenast till portugisarne,
som äfven handlade med kolonialvaror, utan äfven
infödingarne blefvo föremål för de mest planlösa
och barbariska anordningar, för att betaga dem all
förtjenst af de vildväxande träden. Holländarne läto
nedhugga träden för att kunna odla dem under kontroll
på några få ställen. Frukterna af denna politik blefvo
emellertid för holländarne sjelfva ganska bittra,
ty jordbäfningar och stormar förstörde stundom helt
och hållet deras odlingar, och år funnos, då kryddan
icke kunde fås för penningar. Blefvo skördarne deremot
rika, så förstörde holländarne upplagen, för att ej
priset skulle falla. Sålunda brändes i Amsterdam år
1760 ett parti muskot, värdt sjuhundratusen riksdaler,
och vid Middelburg på Zeeland brände man en gång
så stora partier kryddnejlika, kanel och muskot,
att lukten deraf spred sig flera mil omkring.

Då företogo sig engelsmännen att plantera muskotträdet
äfven på andra öar. Detta inträffade sedan de år
1796 tagit Molukkerna i besittning. En odlare, vid
namn Joseph Hubert, gjorde den upptäckten, att ett
hanträd vore tillräckligt för hundra honträd. Han
utrotade derföre en stor massa hanträd, men lät i
stället ympa de qvinliga individerna med ettåriga
sticklingar. Dermed tog muskothandeln en ny flirt
och striderna om den dyrbara handelsartikeln kunde
nu öfverflyttas på ett långt fredligare fält --
på den naturliga, konkurrensens, arbetets och
företagsamhetens vidsträckta område.


"Den segrande Venus" af Fogelberg.

Om den svenske konstfilosofen Ehrensvärd i sin
ensidiga antikdyrkan väl gått något för långt, då
han säger, att man "icke kan begära en sann konst
och en sann smak i nordiska klimater", så är det
väl dock obestridligt, att lefnadssättet under ett
omildt luftstreck gör odlingen af de sköna konsterna
svårare än i södern. Och särskilt bör det väl då gälla
om bildhuggarkonsten, att hon icke i ett nordiskt
klimat kan med naturlig frihet hämta sin idealiserande
formbildning direkt ur seder och föreställningssätt,
der de "glada behofven" af en bister naturnödvändighet
icke kunna finna sitt uttryck i en omedelbar och 
oaflåtlig beröring med den lefvande naturen. Och likväl
visar oss historien, att just i denna konstgren, och
i denna ensamt, har den skandinaviska nordens folk
en gång intagit en ledande plats bland nationerna
genom bildhuggarkonstens pånyttfödelse i och med
en återgång från peruktidens förvridna smak till den
grekiska forntidens rena, ovanskliga skönhet.

Den förste som i marmorn gaf form åt den nyvaknade
kärleken till det antika skönhetsidealet var
svensken Tobias Sergell, hvars Amor och Psyche i
vårt nationalmuseum bär vittne om hvad han var såsom
skapare och hvad han kunnat blifva såsom ledare. Att
Gustaf den Tredje kallade Sergell från Rom, för att
dermed gifva ökad glans åt en konstälskande konungs
hof, var väl ingen vinst för den svenska konsten,
då ett svenskt snille af högsta ordning derigenom
gick förloradt för den universela konsten, der han varit kallad till en
vägbrytare. Italienaren Canova ärfde nu Sergells
mission, men med sin benägenhet för det veka, var han
dock icke kallad att fullt genomföra återgången till
den grekiska skönhetens storhet och allvar. Detta
var dansken Thorvaldsen förbehållet, och härmed
se vi åter ett verldssnille från den högsta norden
(Thorvaldsen skall såsom bekant hafva blifvit född
på en resa från Island till
Köpenhamn) framträda såsom det plastiska
skönhetsidealets ledande formgifvare. Äfven hans
monumentala och slutligen hans kristliga bildverk
äro genomträngda af den antika åskådningens skönhet,
men nordens sagor tilltalade ej hans plastiska sinne,
och det återstod således för svensken Bengt Erland
Fogelberg att på detta område bryta nya banor. Men
äfven han kände alltför väl behofvet att hos de
gamle grekerna söka de allmängiltiga lagarne för
en skön formbildning, och medan han kämpade med
nordens gudar för att fjettra dem lefvande i marmorn,
under de tio år som förgingo mellan utförandet af
Odin och arbetet på Thor och Balder, sysselsatte
sig Fogelberg med arbeten öfver åtskilliga antika
ämnen. 

"Den segrande Venus" af Fogelberg.

Till denna period (1831--41) höra "Den
segrande Venus", med den lille Amor vid sin sida,
betraktande det af Paris henne tilldömda priset 
Eris' äpple: Myten förtäljer huru vid en
bröllopsfest -- Peleus' och Thetis' -- alla gudar
och gudinnor voro inbjudna, med undantag likväl af
tvedrägtens gudinna, Eris. Denna, för att hämnas,
inkastade i festsalen ett gyllene äpple, med påskrift
"till den skönaste". Trenne gudinnor kunde i synnerhet
göra hvarandra rangen stridig i fråga om skönhetens
pris: olympens herrskarinna Juno, vishetens, den
jungfruliga Minerva och sjelfva kärlekens gudinna,
Venus. Till skiljedomare i denna tvist utsågs
trojanska prinsen och herden Paris, hvilken, af
kärlekens gudinna utlofvad den skönaste grekinna till
gemål, tilldömde henne -- Venus -- priset. Men den sköna
grekinnan var Helena, spartanske konungen Menelaus'
drottning. Paris bortröfvade Helena; och grekerna,
för att hämnas denna skymf och återvinna Helena, drogo
mot Troja. Sålunda blef ock Eris' äpple en orsak till
trojanska kriget.           Red:s anm.,
samt "Apollo citterspelaren", båda, liksom ock de
nordiska gudarne, utförda på beställning af konung
Carl Johan och liksom dessa, genom gåfva af den
kungliga familjen, nu tillhörande vårt 

Nationalmuseum, bland hvars värderikaste konstverk de äro att
räkna. Man borde aldrig förgäta dessa och mängden
af likartade gåfvor då man talar om det kungliga
apanaget.

Det berättas, att utförandet af "Apollo
citterspelaren" skall hafva kostat konstnären mera
besvär och hufvudbry än de flesta af hans andra
arbeten, så att han flere gånger halft förtviflad
slutade upp med arbetet och sedermera ånyo grep
sig an dermed. Då Venus och Apollo voro färdiga,
strömmade emellertid allt hvad som fanns i Rom af
konstnärer och konstälskare till Fogelbergs atelier
för att beskåda dessa båda figurer, och man uttalade
allmänt sin beundran öfver det sätt, hvarpå han
löst den svåra uppgiften att framställa ett par
helleniska gudagestalter af en så ren och upphöjd
skönhet, utan att förfalla till imitation af antiken.

W.



Ett Dagbladsfrieri.

Vinet, i mitt tycke,
Mycke 
Kärlek öfvergår.
Fredman.

Notarien X. hade ledsnat vid ungkarlslifvet och
beslöt att -- "på detta nu mera ej ovanliga sätt"
-- annonsera efter en maka.

"En ung, bildad man", så skref han, "söker en
följeslagerska genom lifvet. Hon bör äga en mindre
förmögenhet" -- notarien ägde, i parentes sagdt, sjelf både
arbetsförmåga och framtid -- "men framför allt
vara ung, älskvärd och i öfrigt besitta de egenskaper,
som kunna göra en man lycklig. Allt gyckel undanbedes.
Den största tystlåtenhet ..."

Ja, så ungefär stod der i annonsen, som klockan åtta
på morgonen utkolporterades med Dagbladet. Fram på
förmiddagen hade redan två biljetter inlemnats som
svar å "Allmänna Tidningskontoret".

X. genomläste dem flygtigt. Det gällde två möten
samma dag -- det ena på aftonen, det andra redan
klockan elfva ...

Här var således ingen tid att förlora. Notarien
gjorde på en qvarts timma sin toalett, och klockan
hade nyss slagit elfva, då han inträffade vid den
breda trottoaren framför Operahusets fasad. Detta var
den utsatta mötesplatsen; den är rätt lämplig som
sådan, emedan folkströmmens vågor, som passera förbi,
sällan nå den lugna och beqväma trottoarens område.

Vid promenadens motsatta ända visar sig en smärt,
ungdomlig qvinnogestalt. Ah, det är hon! Hon närmar
sig. Förtjusande! Vid handen leder hon en ung flicka,
så lik henne, att man skulle kunna svära på, att det
är hennes yngre syster. Han beundrar hennes på en
gång fintlighet och fina takt att välja ett sådant
sällskap.

Nu viker hon af vid hörnet, passerar Kungsträdgården
och styr kosan mot Blasieholmstorg. Han följer efter,
kär upp öfver öronen. Men hvarthän? Ärnar hon sig
kanske till det af älskare och amatörer så omtyckta
Skeppsholmen? Nej -- till Nationalmuseum, ser jag. Ah,
hon är genialisk! -- Han efter, som skuggan.

De stanna i afdelningen för "Svenska skolan" inom
målarkonsten. Några reflexioner öfver "väderleken" --
på ett af H. Maj:ts landskap, och konversationen är
inledd.

Hon replikerar med verkligt intresse och stigande
förtrolighet. Flera musei-besökande närma sig. En
paus. Han har tillfälle att beundra den skära hyn,
de rika lockarne, den fint bildade handen ... ja,
nu drar hon handsken af -- hu då! på venstra handens
ringfinger sitta tvenne "släta" ringar ...

Han skulle göra en anmärkning om skyarna på den der
taflan, men står sjelf, som "fallen från skyarna". Ett
par ord -- så en paus -- och åter ett försök att
fortsätta konversationen. Hans förvirring ökas. Med
intagande öppenhet berättar hon, att hon är en ung
fru från landsorten och med sin lilla flicka vistas
på ett kort besök i hufvudstaden.

Situationen blifver allt mera pinsam. Ändtligen tager
hon farväl under tusen komplimanger för hans artighet
som ciceron. Han skyndar med lättadt bröst ut i det
fria och som en pil till trottoaren vid Operahuset.

Den är tom. Hade han kommit för sent till
mötesplatsen, eller hade den verkliga brefskrifverskan
kommit ännu senare och fått vänta förgäfves? Svaret
vete gudarna allena.

Således -- illusioner, endast illusioner!

Dock, det är sant: en biljett fins qvar. Der står om
"ett sammanträffande i afton å kungliga Operan",
logen n:o 00 fjerde raden (mycket bra! man är der
så ogenerad), "ett äldre fruntimmer till sällskap"
(alldeles comme il faut!).

Han skyndar till kungliga teaterns biljettkontor. En
biljett till logens första bänk fins qvar;
försäljerskan berättar, att två fruntimmer köpt de
återstående tvenne biljetterna.

Nu skulle han åtminstone ej komma "en Time for sent"!

Klockan tre qvart till sju satt han på sin post:
Logedörren öppnas ... der kommer någon --
det ser ut att vara en sjöman och hans käresta,
således ej hon! X. väntar med otålighet. Omsider
höras fruntimmersröster utanföre, nyckeln vrides
kring, dörren öppnas, och in träder -- notariens
upppasserska, den gamla hederliga jungfru Christine,
och hennes nittonåriga dotter den täcka mamsell Hilma
... Men gumman är i qväll så "schangtil", som den
finaste krämarfru, och ej minst dottern är betydligt
"uppfiffad".

Ja, det är verkligen hon, som reflekterat på
annonsen. Hon är ju också rätt 'älskvärd'! 'Bildad'
är hon dessutom, ty hon förstår sig på tapisseri
och alla slags handarbeten -- jag vill till och
med lemna osagdt, om hon ej genomgått en kurs i
skönskrifning. 'Och en mindre förmögenhet?' frågar ni,
Ja, jungfru Christine, som i många Herrans år passat
upp och tvättat åt herrar, har derunder 'lagt upp'
en rätt vacker sparpenning; en gång hände sig till och
med, att en gammal ungkarl, hvilkens stöd hon varit,
på sin dödsbädd testamenterade till henne hela sin
qvarlåtenskap, hvilken gumman sedan realiserat för ett
belopp, som, inclusive räntan, ännu står ograveradt
i sparbanken.

En enda reflektion sade notarien allt, men han
satt stum af öfverraskning. "Åh, se goa herr
notarien här!" utbrast jungfru Christine, brytande
tystnaden. "Ja, jag kom verkligen något sent och
fick den här platsen", svarade X. utan att tänka på,
att hans nödtvungna osanning ej var riktigt lyckligt
hopspunnen.

Skulle han aflägsna sig? Nej, han måste
sitta qvar till pjesens slut, för att ej väcka
misstankar. Jungfru Christine fick sedan tänka hvad
hon ville. Stackars mamsell Hilma! -- det var ändå hon,
som fann sig mest sviken i sina förhoppningar.

Ändtligen gick ridån ned efter sista akten, och
X. skyndade hem med lättadt bröst, för att hvila
efter dagens ansträngningar. Men dessförinnan gjorde
han ett högtidligt löfte, att aldrig bry sig om några
giftermålsannonser i Dagbladet.

Dock -- hur lätt glömmer man ej alla goda
föresatser! Kanske beror detta derpå, att man så lätt
glömmer de motgångar, af hvilka man borde blifvit
vis.

Då notarien följande morgon vaknade, reflekterade han
med lugn och humor öfver gårdagens tilldragelser. Och
då han sedan på förmiddagen gick förbi det förrädiska
"Allmänna Tidningskontoret", kunde han ej motstå
frestelsen att göra en titt dit in, för att höra
efter ...

Der fanns verkligen ännu en biljett.

Den var skrifven på det finaste postvelin och med
en handstil, som ej lemnade något tvifvel öfrigt,
att deri härflutit från en 'verkligt bildad'
författarinna. Språket förrådde ej blott elegans,
utan äfven qvickhet.

Hon lofvade korrespondens och föreslog, att
kontrahenterna skulle mötas vid tolftiden på
förmiddagen på - - - gatan, midtför -- ja lika godt,
men det var midtför en af 

hufvudstadens mera besökta restaurants. Mötesplatsen
var 'centralt belägen', och detta passade ju bra,
tyckte hon, ifall annonsören bodde någonstädes ute
på Malmarne. Signalementet var 'någonting hvitt vid
venstra sidan'. Också hade X., då han på bestämd tid
infann sig, låtit en hvit linnenäsduk hänga ned --
rätt snyggt, men inte pråligt! -- cirka sju decimaltum
från venstra ytterrocksfickan.

Han gick några minuter fram och tillbaka försjunken
i betraktelser öfver hvarjehanda. Ingen syntes ännu.

Händelsevis kom han att kasta en blick åt sidan in i
restaurationslokalen. I ett af fönstren varseblefvos
en del bekanta ansigten -- aktör Y., underlöjtnant Z.,
ett par kamrater inom verket med flera, -- som alla
nyfiket betraktade honom.

Hvad var anledningen? Skulle de hafva
upptäckt ... Det gick rundt omkring i hans hufvud.

Han behöfde ej länge sväfva i ovisshet, ty
etablissementets dörr öppnades och ut störtade hans
gode vän Y.

"Nu skall jag", utropade denne, "säga dig, bror
X., att vi inte längre vill ha' nöjet att se
dig gå här occuperad af giftastankar, utan ..."

"Jag försäkrar --", replikerade X.

"Ja, inga försäkringar! ty vi hafva reda
på hela sammanhanget, och det är jag som skrifvit biljetten;
men det får du förlåta mig, ty jag kunde aldrig tro,
att du blifvit vriden i hjernan. Men kom nu ..."

"Men ... om ..."

"Inga men och om! Vi hafva beställt frukost der inne,
och de hålla just på att arrangera ett kuvert för
din räkning. Se så ja ..."

Och X. fördes i triumf in till sällskapet.

Fortsättningen är lätt att gissa. Situationen
blef på några ögonblick klar. Det var verkligen en
ypperligt arrangerad frukost. Vinet flödade, och man
drack vår vän notariens skål i champagne.

Icke alla dagbladsfrierier sluta så lyckligt! Och
-- slutet godt, allt godt, säger ordspråket.

Ebbe.



Första ångaren på Amazonfloden.

(Ur morbror Barkmans berättelser vid toddyglaset.)

"Vår fantasi, är icke den en flyttfågel, som drager
vida omkring?" -- sade gamle herr Barkman i det han
drack några väldiga klunkar ur sitt toddyglas.

"Det är sant!" instämde hans systerson, fastän han
sällan tänkt sig utom sina egna eller sina grannars
husknutar och blott en gång i hela sitt lif företagit
en utflygt på några och tjugu mil en suite med
Stockholm som hvilopunkt.

"Jag har alltid varit en fantasi-menniska och mina
tankar ha' gerna svärmat ifrån pol till pol."

"Jo jo, det är allt så", mumlade systersonen och
stirrade djupsinnigt i botten på sitt glas.

"Mången gång", återtog den gamle, "då jag i
Nord-Amerika vandrade omkring vid Platteflodens
stränder, drömde jag således också om söderns
urskogar. -- Elfiero, spanioren, som jag ofta jagade
tillsammans med, talade gerna om dem. Aldrig kunde han
tillfyllest beskrifva detta kaos af ljus och skugga,
så egendomliga för dessa skogar, eller de brokiga
färgspel, som blända ögat, eller de vällukter,
som döfva sinnet. Der skjuta jätteträden upp i den
blåa rymden sina kungliga kronor, tamarinder och
fikonträd vexla med smärta palmer, mellan hvilka
quaresimaträdet höjer sina purpurblommor. Omkring de
stolta, raka stammarne slingra lianer en blomsterkedja
af silfrade, gyllene och emaljglänsande kalkar;
orchideer, med doftande blommor liknande fjärilar,
insekter och fåglar, höja upp sina fantastiska blad,
medan en glödande purpurmatta af skiftande fuchsier
blandar sig samman med jättestora grönskande eller
hvita bomullslika blad. Från marken och upp till
trädens kronor ser man som i en darrande trollspegel
tusentals olika blommor och frukter, mellan hvilka
jättelika metallglänsande fjärilar svärma omkring,
eller skaror af små kolibri, som likt fladdrande
juveler här och der slå sig ned, dessa fåglar, som
så väl förtjena sitt portugisiska namn: Beijarflor
(blomsterkyssen). Brokiga papegojor gunga på
lianernas yppiga girlander, apor hänga gycklande ned
mellan trädens grenar eller jaga hvarandra, medan de
tapprare stanna qvar och ösa öfver hvarandra ett regn
af blommor och blad. 'Tukano, tukano', ljuder det
melodiskt från fruktträden, der några fåglar hålla
en festmåltid, en och annan fasan flyger lättskrämd
upp, ekorrar hoppa från gren till gren och snabbfotade
hjortar ila skyndsamt framåt, för att släcka sin törst
i någon källa, som sorlar under ett blomsterhölje,
i hvars närhet kanske en boa-orm ligger i försåt.

"Elfiero jemte en brasiliansk vägvisare trängde en
gång långt in i en sådan skog. De hade medtagit små
handyxor, dels för att dermed bana sig väg och dels
för att hugga märken i de förbipasserade träden,
på det att de skulle kunna hitta ut igen ur denna
blommande labyrint. Men som
nya skott och friska blommor ofta nog dolde de märken
deras yxor frambragt, gick återtåget så långsamt,
att natten öfverraskade dem innan de funnit någon
utgångspunkt. Med de sista solstrålarne slöto sig de
glödande eller mattskimrande blomkalkarne -- ett nytt
växtlif börjades och nya blommor öppnade sina knoppar,
ur hvilka i luften utströmmade milda vällukter. Ett
klart månljus glindrade här och der in mellan träden,
vexlande med mörka, ogenomträngliga skuggor. I
stället för svärmande fjärilar och fladdrande kolibri
höllo jättelika mygg en surrande bal, millioner
lysmaskar ställde till glänsande fackeltåg, och
latern-flugan kastade sitt meteorlika sken omkring
sig och de skälfvande daggdropparne på blommor och
blad gnistrade till dervid och nattfågeln sjöng sitt
'vakaro, vakaro!' ackompanjerad af pumans eller jaguarens tjut."

Här gjorde herr Barkman en paus i det han knackade
tobaksaskan ur en liten kritpipa samt stoppade den
ånyo, hvarefter han återtog: "Ja, så mycket är säkert,
vårt språk är alldeles för fattigt att till ett helt
intryck kunna sammanfatta de tusentals detaljer, som
förena sig om att göra dessa skogar så sköna. Men
jag vill ge dig ännu en af de bilder, som Elfiero
gaf mig derifrån.

"Ri-ne-va, den sorlande bäckens blomma, hade i sin
faders hydda framlefvat så många regntider som det
fanns fingrar på hennes moders händer. Lättfotad
som en hind hade Ri-ne-va ilat i skogen, dansat i
solnedgången och sjungit sånger till hvilka hon sjelf
funnit ord. Hon hade prydt sin hals, sina armar och
fotknölar med strandens musslor, eller virat dem med
kedjor af glänsande aptänder och smyckat sitt hufvud
med purprade quaresimablommor. I den förbiilande
floden hade hon speglat sitt anlete och smålett och
speglat sig om igen samt vinkat åt Sang-che-nan, den
unge höfdingen, att komma närmare; men då han kom,
flydde hon lättare, än när vinden ilar in mellan
busksnåren, der den försvinner -- dock, vinden kan
kasta om -- så ock Ri-ne-va. Plötsligen kunde hon
komma tillbaka igen: sjunga, dansa, le och fly.

"Men glädjens dag förvandlades hastigt i
sorg. Ri-ne-vas mor blef sjuk, hon låg orörligt
stilla. -- Skulle hon gå bort från 'Sorlande Bäckens
Blomma' till evigt grönskande nejder, der inga orkaner
finnas? -- Så frågade Ri-ne-va; men fick ej svar på
sina frågor och skulle aldrig så få. Hon gaf till ett
gällt skri och lopp långt bort i skogen -- en panter
kunde der gerna få sönderslita henne -- hon ville
följa sin moder. Der fann henne omsider Sang-che-nan,
som jemte sin syster och bror sökt hennes spår. Men
Ri-ne-va ville icke tala, hon slet sina smycken från
hufvud, armar och bröst och trampade på dem. Då gjorde
Sang-che-nan och hans syskon 


Första ångaren på Amazonfloden.


sammaledes och visade härmed att de deltogo i hennes sorg,
och nu störtade en tåreflod från Ri-ne-vas ögon;
men hon lyfte ej sin hand för att torka de glänsande
perlorna bort. Med nedböjdt hufvud vandrade hon
utmed flodstranden; der ville Sang-che-nan sluta
henne i famnen, för att låta hennes hufvud sakta
hvila mot hans arm, till ett tecken att han ville
för 'Sorlande Bäckens Blomma' vara i moders ställe;
men Ri-ne-va gjorde en afvärjande rörelse.

"I detta ögonblick sköt öfver det klarblå djupet en
mörk och väldig massa, som rökande och frustande klöf
vågen. En bäfvan fyllde härvid indianernas bröst och
de stannade fulla af häpnad.

"'Sang-che-nan, den 'Sorlande Bäckens Blomma' är din,
fäst henne vid din barm!' ropade Ri-ne-va i det hon
hänryckt höjde sina armar mot himlen. -- 'Min mor
vill jag skall bli' lycklig! Undret på vågen är en
uppenbarelse af den store Anden!'"

Herr Barkman tömde nu i botten sitt toddyglas och
återtog:

"Ja, det var en uppenbarelse från den 'store Anden',
ett af de under som menniskan med en ökad intelligens
blifvit i stånd att frambringa, en civilisationens
triumf öfver de råa naturbarnen, som nu för första
gången skådade en ångare på Amazonfloden."



Den gamles råd.

Af Klippans son.

Silfverhårig gubbe satt förnöjd i qvällen 
Med sin pipa, stoppad nyss med "vapen". 
Vid hans sida voro, ståtliga att skåda, 
Söners söner, tjuguårig ungdom. 
På den gamles panna, utaf tiden fårad,
Röjdes visdom och högtidligt allvar. 
I det ännu klara ögat, själens spegel, 
Lyste hjertats godhet, lifvets prydnad. 
Öfvervunna vid hans fötter lågo redan
Åttatio år, väl mödosamma, 
Men med idogheten, som sin fosterbroder, 
Och förnöjsamheten, som sin herre,
Knappt han vetat af dem, förr'n de re'n försvunnit.
Nu när stafven emot grafven lutar
Och på lifvets långa vädjobana, redan
Inom synhåll, målet syn's allt närmre,
Talar han så gerna till de unga
Mången lärdom -- låt oss höra hvad han säger!

Uppå en verld med glans af gull 
Vid unga år, förhoppningsfull, 
Man ser och tror och tänker; 
Dess löften till en tid blott tro, 
Ty under rosor törnen gro, 
Tro icke allt som blänker!

Näst tron på himlens milda skygd 
Är hedern här vår första dygd 
Och arbetet den andra. 
Med det går äran hand i hand 
Och utsår glädjens frön ibland 
Uppå den stråt vi vandra.

Glöm ej att litet gör förnöjd, 
Då mycket ofta stör vår fröjd 
Och ammar upp bekymmer; 
Förvalta rätt blott hvad du har 
-- Rik man ej mer än du får qvar,
När lifvets afton skymmer.

Rättvisans målsman alltid blif; 
Ej högre värde fick ditt lif, 
Än om för den du dödde: 
Hon är en ram kring sanningen, 
En borgmur omkring friheten, 
För hvilken fädren blödde.

Skilj noga kärnan från sitt skal 
Och lyssna ej till fagert tal 
Af tidens falska dårar, 
Men göm det ädla i din själ 
Och vattna dygdens planta väl 
Med känslans friska tårar.

Blir andras afund så din lott, 
Stå vid dess anfall trofast blott, 
Tänk på den högre friden;
Sin dolk förgäfves ondskan bär; 
Ty vet, det goda evigt är
Och segrar öfver tiden.



Vid ett kaffebord.

Af Sylvia.

"Den drycken underbar verkan har, 
Ty clairvoyant blir då en och hvar!" 
v. Braun.

Fru Levander satt vid sitt kaffebord, omgifven af sina
vänner. Lena, hennes syster, en verklig Magdalena,
som dragit tyngsta delen i hennes hus, serverade med
vanlig undergifvenhet den rykande drycken och alltför
väl dresserad af fru Levander, gaf hon naturligtvis
lilla "Amie" och "Gullock" först grädde i sina koppar,
innan hon sjelf förde den välsignade tåren till sina
skrumpna läppar.

"Jag önskar verkligen att salig Theodor lefvat",
sade fru Levander, i det hon satte koppen ifrån
sig och höjde ögon och händer mot himlen, "jag
önskar verkligen att han lefvat!" 

Detta var en
vanlig fras, hvilken fru Levander ofta använde,
men som hon uttalade den i detta ögonblick med mer
än vanlig pathos, sågo alla mot den gyllene ram,
derifrån salig Theodor välvilligt tycktes taga ett
antikt skåp i skärskådande. På en del af de ansigten,
som vände sig mot porträttet, syntes det nästan, som
om det kanske icke vore så alldeles säkert att den
förevigade skulle dela denna åstundan, ty de funnos,
som påstodo att Theodors största lycka just daterade
sig från den dag, då han för alltid gick ur tiden --
likväl nickade alla deltagande emot henne.

"Ja, det finnes stunder i lifvet, då man verkligen
behöfver en man! Kära, lilla Ida, rodna då inte så
grufligt!" återtog fru Levander i det hon klappade
sin venstra granne på axeln. "Jag menade naturligtvis
inte att alla behöfva ... Tvärtom, jag högaktar Ida,
som inte brytt sig om att gifta sig ... åtminstone
inte ännu ... ja, ja, det är god tid ..."

"Den kommer tids nog, som skall hänga!" inföll
värdinnans vis à vis och ungdomsvän, fröken
Klöfverstjerna, som alltid kände en viss ursinnighet
så fort man talade om giftermål. "För min del har
jag aldrig kunnat förstå, att karlar och sådant otyg
någonsin kunnat bidraga till vår lycka och att de
rent af för en och annan kunna bli' ett behof."

"Lilla Charlotte, kanske du är god och låter mig tala
till punkt! Jag sade: 'det gifves stunder i lifvet,
då man verkligen behöfver en man' och jag blir härvid,
ty det vore inte ur vägen, om en sådan nu blandade
sig i det, som tilldrar sig här i huset."

"Söta du, hvad i Herrans namn står på?" frågades från
alla håll.

Fru Levander skakade på hufvudet: "Jag hoppas, Lena,
att inte något oförsigtigt ord undfallit dig!"

"Jag har inte öppnat min mun", sade systern, en
försäkran, som hon nästan ständigt kunde afgifva,
ty fru Levander förde alltid helst sjelf ordet.

"Nå, då är jag lugn. Ack, hvad det är trefligt att
se er alla hos mig! Kan någon gissa den här gåtan:
hvad är det som är gammalt som gatan, men alltid lika
nytt?"

"En sådan här liten kaffebjudning, tant", sade Ida,
som visste att fru Levander var vid särdeles godt
humör, så fort hon började finna på gåtor.

"Min flicka, du har ett verkligt briljant
hufvud! Hufvud, hu, det ryser i mig, då jag säger
det här ordet ... ja, ja, Gud låte mig inte bli'
inblandad i en brottmålshistoria!"

"Brottmålshistoria, söta, lilla, goda du!" inföllo
väninnorna.

"Jag tackar Gud, att jag kan tiga, allt hvad jag säger
är blott: om ändå salig Theodor lefvat! Kära Lena,
ser du då inte att Mariannes kopp är tom! Jag förstår
inte huru du kan negligera din närmaste granne! Nå,
mina vänner, är det sanning att Amalia Sjöberg skall
gifta sig?"

"Det säges till och med, att hon friat sjelf",
skrattade Marianne med munnen full af pepparkakor.

"I det tystaste vattnet gå de största
fiskarne!" inföll fröken Klöfverstjerna.

"A   propos   fisk",   sade Marianne,
"så mins jag att hon
på doktor Sparrgrens sista bjudning inte kunde säga:
'stjert', utan bad apotekare Dillberg lägga för
sig en bit af 'fiskstjelken'."

"Men,   lilla   fru Wahrlund, du doppar
ju inte", och fru
Levander flyttade den flätade brödkorgen fram för
sin högra granne.

"Du   har   det   då   så   gentilt,
kära Maria, jag kan visst
inte bjuda dig på någonting så rart igen."


"Jag  bjuder hvad huset förmår, söta du, och bra
snällt, att du inte försmår."

"Det här lät alldeles som rim, ja, jag
säger, att det fins
ingen så rolig som tant", sade Ida skrattande.

"Du är också så ferm att uppfatta allting, min flicka!"

"Ja,   lilla   fru Levander, du har då
alltid så gentilt, att
jag   tror,   jag skulle kunna äta småbröd här tills jag sprack,
om inte min aptit i dag rent blifvit förstörd. Saken förhåller
sig   på   så sätt,  jag kommer ut i köket i dag, der Maja låg
och   skurade,   och skulle just från öfversta hyllan
hämta ned en karott, då hon rusar upp och skriker: 'sträck
sig inte så, frun  kan  bli'  förderfvad,  låt mig få ta' den!'
Som hon inte annars   synes   vara så rädd om min helsa, utan
lugnt brukar se på   både  huru jag sträcker och kröker mig,
så anade jag
naturligtvis genast oråd och tänk, mitt herrskap, hvad finner
jag   på  karotten?    Jo, minst tre marker kött, som hon ville
undansnilla!    Det förstås att hon nekade till denna  plan och
säger det blef öfver på vår biffstek i går och att hon alldeles
glömt   bära   ned   det   i   källaren;   men jag jagade henne på
dörren ... vår Herre bevare en för hustjufvar!"

"Amen",   sade   Marianne,   "ja,   man behöfver
minsann i sitt hus ha' ögon både fram och bak."

"I   så   fall är jag rätt glad att jag har Lena, jag är en
godtrogen toka och man skulle alldeles kunna
skamstjäla mig; men jag skulle vilja se hvad som
kunde undslippa henne."

Lena log vid detta erkännande.

"Vet   någon   hur   det   står till med fru Berg?" frågade
fröken Klöfverstjerna, "man hade strykhjelp der i
dag och så mycket vet jag, att, så länge hon orkar
röra sina ben, ta'r hon ingen hjelp i sitt hus."

"Söta du", inföll Marianne, "jag observerade också
det der fenomenet och derföre gensköt jag hennes
piga, då hon kom från torget. 'Är det en gosse eller
flicka?' sade jag. 'Ingendera delen ännu', svarade
hon, 'men jag har ändå brådt om hem, för herrskapet
väntar en ung enka med ångbåten i qväll.' 'Enka!' sade
jag. 'Hon skall åtminstone sorgåret öfver bo hos oss',
svarade hon och var sin kos."

"En ung enka! Hur kan fru Berg vara så dum och dra'
en sådan i sitt hus?" Och fru Levander skakade sitt
stora hufvud.

"Den som känner fabrikör Berg vet nu han skall få
roligt", sade ett ogift fruntimmer, hvilket öppet
erkände sig vara fyratio år och som satt midt emellan
fru Wahrlund och Marianne.

"Karlarne   äro   i   högsta grad dåliga och gemena",
sade fröken   Klöfverstjerna,   "jag har alltid
vetat att akta mig för dem", och hon höjde tacksamt
sin spetsiga näsa. 

"Om   salig   Theodor
lefvat,   och han var då visst ingen
don Juan, så skulle jag likväl sannerligen inte
vågat göra ett sådant experiment!"

"Men det här är ju alldeles förskräckligt", sade
fru Wahrlund, "jag är en menniska med samvete, ja,
jag hoppas vara känd för en sådan, och så fort jag
derföre träffar fru Berg, så skall jag varna henne."

"Den der enkan måtte det inte finnas mera heder med
än mina gamla, aflagda skor, derföre, mina vänner,
om hon vågar att visa sig i societeten, så skola vi
visa hvad vi anse henne för!" uppmanade fru Levander.

"Jag skall åtminstone akta mig, sa att inte min
klädning snuddar när henne; ty jag är ej den
som gillar att man tränger sig mellan barken och
träet!" försäkrade Marianne med indignation.

"Jo, Bergens, som man förut liknat vid ett par
turturdufvor, de bli' nu snart, som man säger:
'hand i hår och knif i strupe!'" Och fröken 
Klöfverstjerna skrattade så, att alla de lösa artiklar,
som prydde hennes magra kropp, dallrade.

"Ja, det är ett för stort elände, jag är en stackars,
känslig toka och kan inte annat än hysa medlidande
med den arma fru Berg. Jag tänker på hvad jag sjelf
skulle lidit, om salig Theodor ... ja, det blir
bestämdt skilsmessa ..."

"Åh nej, jag har ..."  försökte Lena att afbryta.

"Tyst du, och låt mig tala till punkt! Det blir
bestämdt skilsmessa, och, min Gud, en sådan skandal
den der processen skall väcka här i staden! Ja,
den stackars fru Berg, hvad tänker hon väl på!"

"Men" ... inflickade Lena.

"Du är då alldeles förskräcklig, Lena", ropade fru
Levander, "du unnar då aldrig en menniska tala! Jag
kan slå vad, att han ledsnat vid henne, och de äro
gifta bara i tio månader! ... det är han, som ställt
till alltsammans, det är solklart. Nej, mina vänner,
det här tål verkligen en påtår!"

"Men jag tror inte, att det kan bli' så illa ändå",
sade Lena, som under serveringen ändtligen lyckades
komma till orda. "Den unga enkan är ju hans syster,
vet jag."

"Vet du, och hvarföre har du då inte sagt det!"

"Du lät mig ju aldrig komma till tals, Maria
lilla! Jag har minst fem gånger försökt att få ett
ord emellan. Men då jag nyss var i köket och hällde
kaffe på kannan, så talade vår Hilda om, att hon
just träffat Bergens piga ute, och denna hade sagt,
att det var fabrikörens syster, som de väntade."

"Ja, du skall då alltid vara så förbehållsam, Lena,
jag kan inte förstå hvad för sorts intrig det skulle
ligga under det här? Kunnen j det, mitt herrskap?"

Alla försäkrade, att allt detta var högst obegripligt
och Lena stod der helt försagd, under det hon fick
uppbära mången mörk blick.

"Ja, jag har ett stackars svagt hjerta! Sätt hit
sockerskålen, Lena! Gud, hvad du bär dig otympligt
åt! Och jag är verkligen glad å den stackars fru Bergs
vägnar. Ja, mina vänner, jag blir dervid, att säga:
'den stackars', för, tro mina ord, med hennes lycka
är det snart totalt slut, jag känner det på mig."

Alla vännerna försäkrade, att de inte heller skulle
kunna låta rubba sig ur denna sin åsigt; ty de hade
alltid de bestämdaste förkänningar, så fort något
ledsamt skulle hända deras nästa, och de anade samt
och synnerligen, att fru Bergs äktenskapliga sällhet
var på upphällningen.

"Låt vara att den der enkan verkligen är hans syster,
så hvad kan vara oklokare än att draga mannens
slägtingar in i huset?" frågade fru Levander.

"Deras husfred är slut, det är säkert", sade alla
och skakade sina hufvuden. Till och med Lena gjorde
en lätt
rörelse, dertill inspirerad af systerns blickar,
som nu hvilade på henne, men höll i det samma på att
låta den förgyllda kannan halka sig ur händerna.

"Om jag till slut inte äger en enda hel porslinsbit
i mitt hus, så skall det inte förvåna mig", sade fru
Levander men en så hemsk resignation, att den satte
Lenas händer i en nervös darrning.

"Åh, det finnes nog få, som ha' allt så instoppadt
som tant, och kommer en kanna sönder, så är här
ett dussin i reserv", sade Ida. Det var icke första
gången i sitt lif, som hon gjorde sig till afledare
för tantens dåliga lynne.

"Ja, du har allting så gentilt", sade fru Wahrlund,
"och derföre kan du också, liksom Bergens, ta' emot
hyresgäster. Hvad tycker du om den nye du fått? Söta
du, han heter ju Bignell? Är han lika svår med sin
städning, som löjtnant Evert?"

"Herr Bignell vill inte ha' städadt alls", sade fru
Levander med en viss hemlighetsfull min, hvarmed hon
denna eftermiddag ofta betraktade sin omgifning. "Men
låt oss inte tala om honom! -- Det var vackra spetsar
du har kring din hals, lilla Ida!"

"Och hvarföre skola vi inte tala om honom,   tant lilla!"

"Jag tror, att lilla Ida inte skulle ha' emot vissa
små funderingar på den der herr Bignell", sade
fröken Klöfverstjerna. "Ja, ja, barn, du förstår
väl skämt!"

"Bevare henne Gud!" bad fru Levander.

"Hvarföre säger du så?    Är han då så ful?"

"Låt oss tala om någonting annat, än honom! -- har
jag inte sagt det. Ja, allt annat än honom!"

"Du ser så besynnerlig ut, Marie, och, Gud förlåte
mig, Lena med! Hvad är på färde?"

"Ingenting, söta du! Allt hvad jag önskar är blott
att salig Theodor måtte ha' lefvat nu! Ja, ja, intet
oförsigtigt ord skall slippa öfver mina läppar,
med min förskyllan skall jag ej blifva inblandad i
något ... Man kan inte rå för att man sett det man
sett! Hvad skulle jag ej vilja ge till för ett klokt
och allvarligt manligt råd."

"Tror du oss ej i stånd att ge råd! Vi hade väntat
allt annat än att bli' misskända af dig, kära, lilla
Marie!" ropade man om hvarandra.

"O, nog förstår jag att uppskatta er, mina snälla
vänner!" sade fru Levander. "Men det gifves yissa
epoker i lifvet då vår tankegång står stilla och då
man frågar sig sjelf med häpnad: -- hvad skall jag
göra?"

Vännerna försäkrade, att de med sina frågor visst icke
ville tränga sig på henne och att om hon icke hade
något förtroende för dem, så skulle hon blott rent ut
säga det och framför allt icke tala ett ord till dem,
hvarken om det hon möjligtvis sett eller hört.

"Ja, mitt herrskap, jag är verkligen i en så kritisk
belägenhet, att jag sannerligen knappast vet mig
ha' varit i en sådan förr, men om j lofven, på själ
och samvete, att bistå mig, så vill jag berätta er
allt ..."

(Forts.)



Ett kejserligt fängelse.

De två år, som förflutit sedan fransk-tyska krigets
början, hafva redan hunnit mildra intrycket af
detta märkliga fälttåg, hvilket så hastigt nedbröt
Frankrikes militära maktställning,   förminskade
dess område och skilde från dess tron   en
dynasti,   som   visserligen   gifvit   nationen
mycket af ärans glans, men ändå mer af bitter
förnedring.

Det utgjutna blodet har gömt sig i mullen, liken
multna under slagfältens åter grönskande gräsmattor,
kanonhjulens spår korsas och utplånas af landtmannens
plog och bördiga åkrar vagga gyllene skördar öfver de
ställen, der stridens vågor bröto sig i oemotståndligt
raseri, på de brända tomterna resa sig nya hus och de
svärtade murarne förvandlas till hvita. De försvinna,
de dystra märkena efter krigets härjningar,
och snart skola vinkullarne vid Rhen och Mosel stå
lika sköna och yppiga som förr!

Men minnet, det blifver. Byar, höjder och slätter,
hvilka förr knappt omnämdes i deras närmaste
grannskap, hafva med ens fått namn, som med ryktets
vingar flugit öfver verlden. Blodsdopet blef dem
gifvet under ögonblick af de gräsligaste fasor -- de
hafva fått både namn och ryktbarhet i samma stund. Ja,
innan kanonerna ännu tystnade, innan natten hann
draga sitt svarta täcke öfver de fallnas leder,
var det nya blodiga namnet kändt i alla länder.

Och   dessa   namn   lefva   qvar  så länge en
historia läses eller   skrifves,   de lefva   qvar
såsom minnen af hvad en gång timade   och   såsom
en  kanske fåfäng protest mot den falska

nationalkänsla, som kläder folken i harnesk mot
hvarandra och offrar deras bästa blod för samvetslösa
herrskares och omenskliga statsmäns äregiriga planer.

Dessa tankar väckas utaf den leende bilden af det
lustslott, som   en   blifvande   kejsare   efter
slaget  vid Sedan  lät anvisa till uppehållsort
för en för detta kejsare.     Wilhelmshöhe äger
i sig   sjelft   ingen   annan   märkvärdighet,
än att  ligga i en af Tysklands skönaste nejder.
Men den omständigheten, att det hyst   en   fången
kejsare   inom   sina   murar, var   nog för att
skänka   det   historisk ryktbarhet -- och nog för
att rättfärdiga   det   intresse, hvarmed millioner
menniskors blickar och tankar varit fästade på detta
ställe, förut för de flesta alldeles obekant.

Wilhelmshöhe hette ända till slutet af förra
århundradet Weissenstein   och   var   ursprungligen
ett   nunnekloster,   der mången   högättad
dam dolde sig under de sida kåpor, hvilka då
ofta   skymtade   fram   i   de   vida parkerna.
Landtgrefven Filip, kallad   "den ädelmodige", som
sjelf utgaf sig för  en af reformationens   gynnare,
men   egentligen blott sysselsatte sig
med galanta äfventyr och dyrbara fester, upphäfde
klostret och indrog dess inkomster. Klostret förföll
sedan efter hand och prydde slutligen trakten såsom
ruin, till dess en ny landtgrefve kom och lade
grundstenen till det nu varande slottet. Det var år
1606.


Wilhelmshöhe.


Till Wilhelmshöhes största skönheter räknas dess
svandammar och vattenledningar, hvilka lära täfla
med de italienska vattenkonsterna i Frascati och
Tivoli. De anlades under landtgrefven Carl, som var
en så ifrig konstälskare, att han sålde sina egna
soldater till Amerika för att skaffa sig medel till
sina storartade byggnader. Han medförde från sina
resor italienaren Guerneri, och under dennes ledning
anlades kaskaderna och uppfördes den pyramidartade
byggningen i parken, som synes i bakgrunden till
venster å vår illustration. På denna felades en
couronnement de l'édifice. Landtgrefven kom då på
idéen att låta uppställa den farnesiske Herkules på
spetsen af pyramiden, och denna idé blef satt i
verket af kopparsmeden Küpper. Bilden är ihålig, och
kan man om dess storlek göra sig en föreställning,
då man hör, att sex eller åtta personer kunna få rum
ensamt i jättens klubba!

Uppsättandet af denna kopparjätte, som i folkets mun
fick namnet "den store kurfursten", var förknippad
med en episod, som har sin betydelse äfven för
oss. Bilden gaf nämligen anledning till en tvist
emellan landtgrefven och hans son Fredrik. Fadrens
omåttliga slöseri hade upptändt sonens vrede,
och han påstod, att i stället för den farnesiske
Herkules borde man der uppe hafva rest en galge
åt den italienske byggmästaren. För detta yttrande
erhöll Fredrik en faderlig tillrättavisning i form
af en dugtig örfil, hvarefter han lemnade landet
samt begaf sig till Sverige, der han, som bekant,
fick både hustru och krona, ty han blef förmäld med
Karl XII:s syster och besteg omsider svenska tronen.

Slottet blef först riktigt fulländadt år 1798, och
namnet Weissenstein utbyttes ungefär samtidigt mot
Wilhelmshöhe, men genom ett slags ödets ironi blef
detta namn under sju års
tid undanträngdt af namnet Napoleonshöhe. Det var
medan prins Jerome Napoleon residerade här såsom
konung öfver Westfalen, upphöjd till denna värdighet
af den store Napoleon. I några rum på slottet finnas
ännu målningar qvar till förherrligande af Jerome
och hans familj, bland andra ett porträtt af Louis
Napoleons mor, den sköna drottning Hortense. Säkert
har fångens oroliga blick mången gång stannat på
detta uttrycksfulla anlete, kanske har han då sagt
sig sjelf: skulle jag på detta sätt återse dig!

Under Jerome gick det ganska lustigt till på
Wilhelmshöhe, och många berättelser från den tiden
lefva ännu på folkets läppar, men de äro öfver hufvud
taget icke af beskaffenhet att kunna här återgifvas --
"la mère en défandrait la lecture à sa fille".

Ofvanpå slottet är byggd en kupol, som bildar en
sal, uppburen af tolf korintiska pelare. Mellan
dessa finnas anbragta porträtter af alla hessiska
landtgrefvar och kurfurstar.


En fostermor.
(Tillhör artikeln "Godt kamratskap".)

Blott ett rum är tomt, den siste kurfurstens. Han var
en vidskeplig man och lät icke måla sig af fruktan
att om han in effigie slutade raden, skulle han äfven
i verklighet komma att göra det. Olyckligtvis halp
ej hans försigtighet, ty han blef, såsom vi veta,
år 1866 fördrifven från sitt land.

Från slottets fasadfönster har man en hänförande
utsigt åt Kassel å ena sidan samt, åt trädgårdssidan,
bort öfver den brant uppstigande höjden till
pyramiden, hvarifrån kaskaderna, likt fallande
silfverskum, störta ned från den branta höjden och
samla sig i bassiner, från hvilkas yta vattenstrålar
kastas högt upp i luften. Stora fontänen, strax invid
slottet, har det högsta vattensprång i Europa.

"Intet fängelse kan vara skönt", säger ett franskt
ordspråk -- och huru förtrollande denna bur än är,
hade den dock säkerligen inga glada utsigter att
erbjuda den man, som promenerade omkring i dess
parker, medan budskapen -- den
ena jobsposten jagande den andra -- inlupo om de
förskräckliga följderna af den strid han framkallat,
medan millioner tungor utstötte förbannelser öfver
hans namn och medan franska folket, likt de gamla
romarne, släpade sin fångne och afsatte kejsares
bilder i smutsen.

Två år hafva snart gått sedan den svartklädde,
giktbrutne gubben promenerade omkring i Wilhelmshöhes
parker, omgifven af några få uppvaktande. Det dröjde
dock ej länge innan han anträdde resan till det land,
som ädelmodigt lemnade en fristad åt den genom eget
verk biltoge fursten och äfven skänkte honom några
svaga bifallsyttringar, liknande dem, hvarmed man
tröstar en misslyckad skådespelare. På Wilhelmshöhe
är allt åter som förr, tyst i gemaken, tyst ute i
de sköna parkerna, tyst och folktomt i alléerna;
men under den tid, som gått, har Wilhelmshöhes namn
skrifvits in på historiens blad och skall stå der så
länge namnen Frankrike, Tyskland och Napoleon nämnas.

B.



Godt kamratskap.

(Till illustrationen å föregående sida.)

En barnsköterska  af kunglig härkomst, en prinsessa af 
blodet -- hvilka ödets stormar hafva väl störtat denna
stolta ättling från tronen ned i den  usla  kojan?
Se här den sorgliga historien om hennes födelse!

Prinsessans fader var Hans Majestät Felis Leo,
öknarnes konung och sjelfherrskare öfver alla djur;
hennes kungliga fru moder lyste en gång som en af
de skönaste prinsessor uti Nubiens land. Om dagen
sofvo de trygga i palmernas skugga, om natten --
de gjorde dag till natt och tvärtom, liksom alla
förnäma -- anställde de sina måltider. Var bordet ej
tillräckligt försedt, tog deras förfärliga vrede sig
uttryck i rytanden, som åsklikt rullade öfver öknen.

Men tvåbenta pysslingar vågade intränga på deras
område och kränka kraftens majestät. Jägare fångade
konungaparet med list och förde det öfver vida vatten
till ett kyligt land, der inga palmer vagga sina
kronor, ingen öken breder ut sin obegränsade slätt,
inga Samums vilda andar jaga fram i rödgula sandmoln
och förgöra menniskorna med deras snikna begär.

Men ett fängelse, deladt med den man älskar, ger ännu
behag åt lifvet. Sorg och motgång förena ofta hvad
lycka och medgång skulle skilja. Så gick det äfven
med detta konungapar. Båda sökte glömma, båda sökte
trösta hvarandra öfver deras grymma öde.

Nu nalkades dagen, då familjen skulle förökas. Detta
gjorde drottningen sorg, ty hon visste väl, att om
det är nesligt för en kunglig person att lefva i
fångenskap, så är det än nesligare att vara född
deri. Och hon gick med grymma tankar, rufvande på
att taga sina ättlingar af daga. Fångvaktarne voro
dock glada öfver den väntade familjehändelsen; men
ännu aldrig hade någon lejonmoder låtit sitt barn
lefva för att draga fångenskapens bojor, och i följd
deraf beslöto de att taga ifrån henne barnet och
fåta uppfostra det.

Så skedde också. När fångvaktarne sågo att modren 
började misshandla sin ättling, togo de henne bort,
för att skona dess unga lif.

Sedan vi nu öfvertygat läsaren om, att det är en
liten prinsessa hvarom här är fråga, så återstår för
oss att berätta på hvad sätt hon blef barnsköterska.

Detta tilldrog sig i Dresden år 1864. Sedan
uppsyningsmannen för den zoologiska trädgården
sett att lejoninnan uppsåtligen misshandlade sin
unge, togs den ifrån henne, ty man ville försöka
hvad som ännu aldrig lyckats, att uppföda ett i
fångenskap födt lejon. Ungen hade redan blifvit
rätt illa åtgången. Modren hade afbitit en del af
svansen och dessutom tillfogat den svaga varelsen ett
trefjerdedels tum djupt sår i ena sidan. Efter att
förgäfves hafva bjudit ungen vanlig mjölk, anskaffade
man en stark hundtik och, efter att tjugusex till
trettio timmar hafva varit utan föda, började
lejonungen att dia. Först måste tiken fasthållas,
men redan efter tre dagar var detta
öfverflödigt, och den lilla låg nu med sin fostermor
i en lång bärkorg på en bädd af halm och strå. Amman
började slicka den unga lejoninnans sår, hvilka
derigenom snart blefvo läkta. När hon hunnit
sexton dagars ålder, blef korgen henne redan för
trång. Efter tre veckor åt hon kött, och snart började
hon utveckla sina medfödda anlag för gymnastiska
språng och dans. Fostermodren lekte vänligt med henne
och visade, i olikhet med många andra styfmödrar,
en verkligt moderlig ömhet mot fosterbarnet. Men
den unga lejoninnan blef tyvärr allvarsamt sjuk
för tänder. Man såg tydligt huru mycken smärta
tandsprickningen förorsakade henne. Dertill kom att
hon vid början af fjerde månaden insjuknade så illa,
att hennes lif sväfvade i största fara; hela timmar
låg hon orörlig och ville hvarken springa eller
leka. Snart hämtade hon sig dock något, åt äfven,
ehuru mycket mindre än förut i friska tillståndet;
men trots alla medel aftärdes hon likväl beständigt,
rörde sig långsammare, måste allt oftare hvila och
visade endast glädje, när zoologiska trädgårdens
föreståndare och i synnerhet när hans fru och dotter
närmade sig eller när fostermodren återkom efter
någon längre tids bortovaro.

Så inträffade att fostermodren fick en afkomma att
syssla med. Hon födde nämligen fem ungar till verlden,
af hvilka man dock blott lät två blifva vid lif. Den
unga lejoninnan och hundfamiljen blefvo nu skilda
genom ett galler, som dock lätt kunde öppnas, och
en dag blef lejoninnan insläppt till sin fostermor,
som icke visade den ringaste rädsla. Hon smekte
tvärtom liksom förr sin stora skyddsling, och
denna återgäldade hennes ömhet genom att slicka de
små. Hela Dresden talade under dessa dagar knappt om
annat än den unga lejoninnan, huru hon vårdade de
små valparne och huru de sökte att dia henne såsom
sin mor och huru de ostraffadt fingo bita och slita
i hennes skinn. Denna ömhet fortfor äfven sedan
valparne blifvit större. Ofta, när de gläfsande och
tölpiga plågoandarne blefvo riktigt våldsamma, tog
hon upp dem med tassen och tryckte dem med en viss
innerlighet intill sig. För att utröna om lejoninnan
kunde göra skilnad mellan hund och hund, insläppte man
en annan sådan af stor likhet med de båda unga. Men
mot denne visade hon en så hotande och grym uppsyn,
att den genast måste aflägsnas. En ung kanin, som man
likaledes lät komma in till henne, grep hon genast
och åt upp med hull och hår.

Men den unga lejoninnan tynade dock af med hvarje
dag: förgäfves bjöd man henne den färskaste och
läckraste föda och förgäfves vakade föreståndarens
familj dag och natt vid sjuklingens bädd. Sedan
man i åtta månader lyckats uppehålla hennes lif,
afled hon till mångas sorg och medförde i sin för
tidiga graf flera förhoppningar och större rykte,
än om hon varit en verklig prinsessa.



Skogsfjäriln.

Saga af Richard Gustafsson.

I en liten grön och vacker björkbacke lefde skogsfjäriln
med sin brud, och skogsfjäriln var hvit, hvit
som den renaste snö, och hans brud var en
liten smultronblomma.

Så lyckliga och glada lefde de båda i skogens frid,
tills en dag en brun ängsfjäril kom på besök och
talade vidt och bredt om sina långa resor, och om
allt hvad han derunder hört och sett. Bland annat
beskref han en trädgård, som låg helt nära skogen,
och som var full af de skönaste blommor, så sköna,
att en af dem var lika vacker som alla skogsblommor
tillsammans, och ännu mera.

Ängsfjäriln flög hem till sig, men skogsfjäriln kunde
sedan den dagen icke tänka på annat än den präktiga
trädgården, och han ville så gerna se den.

Nästa morgon gjorde han sig redo att fara, och for,
oaktadt den lilla smultronblomman gret och bad att
han skulle stanna hemma.

I den stora trädgården, der så många blommor vuxo och
vissnade, der så många fjärilar flögo och fladdrade,
stod en ros, purpurröd som morgonrodnaden och den
skönaste bland alla blommor i trädgården.

Trädgårdsfjärilarne fladdrade kring rosen och skakade
på venstra vingen, hvilket skulle betyda det samma
som: jag älskar dig! Och de voro alla så grannt
klädda. Der funnos prickiga och vågiga, der funnos
purpurstänkta och de som skiftade i alla regnbågens
färger; men för alla tillslöt rosen sin kalk, då
de ville kyssa henne, och det förvånade fjärilarne,
ty så voro de vana att göra med de andra blommorna.

Men från björkbacken der borta kom en fjäril utan
prydnader, klädd i en snöhvit drägt, på hvilken man
icke kunde upptäcka minsta prick eller tvärrand. Det
var den lilla smultronblommans brudgum, som kom
att beskåda de präktiga blommorna i trädgården. Då
han såg all denna herrlighet, tänkte han vända om,
så blyg var han, men slutligen tog han mod till sig
och satte sig på ett grässtrå, ett stycke från den
purpurröda rosen. Och ju längre han såg på henne,
ju vackrare tyckte han hon var.

Solen steg allt högre, det blef varmare och varmare,
och när strålarne träffade rosens hjerta svällde det
af ungdomsfröjd. Hon slog ut sina blad, så ljufliga
att skåda, att den hvita skogsfjäriln bländades af
deras glans.

Skogsfjärilns hjerta klappade så hårdt, att bröstet
ville sprängas, och han öfvergaf sitt strå, flög
fram till den purpurröda rosen och sade: -- Hvad du
är skön! ack, hade jag en sådan brud!

Rosen såg föraktligt på den djerfve och svarade:
-- Förmätne! hur vågar du dig hit i din simpla
klädnad? Du hade gjort bättre, om du stannat
qvar i skogen och pladdrat dina artigheter för
ljungblommorna.

Nu kommo de brokiga fjärilarne och gjorde spe af
skogsfjäriln för hans hvita klädnads skull, och
sorgsen flög han åter hem, suckande: Ack, hvarföre
flög jag till trädgården? Jag var så lycklig förr,
då jag bodde i skogens frid med min
enkla brud; nu längtar jag åter till den purpurröda
rosen, fastän hon icke var lika god som skön.

När skogsfjäriln kom hem till den hvita
smultronblomman, så behagade hon honom ej mera, fastän
hon jollrade lika oskyldigt och kärleksfullt som förr; 
alla hans tankar återvände till trädgårdsrosen.

Solen steg till sin middagshöjd och lyste klar ned i
trädgården. Alla de brokiga fjärilarne voro der, och
ännu en till. Men den nykomne fördunklade de andra,
ty hans vingar skeno som klaraste guld och likt eldkol
gnistrade hans ögon.

När den gullglänsande fjäriln flög genom trädgården,
sågo alla blommorna så ömt på honom, ty han var
den skönaste de sett, men han for dem stolt förbi,
rakt fram till den purpurröda rosen, som blickade
mot honom och log med friska läppar.

Tjusad af hans gnistrande ögon och bländande skrud
glömde rosen att sluta sig, och i det obevakade
ögonblicket flög den gyllene fjäriln i hennes öppna
famn och tryckte sina läppar mot hennes. Då strömmade
liksom eld genom rosens fibrer och hon vissnade blad
för blad. När det sista bladet förtorkat, höjde sig
den gyllene fjäriln, men han sken ej mer -- han var
svart som natten.

Då solen sänkte sig i vester kom den hvita
skogsfjäriln till trädgården, oemotståndligt
dragen dit af sin längtan, att ännu en gång skåda
den purpurröda rosen; men förgäfves sökte han att
återfinna henne och hans hjerta slog så oroligt. Gerna
hade han velat fråga de andra blommorna efter rosen,
men han vågade icke, ty de sågo så stolta ut i sin
granna skrud. Då föll hans öga på en liten vildblomma,
en "käringtand", som växte nere bland ogräset på
rabatten. Till henne flög han och frågade: Hvar är
den purpurröda rosen?

"Det är en mycket lång och sorglig historia", svarade
den lilla blomman och började prata om en hel hop
saker, ty käringtänder äro alltid pratsamma. Bland
annat berättade hon att den sköna rosens förfäder
varit enkla nyponblommor, fastän afkomman genom
trädgårdsmästarens skicklighet blifvit dubbel.

"Hvar är den purpurröda rosen?" frågade ängsligt
skogsfjäriln, som icke hört ett ord af allt pratet.

"Se dig omkring, din drömmare!" skrek käringtanden,
som blef vred då hon märkte att skogsfjäriln icke
ville lyssna till hennes prat. De här vissnade bladen,
som du ser kringspridda af den luftige Zefir, hafva
tillsammans utgjort den purpurröda rosen, -- men så
går det med dem som äro dubbla.

Skogsfjäriln sade ingenting, utan tog blott ett af
de vissnade bladen och flög hem så fort vingarna
kunde bära honom. När han kom åter till skogen,
brast hans hjerta, och han sjönk död ned för den
hvita smultronblommans fötter.

Aftondaggen föll och en sorgens tår glimmade i
smultronblommans öga då hon klagade:

"Ack, hvarföre lyssnade han ej till björkarnas
varnande sus: Naturens enkla barn, akta dig för stora
verldens konstlade trädgård!



En samlare.

Det sågs en man uti kappa gå;
framåt på tå
han smög så tyst och så sakta; 
i handen en väldig käpp han bar,
en runpåk rar, 
och allt sågs han skarpt betrakta.

En boklåda vid hans väg der låg, --
strax dit han såg, 
mer lystet än alla andra;
och sällan en lumpbod han gick förbi,
men in deri 
han vanligen syntes vandra.

Der gjordes ock månget märkligt fynd.
(Det varit synd, 
om aldrig det skolat lyckas.) 
Han, till exempel, en matta fick,
i trasigt skick, 
hvarmed hans kammar nu smyckas.

Men märk, den mattan i fordna da'r
en hofmans var, 
tre konungar trampat på den; 
dess pris var till tre riksdaler bestämdt,
men han bjöd jemt 
ett hundratal för att få den.

Hans  arbetsrum är ofantligt stort,
en helig ort
med minnen från alla tider; 
der finnas slagsvärd, båd' stora, små,
gevär också 
och spjut ifrån vildars strider.

Bronserade kannor med bilder på
å bordet stå:
hans anlet', med kännarmin i, 
gladt strålar, när stolt han förkunnar er:
Det här, ni ser, 
är troligen af -- Cellini.

Så visar han er en statyett,
men vet ej rätt
hvem som det verket har danat; 
men att det varit en konstnär stor
helt visst han tror, 
-- han det utaf priset anat.

I ett af skåpen der utikring
helt andra ting
han lyckats att sammanskrapa; 
der gömmer han hufvudskål'n af en sprätt,
betydligt lätt, 
och dito utaf -- en apa.

Der finnes en byst af kung Midas ock,
ett präktigt block, 
med öron, snitsiga, rara; --
ett hår utaf Bismarck -- ej af "de tre",
men färg som de 
det har, -- han det kan försvara.

Af taflor han äger ett galleri.
-- "Gå det förbi, 
är det väl skick och fasoner? --"
"Stilleben", landskap, båd' stort och smått,
men allt så godt, 
köpt här och der på auktioner.

... Nu skall han samla från denna dag
ett annat slag: 
medaljer från alla länder. 
Tänk hvilka skatter som då han får!
Jag nästan spår: 
"Pro litteris".  Sådant händer.

Maximilian Axelson.



Ur telegrafens historia.


H. C. ÖRSTED
S. F. B. MORSE


Hvarje stor uppfinning fordrar tid för sin utveckling
och ingalunda har telegrafen i sitt nu varande skick
dragit minsta tiden. Man såg först jordkulor och
kojor innan man ens tänkte på att bygga palatser, man
begagnade pilbåge till dess man uppfann skjutvapen
och man klädde sig till och med i tidens början
med det minsta möjliga i brist på något mera
passande omhölje. Samma förhållande har det varit
med telegrafens uppfinning, jemförd med det stadium,
i hvilket den samma nu befinner sig. För att i fordna
tider på längre afstånd och mera hastigt, än hvad med
andra den tidens medel kunde åstadkommas, meddela sig
med hvarandra tillgrepos en mängd ganska enkla, men
för den tidens föreställningssätt utan tvifvel såsom
särdeles praktiska ansedda metoder. Sålunda begagnade
sig den persiske konungen Darius Hystaspis redan
omkring år 490 före Kristi födelse af vaktkarlar,
hvilka utställdes på höjder,
så långt aflägsna från hvarandra, att ljudet kunde
höras från den ena kullen eller berget till den
andra. En befallning gafs, och vaktarne skreko så högt
lungorna medgåfvo, och detta så enkla medel lärer,
efter hvad det berättas, haft en sådan effekt,
att de kungliga meddelandena fortskaffades med
en hastighet af trettio dagsresor per dag. Början
var sålunda gjord redan ett, halft tusen år före
vår nu varande tideräkning och man stannade icke
på denna punkt. Vaktkarlarne utbyttes snart mot
fackelsignaler och dessa sednare småningom så
förbättrade, att de betecknade ett fullständigt
bokstafssystem. Man var nu rätt länge nöjd med hvad
som åstadkommits, man tänkte sig icke något bättre,
och i den tiden voro vexelaffärer lika okända som
kursnoteringar, hvilket med andra ord vill säga, att
det egentligen ej fanns något intresse nog mäktigt att
sporra uppfinningsförmågan derhän, att i afseende å
meddelanden åstadkomma någon större hastighet. Först
år 1684

framträdde engelsmannen Robert Hook med ett nytt
system för telegrafering och detta var den först
kända optiska telegrafen. Detta system var att
med rörliga linealer bilda geometriska figurer,
hvilkas betydelse var på förhand bestämd. Något
mer än hundra år derefter erhöll fransmannen
Claude Chappe, som i många år experimenterat med
en signaleringsinrättning, nationalkonventets
uppdrag att inrätta en signaleringslinie mellan
Paris och Lille, och då denna linie med tjugu
mellanstationer den 30 November 1794 blef färdig
och afprofvad, hvarvid ett meddelande mellan
de båda orterna befanns kunna göras på en tid af
två minuter, ansågs kännedomen om att hastigt
kunna meddela sig på längre afstånd vara uppnådd.

Det måste anses glädjande för oss, att Sverige var
det land som först följde det af fransmännen gifna
exemplet att inrätta optiska telegrafer. Samma
år som Claude Chappe, efter hvad vi här ofvan
berättat, inrättade den optiska ledningen från
Paris, konstruerade presidenten Edelcrantz en optisk
telegraf, som först försöktes mellan Stockholm och
Drottningholm och ett par år derefter utan förändring
antogs i England. Sedan detta första försök var
gjordt, inrättades inom kort en mängd optiska
ledningar, bland hvilka en från Grisslehamn öfver
Ålands haf till Ekerö. Efter slutet af 1808--1809
års krig lät man likväl telegraferna förfalla och
afskedade telegrafisterna, ty man fann rätt snart
att det ej gafs någon sysselsättning för dem. De
optiska telegraferna upptogos sedermera ej här i
landet förr än år 1836, och man nöjde sig med dem
till dess den första elektriska telegraflinien,
hvilken sträckte sig mellan Stockholm och Upsala,
i September månad år 1853 öppnades för allmänheten
och bildade första maskan i det nät, som nu är
spändt öfver hela vårt land och hvars trådar räkna en
sammanlagd längd af omkring 1,960 geografiska mil.

*

Hans Christian Örsted var en af dessa personligheter,
om hvilka man kan säga: han skall lefva om han
an död blefve, ty han har för all tid odödliggjort
sitt namn och bevarat sitt minne genom upptäckten om
sambandet mellan elektriciteten och magnetismen, en
af det slags till sina följder omätliga upptäckter,
som forskningen endast sparsamt gör under årtusenden
och som sedan i vår tid hunnit skänka samhällslifvet
ett verkningsmedel af så oberäknelig vigt som den
elektriska telegrafen, för hvilken den af Örsted
funna elektromagnetismen är ett vilkor.

Örsted föddes 1777 i Rudkjöbing på Langeland och
blef filosofie doktor 1799. Genom trägna fortsatta
studier och förnyade resor i Tyskland, Holland och
Frankrike för ytterligare studier erhöll Örsted redan
tidigt ett högt aktadt namn inom vetenskapen och blef
vid tjugunio års ålder nämd till professor i fysik,
efter hvilken tid han utgaf ett icke obetydligt antal
vetenskapliga afhandlingar, hvilka dock alla, oaktadt
sitt värde, fördunklades genom en mindre skrift om
elektromagnetismen, hvilken han utgaf 1820 efter att
näst föregående vinter öfver samma ämne hafva hållit
föreläsningar. Telegrafselskabet i Köpenhamn har helt
nyligen låtit fotolitografiera nämde skrift, och när
dessa rader komma under läsarens ögon har skriften
blifvit spridd till alla telegrafstyrelser i verlden.

Några dagar efter sedan fregatten "Tordenskjold" den
20 Januari detta år återkom till Köpenhamn efter en
två års expedition för nedläggande af den kinesiska
telegrafkabeln, firades en fest för fregattens
officerspersonal och besättning, och vid detta
tillfälle blef ej heller dens minne glömdt, utan
hvars snille de stora resultater inom telegrafien,
hvilka man nu hunnit, ej varit uppnådda. Redaktör
Ploug hade nämligen författat en sång, ur hvilken vi
ej kunna afhålla oss att här citera följande verser:

I har ej övet Heltedaad: 
Af intet Blod blev Planken vaad: 
Kanonerne sang kun Koral 
Til Hilsen og Signal.
Men I har baaret över Sö 
Kulturens spiresvangre Frö 
Og gjennem Havets Afgrund lagt 
En Vej for Ordets Magt.

Nu styrte Östens Sfinxer ned, 
Naar York og Yeddo tales ved, 
Og Vestens Folkebölgers Drön 
Naar op till "Solens Sön". 
Og da er Aandens Herredom 
Befæstet over Tid og Rum, 
Naar hele den beboede Jord 
Kan höre samme Ord.

Med Ret I danske Mænd var med 
At knytte et af Kjedens Led; 
Thi hint Naturens store Fund 
Er gjort ved Öresund. 
Dengang i Oceanets Seng 
I sænked ned den klingre Streng, 
Da lued fra Fregattens Stavn 
Hans Christian Örsteds Navn.

Då Hans Christian Örsteds namn sjöngs utbröto de
närvarande i ett jubel, som aldrig ville taga slut.

Den namnkunnige vetenskapsmannen afled den 9 Mars 1851
efter några få dagars sjukdom. Hans halfhundraåriga
verksamhet för naturkunnighetens utbredande och
hans oaflåtliga bemödande att göra vetenskapens
resultater nyttiga för lifvet hafva förvärfvat honom
det utmärktaste rum bland vår tids lärda män. Efter
att hafva skördat så mycken heder, som få dödliga
kan beskäras, dog Örsted vid sjuttiotre års ålder
i besittning af sin själs fulla kraft, älskvärd och
munter till sitt sista ögonblick.

Den bild af Örsted, som vi fogat till denna uppsats,
låta vi ytterligare beledsagas af några ord från den
skald, vi ofvan citerat, diktade vid hans graf:

-- -- -- -- -- -- -- -- -- -- -- -- -- --

Men see -- nu spændes över Jordens Bringe 
Et Net af Strænge mellem Nord og Syd, 
I dem der zittrer Toner, som ei klinge, 
I dem der taler Tunger uden Lyd,
Igjennem dem med Lynets Ilen farer 
Naturens skjulte, gaadefulde Magt. 
Betro dem Ordet!   Neppe er det sagt,
For tusind Mile fra Dig Strengen svarer.

Nu styrter Ordets allersidste Skranke:
Det bindes ikke mer af Tid og Rum,
Saa let og hurtigt som den tause Tanke,
Saa frit som den det flyver Verden om;
Og naar hver Lysets nye Morgenstraale,
Naar Tankens Stjerneskud og Aandens Fund
Er Alles Eiendom i samme Stund,
Hvo kan da længer Kundskaps Grændser maale?

Men hver Gang denne Verdensharpe röres 
Af det forlöste, seierrige Ord, 
Et Navn der er, som, uudtalt, vil höres, 
Med Tak og Glæde af den hele Jord; 
Og det er hans, hvis ædle Forskervillie 
Blef Herre over hin Naturens Magt, 
Og det er hans, vi liar til Hvile lagt
Med tunge Taarer under Danmarks Tillie.

*

Samuel Finley Breese Morse var den som till
praktiskt utförande i telegrafiens tjenst bragte
Örsteds stora uppfinning. Vi hafva förut nämt att
Örsted fann elektromagnetismen år 1820, men först
femton år derefter fick Morse sin elektriska telegraf
färdig. Den exponerades då i Newyork, men tillgångar
saknades för uppfinnaren att anlägga en linie, för
att visa uppfinningens praktiska användbarhet, och
ej förr än åtta år derefter, eller 1843, beviljade
kongressen honom ett anslag af 30,000 dollars, för att
"på försök" anlägga en telegraflinie mellan Washington
och Baltimore. Den 27 Maj följande året afsändes
det första telegrammet på den dermed invigda linien,
och Morse hade glädjen att se sitt mångåriga arbete
krönt af framgång och erkändt. Anmärkningsvärdt är,
att samtidigt med det att Morse i Amerika gjorde sin
uppfinning af den telegrafiska 
ledningen, bragtes tvenne andra elektromagnetiska
telegrafer till stånd, den ena af Charles Wheatstone i
England, den andra af professor Steinheil i Tyskland,
utan att någon af de tre uppfinnarne känt den andres
idé. De engelska och tyska systemen befunnos snart
så underlägsna Morses, att de blefvo undanträngda,
och den sednares system är med större och mindre
förändringar det i de flesta länder antagna. Utom de
hedersbetygelser, som från furstar och lärda samfund
i många länder kommo Morse till del, erhöll han af
tio europeiska stater, hvilka år 1860 på begäran
af kejsar Napoleon sändt representanter till Paris,
för att öfverlägga om en hedersgåfva åt telegrafens
uppfinnare, en summa af 400,000 francs. Sverige befann
sig bland de tio staterna -- det länder vårt folk
till glädje och heder. England och Tyskland hade ej
hörsammat uppropet från Frankrike. Den 10 Juni 1871
aftäcktes hans staty i Central Park i Newyork.

Samuel Morse föddes i Charlestown i Massachussetts
den 27 April 1791 och lemnade redan vid tjugu års
ålder sitt fädernesland, för att i England egna sig
åt målarkonsten. Efter några år återvände han till
Amerika, reste omkring och målade porträtter samt
slog sig slutligen ned i Newyork med målarkonsten
till lefnadsyrke. Tillgångarne hade mången gång varit
knappa nog för den kringresande konstnären, men blefvo
något förbättrade sedan han bosatt sig i Newyork,
der han bildade en konstförening, hvilken några år
derefter utvecklade sig och erhöll namn, heder och
värdighet af konstakademi. Morse begagnade sina lediga
timmar att åhöra de offentliga föreläsningarne öfver
elektriciteten och galvanismen, och då han år 1829 för
konstnärliga studier ånyo företog en resa till Europa,
der han då vistades tre år i England, Frankrike
och Italien, tog han noggrannare kännedom om de nya
vigtiga upptäckterna inom nämda vetenskapsgrenar. På
hemresan till Amerika sammanträffade han med
en landsman, professor C. T. Jackson, och då
denne omnämde de i Paris pågående försöken med
elektromagnetismen, väcktes hos Morse tanken på
dess användande för telegrafering, och innan han
landade i Newyorks hamn hade han i sitt hufvud
klart uppgjort för sig såväl signaleringssystemet
som apparaten. Åtskilliga år förgingo derefter för
den verkligt praktiska lösningen, men, som vi ofvan
nämt, han lyckades och hade den glädjen att få skåda
hvad ej många dödliga "stora" sett -- sin egen staty
resas af ett tacksamt folk. Morse dog den 2 April
detta år i en ålder af åttioett år. Stoftet hvilar
i hans fädernejord. Att minnet af honom alltid och
öfverallt skall hållas i ära och helgd, detta har
han sjelf sörjt för genom sitt snille och sin kraft.

*

De män, som hos oss förnämligast och kraftigast
verkat för den elektriska telegrafens införande,
äro öfverstelöjtnanten J. F. v. Heland och majoren
A. L. Fahnehjelm, hvilka först nyligen lemnat de
befattningar, de innehaft såsom intendenter vid
telegrafverket. Ett godt och välvilligt understöd i
sina bemödanden erhöllo de äfven af telegrafverkets
förste styresman, aflidne generallöjtnanten Carl
Akrell, som med upplyst förstånd, oväld och kraft
organiserade den nya inrättningen.

Telegrafstyrelsens och Stockholms hufvudstations
lokal, som från verkets första organisation varit
belägen vid Stora Nygatan, blef i April månad
nästlidet år förflyttad till den för de samma
nyuppförda byggnaden N:o 2 vid Skeppsbron. Som detta
hus blifvit enkom bygdt i och för telegrafverket, har,
på samma gång ett behöfligt ökadt utrymme ernåtts,
inredningen af de många olika lokalerna kunnat ske med
en komfort, öfverensstämmande med tidens fordringar,
utan att någon nämnvärd högre kostnad derigenom
förorsakats och med iakttagande af att det nödvändiga
i alla delar blifvit tillgodosedt. Bottenvåningen
upptager kassaexpedition eller lokal för
afgående telegrammer samt budsändningslokal
för ankommande telegrammers försändning eller
afhämtande. Källarevåningen utgör förrådsrummet för
den elektriska kraften med dithörande attiralj samt
för liniemateriel. En trappa upp är apparatrummet,
ett så väl för sin vackra belägenhet som storlek och
utseende i öfrigt
särdeles prydligt rum, gående i vinkel och upptagande
en längd af etthundratrettio fot. Utefter rummets
norra och östra sida löper en bordsräcka,
å hvilken apparaterna äro uppställda och vid
dem sitta den rad af unga tjenstemän, åt hvilka
vi anförtro våra stora och små hemligheter. I
samma våning ligga telegrafdirektörens embetsrum
samt revisionsrum. Våningen två trappor upp
innehåller lokaler för styrelsen samt de båda
telegrafintendenterna, hvarjemte der äfven förvaras
verkets samling af modeller, prof m. m. Öfversta
våningen är upplåten till lokaler för krigshofrätten
och skogsstyrelsen.

Bland   annat   som   i   samlingarne   förekommer ser   man
äfven   ett   stycke   af   Öresunds-kabeln,   med hvilken följande
rätt   egendomliga   historia   är   förknippad. En  af de rikaste
men   sannolikt också  snålaste   bönderna   på  ön Hven gjorde
upp   för   sig    den   något   korttänkta spekulationen,   att   om
han    sjelf   först   åstadkomme   skada   på undervattenskabeln
och   sedan  ginge vederbörande till hända med upplysning om
hvar skadan skett, skulle han för detta sitt välförhållande --
det sistnämda nämligen -- erhålla en rik belöning. Sagdt och
gjordt.    Bonden uppfiskade en natt kabeln, högg med en mejsel
ett  hål  i beklädnaden och borrade derefter igenom 
ledningstrådarne.    Tjenstemän ankommo till ön och bonden var icke
sen att anvisa stället, der kabeln var skadad. Som det genast
misstänktes att våldsverkaren och upptäckaren var samma 
person,   blef  bonden   åtalad  för  brottet, hvilket   äfven så godt
som   genast   bevisades,   då mejseln  och borren vid visitation
funnos   i   hans   bostad.    För att undandraga sig såväl lagens
straff   som   kostnaden   för    ett    örlogsfartygs utrustande   till
kabelns   uppfiskande   och   iordningställande, samt  framför allt
för att åt sin familj rädda sin vackra förmögenhet, gick 
bonden åstad och hängde sig.

Då   denna   uppsats,   till  följd af det lilla utrymme, som
för detta ämne kunnat i tidskriften upplåtas, måste begränsas
inom   en  viss  ram, återstår blott att med några ord hänvisa
läsaren   till   de   illustrationer,   hvilka   pryda den  kortfattade
texten.    I detta afseende vilja vi först nämna angående Samuel
Morses porträtt, som, jemte Örsteds, är anbragt vid den lilla
skildringens början, att då utan tvifvel ett stort antal af 
Journalens läsare i andra illustrerade tidskrifter haft  tillfälle se i
Morses  porträtt  en gammal gråskäggig gubbe, som han väl i
sjelfva verket också var när han lemnade oss, har redaktionen
trott  sig bereda  sina läsare ett ökadt nöje genom att lemna
ett   porträtt   af   den utmärkte mannen sådan han såg ut vid
den  tiden  han gjorde sin stora uppfinning och  då han ännu
var i sin ålders fulla kraft.

Om den exteriör, som lemnas af Stockholms
hufvudstations telegraflokal   med   Gustaf   III:s
staty i förgrunden, hänvisa vi till teckningen,  som
fullt åskådliggör dess vackra belägenhet, åtminstone
för   dem hvilka äro något förtrogna med hufvudstaden.
Hvad interiören beträffar lemnar denna begrepp om
det här ofvan  omnämda  apparatrummet i våningen en
trappa upp, det hela taget från telegrafdirektörens
i vestra ändan af denna sal belägna embetsrum.
Vi se utåt hela ena sidan den rad af samvetsgranna
och   arbetsamma   unga män, om hvilka vi   ofvan
talat,   alla   sysselsatta   vid  dessa Morses
apparater, hvilka   till   verldens  alla hörn 
försända ena dagen ordres om våra affärer och andra
angelägenheter, en annan dag lika väl en helsning i
glädjens ögonblick, som ett farväl till eller från
en   dödsbädd.     Den   attiralj,   som vi se å
motsatta sidan, är dels,   invid första hvalfvet,
det skåp der åskledarne äro uppställda,   dels
en   visaretelegraf,  som  användes vid våra 
jernvägsstationer och polisvaktkontoren i  hufvudstaden,
jemte åtskilliga   apparater,   afsedda   för
undersökning af sammanhängningar och mindre fel på
de olika telegraflinierna.

Såsom ett afslutande af denna uppsats, tillägga
vi, med i tanken på Örsteds och Morses förenade,
fullbordade verk följande sanna ord, dem svensk man
nyligen nedskref till Morses minnesruna: Ihärdighet,
uppoffring, kärlek fordras det, för att skänka en
snillrik tanke tillvaro i verkligheten -- och sedan,
ja sedan fordras det ännu mera ihärdighet,

ännu mera mod, ännu mera kärlek, för att icke
kantra i hamnen, då okunnighet och otro, afund och
hån, räddhåga och list förena sina krafter att ställa
till en storm, hvarunder
sjelfva de "stilla i landena" väckas till vrede
mot den, som "icke är nöjd med hvad vi ha",
"hvad Gud gett", "hvad våra fäder haft nog af". --

K. T- n.


Telegrafstationen i Stockholm sedd från planen vid Gustaf III:s staty.
(Teckning af C. S. Hallbeck.)




Den lefnadströtte.

Lycka!    Min barndoms vän,
Hvar finnes du igen?
Icke i vindens sus,
Ej i en källas brus;
Icke i blommans nick, 
Ej i en ungmös blick;
Icke i solens ljus,
Ej uti Herrans hus; 
Icke vid bålen i muntert lag. --
Fåfängt jag söker dig natt och dag!

Fåfängt jag söker dig: 
Törnbeströdd går min stig 
Hän öfver ödslig trakt, 
Qvalen med mig fått makt, 
Lidelser i min själ 
Drifva sitt hemska spel. 
Oro mitt sinne tär, 
Sakna'n mitt sällskap är. 
Långt ifrån oskuldens paradis, 
Gifven jag är förtviflan till pris.

När skall jag finna ro? 
Aldrig, måhända? -- Jo, 
En gång, när dödens hand, 
Slitande alla band, 
Frihet åt fången ger, 
Skall jag ej klaga mer: 
Glömsk af mitt syndafall, 
Roligt jag sofva skall. -- 
Moder! Tag åter det lån, du gaf, 
Skänk din förtappade son en graf!

Aning!    Fyll med din tröst 
Tviflarns beklämda bröst! 
Låt honom hoppas att 
Dag följer efter natt;
Att hvad förlorats här, 
Åter blir funnet der. 
Följ genom dödens port 
Mig till den sälla ort, 
Der till den skönaste harmoni 
Skärande missljud förbytta bli'.

Isidor K.


Vid et kaffebord.

Af Sylvia. 

(Forts. o. slut fr. sid. 171.)

Fru Levander   gjorde   en   paus,   i   det   hennes
blickar långsamt öfverforo den lilla samlingen.

"Du glömmer väl inte att servera mera kaffe,
Lena! Ja, mitt herrskap! Det var just i Lördags min
nya hyresgäst kom och besåg sina rum. Han hade brunt
purrigt hår och ett rödlätt, trindt ansigte. Och hvem
kunde tro, att under denna trinda yta! ... men nog
derom, jag kommer i sinom tid också till den saken
... Denne person, med sin slokiga hatt i hand, steg
direkt fram till fönstret. 'Ja, här blir bra' -- sade
han och stirrade utåt, han såg hvarken på min 
präktiga, stoppade soffa eller min stora förgylda spegel,
som, skam till sägandes, nog äro värda att taga
i ögonsigte, inte heller kastade han ens en blick
in i sängkammaren, han drog blott upp ett ur med
guldboett på båda sidor och blott ett litet rundt
hål på ena sidan, derigenom man skymtade visarne,
och jag tänkte då jag såg det ..."

"Ja, att om han inte kunde betala sin hyra, så kunde
du ju ta' det", framkastade Marianne.

"Ungefär så der, och när man inte känner menniskorna,
så vet man inte hvad man skall hålla sig till."

"Och nu har han flyttat in och klockan var inte hans
och du har inte fått en skilling! Ja, det finnes
inte uslare varelser än karlarne!" utropade fröken
Klöfverstjerna.

"Åh nej, en sådan som han har inte ondt efter
mynt! Han betalade genast och utan att pruta; men
han såg på sin
klocka ... à propos, det är väl ingen klockstöld
nyss begången? T. ex. en klockstöld och mord? Ja,
jag frågar, ty jag har mina skäl. -- Emellertid såg
han på sin klocka och sade:
'Jag   har   stämt   möte med en person och har
litet brådtom. I morgon sänder jag hit en stor packlår och sjelf
kommer jag på qvällen. Ja, här blir just bra!' --
åter kikade han på fönstret och derpå var han utom
dörren. Jag tänkte: han, som jag, är bestämdt nöjd
öfver att inte ha' några grannar, som bo tvärs
öfver gatan. Jag är visst inte nyfiken, men folk
i allmänhet är det, och det är naturligtvis bra
obehagligt
när någon obehörig oupphörligen betraktar allt hvad
man ta'r sig till."

"Ja, hvem vill bo som i en lykta!"  sade väninnorna.

"Min hyresgäst tror jag framför alla andra åtminstone
inte vill göra det! Nå, han flyttade hit, som sagdt,
och har nu bott här i nära tvenne dygn. Först och
främst gick jag upp och ville hjelpa honom med lårens
urpackning. 'Den får ingen annan röra, än jag sjelf',
sade han och reglade till dörren bakom mig. I går
på morgonen, jag var ännu inte riktigt klädd, så
kommer Lena in till mig. 'Hör du, Marie', sade hon,
'Hilda får inte städa uppe på herr Bignells rum,
han har sagt henne att hon får husera bäst hon vill i
sängkammaren, men det stora förmaket sköter han sjelf,
och hon slipper inte ens dit in, ty han bär nyckeln
på sig.' Bäst som vi stå och tala om menniskors olika
egenheter och just om löjtnant Evert,




Telegrafstationens i Stockholm "Apparatrum".
(Teckning af C. S. Hallbeck.)


Ett kafferep.
Efter en oljemålning af H. Sondermann, teckningen på trä af konstnären sjelf.

som ville att Hilda skulle damtorka hos honom minst
fem gånger på dagen, så att jag slutligen inte
visste hvad jag skulle tro, så knackar det på vår
dörr, och en den allra rysligaste trashank kommer
och frågar efter herr Bignell. Det var ett bland de
värsta spetsbofsansigten jag sett, och jag för min
del skulle inte vilja varit fem minuter mellan fyra
ögon med honom, men herr Bignell var inläst med honom
i minst fem timmar. Kaka söker maka!"

"På eftermiddagen satt jag just här i soffan,
'Gullock' låg bredvid mig på sin dyna, men lilla
'Amie' satt i mitt knä. Jag hör då tydligen liksom
ett schasande ljud uppe ifrån herr Bignells rum,
som ligger precist här öfver oss. 'Amie', det lilla
välsignade kräket, satte nosen i vädret och började
att tjuta och skälla, och då Lena gläntade på dörren,
för att se hvad som stod på, så rusade hon ut som en
ursinnig samt började skälla utanför herr Bignells
rum. Slutligen lyckades vi locka ned och lugna henne
och jag sade till Lena: hvad går åt Amie, hvad tror
du? 'Det står aldrig rätt till der uppe', svarade
hon. Mina ben darrade, så att jag kunde knappast
stå, likväl hade jag nog kraft att släpa mig uppför
trappan till öfvervåningen och vår Herre gaf mig så
pass sinnesstyrka, att jag kunde luta mig ned till
nyckelhålet."

"Ack ja, vår Herre öfverger aldrig de sina i nödens
stund, det har jag haft tusen bevis på", sade fru
Wahrlund.

"Nå, söta du, och i nyckelhålet?" inföll fröken
Klöfverstjerna otåligt.

"Jo, jag såg herr Bignell stå lifs lefvande framför
mig och han arbetade och drog i ... ja, jag vet inte
huru jag skall få fram det!" Och för andra gången
denna eftermiddag höjde fru Levander ögon och händer
mot himlen.

"Jesus, tant, hvad drog han i?" sade Ida med en rysning.

"Ja, att tänka sig, det man kanske på gamla dagar
skall blifva inblandad i en brottmålshistoria!"

"Säg ut, hvad drog han i!"  badö alla damerna.

"Jo, en död menniska!"

"En död! Hu, så förskräckligt!"

"Jag såg tydligen huru hans armar och ben slunko
omkring den der Bignell, som drog fram honom till
en stol, der han tycktes ha' ett sataniskt nöje
af att sätta honom, liksom han varit en lefvande
menniska. Mina ben buro mig inte längre, jag signade
till jorden -- när jag åter repat mig så pass, att jag
kunde lägga ögat till nyckelhålet igen, gick Bignell
med händerna på ryggen fram och tillbaka. Jag smög mig
då ned för trappan så tyst som jag kommit, ty om han
upptäckt hvad jag sett, hvem skulle då väl skyddat
mig ifrån att kanske sjelf blifva mördad? Och nu
har jag i nära tjugufyra timmars tid burit på denna
förfärliga hemlighet."

"Hvem, i Herrans namn, har han då mördat?"

"Ack, mina vänner, allt är nu så solklart för
mig! Hans olyckliga offer har han gömt i den stora
låren strax efter dådet, det är derföre han flyttat
hit, det är derföre ingen har fått komma in i stora
rummet. Sådana här rysliga saker har jag läst mera
än en gång om. Der mordet var begånget befarade han
att upptäckas förr än här, och han tror naturligtvis
att det skall bli' för honom en smal sak att härifrån
transportera den döde, och i och för detta ändamål
har han sina funderingar på mitt fönster."

"Den der trashanken har han väl gjort upp med om att
hjelpa sig."

"Ja, det är klart!"

"Men dessförinnan måste han bli' gripen!" ropade damerna.

"Jag kan inte förstå hvad du tänkt på, som inte redan
skickat efter polis!" sade fröken Klöfverstjerna.

"Det skulle jag gjort, om jag inte vid nyckelhålet
gjort den der upptäckten. Jag mins hur borgmästarinnan
Enander blef bespottad för att hon på ett sådant sätt
såg sin piga stjäla den der medvursten."

"Men det här är ju ingen korf, söta du! och hela
samhället skall bli' dig tacksam, för att du lemnar
en sådan bof i rättvisans händer."

"Ja, jag har funderat hit och dit! Och derföre har
jag just önskat att salig Theodor lefvat! Hör med
hvilka oroliga steg han går här öfver oss!"

"Men tänk om den der ljusa fågeln ger sig utaf och
lemnar qvar låren och den mördade", sade fröken
Klöfverstjerna.

"Nej, han får inte ge sig bort! Låt Hilda hals öfver
hufvud springa till borgmästaren; vi skola bevaka
trappan så länge", ropade Marianne.

I detta kritiska ögonblick öppnades dörren från
förstugan och en ung mörkhårig man steg in.

"Det är han!"  sade fru Levander knappt hörbart.

Alla damerna gåfvo upp ett anskri.

"Jag   ber   om   ursäkt,   att jag träder så här dristigt in
och skrämmer herrskapet; jag ville blott säga till, att om den
der karlen, som var här i går, kommer och frågar efter mig,
i så skall han komma igen i morgon bittida precist klockan 8."

Han   skulle   just   åter   aflägsna  sig, men Marianne hade
rest sig upp och gick nu emellan honom och dörren.

"Här slipper ingen ut! Lena, spring in i köket och
gif Hilda besked", ropade Marianne, som nu manhaftigt
skjutit rigeln för.

"Det var rätt, Marianne, håll fast honom, tag honom
i kragen! Den bofven, skurken, nidingen!"

"Hvad i Herrans namn!" Den unge mannen stod midt i den
skrikande kretsen, och tumultet hade nått sin höjd,
då Hilda stack in sitt förskrämda hufvud ifrån köket i
det hon sade: "Grefve Löwenstjerna från Julsta är ute
i förstugan och ber att få tala med herr Bignell!"

"Öppna för honom, Marianne, han kommer som en räddande engel!"

"Håll fast honom, grefve Löwenstjerna, vi förmå inte
mera!" ropade fru Levander och föll andfådd ned på
sin soffa igen.

"Bignell har alltid varit damernas favorit, men att
han var det i sådan grad ..."

"Det synes som om man här betraktat mig som allt annat
än favorit", sade herr Bignell, "jag kan sannerligen
inte förstå den egna uppståndelse jag förorsakat."

Då framträdde fru Levander, och tagande Lena till
vittne gjorde hon nu en formlig anklagelse.

Grefven skrattade i det han slog Bignell på
axeln. "Mina damer, v. Braun säger på ett ställe",
sade han och pekade på kaffebordet:

'Den drycken underbar verkan har, 
Ty clairvoyant blir då en och hvar. 
Hvad aldrig händt och hvad ej kan hända 
Blir nu så visst. Och de ord förvända,
De lägga ut och de lägga till 
Och göra hvalfiskar af en sill.'

Och så har det också händt här. Mitt herrskap, jag
har den äran att i herr Bignell presentera en ung
lofvande artist, hvars heder jag går i god för,
liksom för hans kommande stora rykte, och jag kan
slå vad att den döde var ..."

"En mannekin, som jag, i brist på bättre modell,
stundom begagnar mig utaf."

"Åh,   herre Gud,   vi be tusen gånger om ursäkt", sade
samtliga damerna.

"Ack,   jag   vet  inte på hvad sätt ni skall kunna förlåta
mig!"  stammade fru Levander.

"Åh,   jag   anser mig tillräckligt revancherad", sade herr
Bignell   med   ett   litet  leende,  "ty jag har genom herrskapet
fått   ämne   till   en   ny   tafla  t. ex.
'vid   ett kaffebord'.    Jag
hoppas   att damerna godhetsfullt sitta för mig och på så sätt
skall   den   svåra   anklagelsen,   som   är  gjord
emot mig, vara glömd."

"Det var en präktig idé!" sade grefve Löwenstjerna gladt,
"och blir en bild gripen ur lifvet samt skall
bestå", tillade han saktare och blott hörd af den
unge artisten, "så länge kaffebönor och pladdrande
tungor finnas till!"


Stjernarps ruin.

Vid sjön Roxens strand, på en plats, som en oändligt
rik natur gjort till en af Östergötlands skönaste,
ligger Stjernarps ruin, i sitt slag vacker, äfven
den. Om det slott, hvaraf denna ruin utgör lemningen,
har man helt olika och obestämda uppgifter. Enligt
några skulle det hafva varit sex, enligt andra sju och
åter enligt andra endast fyra våningar högt. Så mycket
vet man dock derom med säkerhet, att det uppbyggdes
på 1650-talet af grefve Robert Douglas och att det,
jemte de två våningar höga flygelbyggnaderna af
sten, den 12 Mars 1789 genom vådeld förstördes eller
förvandlades till den ruin, som ännu qvarstår, en
skugga af något som en gång varit stort och skönt och
som utgjort traktens prydnad och menniskors stolthet.


Stjernarps ruin.
(Efter en äldre gravyr.)


På   den  tiden var Stjernarp ett betydande gods och
bibehöll i detta afseende   sin karakter oförändrad
till 1822, då
egendomen,   styckad,   såldes   till   flere  ägare.
Hufvudgården, sådan den ännu befinnes, är dock
fortfarande ganska ansenlig.

Inga historiska minnen af märkligare art äro förbundna
med Stjernarp; det enda, som kan anses hafva en sådan
karakter, förvaras i sägnen om det nedbrunna slottets
tillkomst.

De båda grefvarne Douglas och Lilje, den förre ägare
till Stjernarp, den sednare till Löfstad, voro, heter
det, goda vänner. Båda, liksom de fleste af denna tids
män, deltogo i trettioåriga kriget. Der samlade de en
rik skörd af gemensamma minnen, uppvuxna ur gemensamma
faror och pröfningar. Sådant närmar och sammanbinder,
sådant knyter vänskapsband. Lyckligt undsluppna
krigets blodiga "lek" och hemkomna tyckte de, som på
lång tid endast varit skilda af en tunn tältvägg,
att afståndet mellan deras egendomar var allt för
stort. De öfverenskommo då att bygga hvar sitt slott,
båda så högt belägna, att de öfver de susande skogar,
de böljande sädesfält och de glimmande insjöar,
hvilka skilde dem åt, kunde ses från hvarandra. När
ägarne ej längre kunde råkas för att utbyta tankar
och bläddra i den gemensamma minnesboken, ville de
åtminstone kunna se till hvarandras boning och, om
något ovanligare inträffade, gifva hvarandra genom
tecken underrättelse derom. Så inrättades mellan de
båda slotten ett slags optisk telegraf, hvilkens
hufvudsakliga uppgift blef, såsom det påstås, att
meddela inbjudningar till gillen och dryckesstämmor.

Bland de många folksägner, hvilka, liksom fantastiska
töckenbilder, sväfva nästan öfver alla insjövatten,
äro äfven några, hvilkas fina inslag blifvit spändt
öfver Roxens spegel. Känner man något till arten af
den jordmån, der dessa folkets fantasiblomster helst
tycka om att slå rot, så kan man väl förstå att ingen
plats är lämpligare för sådana sägners 
handling än der invid ett vatten, hvarest Näcken plägar
slå sin harpa för sjödrottningen och hennes hof,
reser sig en spöklik ruin, ur hvars skuggor ugglors
hemska skri i stilla midnattstimmar tränger fram och
slår den ensamme vandraren med fasa och bakom hvars
fönsteröppningar man trott sig se grupper af vålnader
hvimla i månskenet, erinrande om de flydda dagar, då
Östergötlands adel -- artiga svenner, ärr- och ärohöljda
hjeltar, och damer, födda systrar till gracerna --
här var samlad för att njuta af obegränsad gästfrihet,
en från hedenhös god svenskmannased.

En af dessa sägner, som särskilt rör Stjernarp,
har S. J. Hedborn poetiskt behandlat i sin bekanta
ballad: "Stjernarpa-Fiskare", hvari förtäljes,
hurusom fiskaren, "om hvilken hvarenda tärna som fanns
i slottet drömde, äfvensom om krona och krans", när
han i kolsvart qväll vid sitt bloss utlade svekfulla
nät och krokar fick besök af en

"jungfru med rosenkind,
Som åker på böljan i nattlig vind,
Som åker i blänkande silfverkorg" --

och hvilken ej var någon annan än "den listiga hafsfrun" sjelf.

"Så smal var hon snörd som en lilja, och grann 
I skimrande gördel som azursten, 
Och axlarna lyste som ädelsten."

Förgäfves söker fiskaren att undfly faran och frestelsen, hafsfrun

"Hvälfver omkull sin brudgummes båt,
"Som firar sitt bröllop med rop och med gråt.

"Hos bruden han somnar i blåhvitan säng, 
"Och strömkarlen slår på sin festliga sträng; 
"Det vågiga sparlakan sänker sig matt, 
"Och brudfacklan lyser i mörkan natt.

"Hon lyser ännu både höst och vår, 
"Hvareviga qväll, hvarteviga år, 
"Så blekt uti dimman på svartan sjö,
"Och flämtar på ensliga strandens snö."

E-g.



Till lands och sjös.

Resebeskrifning af E. Sehlstedt.

III.

Nu är att säga, hur i Westerås
Jag luften fann uppfylld af vindar ljumma.
Till postkontoret gick jag först, förstås, 
Att skicka bref hem till min lilla gumma. 
Nyfiken är jag af natur'n, gunås! 
Och ville heller ingenting försumma. 
Jag såg mig kring -- och se! en vän och bror 
Satt uti luckan som postinspektor.

Det vardt en glädje, alldeles förbaskad,
Å ömse sidor för hvarandras skull.
Han, liksom jag, blef gränslöst öfverraskad,
Fast han blef mycket mera godhetsfull,
Ty sedan sta'n i hast var genomtraskad,
Vi stannade till slut vid  Vester-Tull.
Der bjöds på sexa, som på Berget dukades,
Och som för rimmets skull jag säger: slukades.

Naturen är mitt lif och min förtjusning:
Hon är gudomlig i hvarenda gest.
Och källans sorl och vestanvindens susning
Ha' melodier, som jag fattar bäst.
Och humlans sång och lilla vågens krusning
För mig predika bättre än en prest.
En trast i lundens tempelhvalf som dessa
Jag hellre hör än allt hvad prester messa.

Naturen håller inga tal, hon talar,
Och hvad hon talar, är det kärna i.
Hon pjollrar ej, hon gläder och hugsvalar
Och hjelper kranka att helbregda bli'.
Hon öppnar vänligt sina lärosalar,
Fast tanklöst ofta vi dem gå förbi.
Till vän och moder är hon klippt och skuren:
Jag bugar mig och hippar för naturen.

Ifrån verandan kunde jag ej nog 
Betrakta kyrkan och Tessinska tornet. 
Och rundt omkring var berg och dal och skog 
Med mellanrum för rågen och för kornet. 
På himlen månen ut sig vackert tog 
Och höll mot molnet silfverblanka hornet. 
Jag mins ej allt af hvad jag hört och sett, 
Då jag gick hem emellan tolf och ett.

*

IV.

På morgonqvisten tog jag afsked af 
Kung Göstas park och trefliga hotellet
Och gick om bord? Jo pytt! jag mig begaf 
På landsvägsäfventyr i vagn i stället. 
Jag kände nog att jag på hjul och naf 
Behöfde skaka om det gamla skrället. 
Man vet hvad kroppen uti anspråk ta's,
Då man som resande går på kalas.

Det var en landsväg, ypperlig som få, 
Och det var väl att jag den vägen väljde, 
Fast dammet tog sig för, att då och då 
En liten genväg ta', hvar gång jag sväljde. 
Jag äng och åker såg med kråkor på 
I väldig mängd, att det mig nästan qväljde, 
Ett traskigt byke, till uppsyn och skrän 
Det fulaste jag vet bland fjäderfän.

Jag många kyrkor såg, naturligtvis, 
Som öfver rika rågfält syntes gapa, 
Och glada ungar, nästan i chemise, 
Som ville sig en liten grindslant kapa. 
Ett Mars-fält såg jag ock, der exercis 
Ta'r hand om bönder, för att hjeltar skapa. 
Nu stod det öde: det var bara nöt, 
Men ingen militär på Utnäslöt.

Jag Strömsholms gamla kungaslott besåg, 
Der Carl den elfte älskade att jaga; 
En konst, hvars storhet alltid deri låg 
Att djur för nöje skull afdagataga. 
Nu borgen öde står vid Kolbäcks våg, 
Der ångfartygen fram och åter draga 
Och vattenspegeln jemt i sin kanal 
Ur Galten rinner, som är kolossal.

Men här var icke längre tid att bida. 
Jag flög, så godt jag kunde, hit och dit. 
Man nödgas andas ut en smul, så vida 
Man ej skall stukas i hvar enda bit. 
För korpulent och gammal till att rida, 
Gaf jag till spillo hela stuteri't. 
Och utomdess, för andra små intressen 
Kom jag ej dit: förlåt mig det, von Essen!

Jag kosan ställde till hotellet ned, 
Ett godt hotell, som ni kanske ej vänten! 
Kronfogdar gjorde jag bekantskap med, 
Förmodligen med goda traktamenten. 
I glam och samspråk tiden sedan skred,
Och jag blef vän med sjelfva intendenten, 
Och nära var, att "oskuldsfull och ren"
Jag kommit in i pröfningskomitén.

(Forts.)


Barnbarnen på Hallstanäs.

En familjhistoria af Onkel Adam.

(Forts. fr. föreg. häfte sid. 157.) 

En liten Episod.

Vid denna tid satt majoren på sitt Rippekulla och
rufvade på hämd och seger.

"Inte blir jag bjuden på begrafningen; ty
'Kalmuckskan' vet nog, att när sorgkonfekten kom,
skulle Nils Sölfverfält ta' för sig af småkrafset
-- nej, hon aktar sina ... Nej, jag väntar, och så
när nådig enkefriherrinnan på begrafningen tappat
ut alla sina krokodiltårar och hennes nerver blifvit
lugnade -- ty hon har nerver också, den stora kolossen
-- så heter den, som kommer och stör herrskapet,
hvarken mer eller mindre än Nils Sölfverfält, som,
om unga ryssen Alexander sätter upp näsan, kan ta'
honom i vingbenet -- och så vidare. Du skall få se,
mamma, att Nils Sölfverfält känner lagen, och skall
så tukta till det storfurstliga herrskapet, att de
få hicka i fjorton dagar."

De omständligaste anstalter gjordes för majorens andra
resa till Hallstanäs, der han nu ämnade förblifva
till dess han besegrat den lede fienden och, som
Sanct Göran i legenden, stungit draken ihjel med
sin ridderliga lans.

När man kunde antaga att begrafningen var 
öfverstånden och storfurstinnans "höga sorg" stillad och
boutredningen börjad -- så skulle majoren komma som
ett skyfall öfver dem der borta på Hallstanäs.

En vacker dag for han också, försedd, som alltid, med
en stor och rikhaltig matsäck, som han skötte om så
att han först sjelf fick hvad han för egen del behöfde
och sedan gaf sin kusk Lundqvist tillräcklig föda,
"hvaraf menniskan hafver sin näring"; och som majoren
hade egna hästar och så väl Svarten som Bläsen, i
anseende till ålder, behöfde både hvila och matro,
så gick resan ganska långsamt, men säkert. Sakta
drog han fram, som ett åskmoln, som skockar sig vid
horisonten och bär blixt och dunder i sitt sköte.

"Är friherrinnan hemma?" frågade han en betjent,
eller, som majoren kraftigare uttryckte sig, en
"betjentlymmel", som han vid urstigandet mötte på
trappan.

"Nej, friherrinnan mår ej väl -- hon ta'r inte emot."

"Det var väl också f-n, ta'r hon inte emot salig
Sammels ungdomsvän, major Nils Sölfverfält. -- Helsa
från major Sölfverfält. -- Nå! stå inte och gapa nu! --
Marsch, slyngel!"

Efter en god stund kom en annan betjent; ty den förre
hade funnit sig förolämpad och ville ej gå med ärenden
åt en sådan en, som majoren kunde vara.

"Jag har  befallning att anvisa hr majoren ett gästrum."

Majoren anvisades ett rum i ena flygeln, temmeligen
stort och temmeligen gammalmodigt möbleradt,
eller ungefär som der hemma på Rippekulla, som icke
heller var modernt. På väggen hängde, dock utan ram,
porträttet af salig generalen, klädd i harnesk och med
en röd kappa öfver axlarne. Det var godsets stamherre,
som flere gånger varit i fråga att säljas på auktion
eller upphängas i stallkammaren.

"Jag har affärer med friherrinnan", sade majoren,
"jag måste tala med henne."

"Hon är sjuk!"

"Ja, det vet jag, och ändå -- hvar är fröken Julia?"

"Hon viker icke från friherrinnans sida."

"Jaså. -- Rätt galant", sade han för sig sjelf. "Ja,
gå med budet! Hvar blef den andre slyngeln af? Yar
han för förnäm att sjelf bära fram svar?"

"Jag vet inte."

"Jaså, du vet inte; men det vet jag, att om du
icke bär fram budet till din stor--stor--friherrinna
sa' jag -- så vet jag råd att hålla betjentdrumlar
i spatsergången."

Det dröjde länge. Ingen betjent kom; men slutligen
inträdde en liten herre, som presenterade sig heta
"rådet Skummer", och bockade sig och bad å nådig
friherrinnans vägnar herr majoren vara i högsta måtto
välkommen till hennes egendom.

"Det   är så f-n heller, lilla -- hur var
det? Rådman?"

"Nej, egentligen kammarråd", rättade rådet.

"Ja, det synes att herr kammarrådet är ett riktigt
kammarråd."

"Budet sade att herr majoren måste tala med enkefru
friherrinnan; men som fru friherrinnan är illamående
och i sin djupa saknad och sorg icke ta'r emot någon,
så har hon bedt mig att samtala med herr majoren."

Detta tal framfördes så ceremoniöst och med en
så släpande näston, att majoren kokade af vrede i
synnerhet derföre, att han fann sig urståndsatt att få
bryta ut -- hvilket egentligen tillhörde hans natur.

"Mjuka tjenare! mjuka tjenare!" var det enda
majoren kunde framföra ur sitt beklämda bröst,
der förargelsen, alldeles som i en tillskrufvad
papinsgryta, höjde sig grad efter grad öfver den
vanliga kokpunkten.

"Hvarmed kan jag vara till herr majorens tjenst?" sade
rådet, artigt bugande för ställets gäst.

"Här skall väl ske--bo--hyck-- det täpper så--hyck--i
bröstet: bo--hyck-- Jo, jag menar, när blir
bouppteckningen?"

"Man håller på dermed just nu; jag är af fru
friherrinnan befullmäktigad att uppgöra så väl
bouppteckning som arfskifte efter salig baron Samuel
von Lützow till Hallstanäs med underlydande frälse --
rå och rör."

"Mjuka tjenare! tjenare!" upprepade majoren utom sig
af förargelse, som ökades ännu mera genom det lilla
rådets släpiga ton och försmädliga utseende samt den
naturliga antipati feta menniskor hysa för magra och
små. Man kan ej vänta sympati mellan en melon och en
skärböna.

"Är det någon fordran? Okända borgenärer kallas genom
årsproklama."

"Nej! det är blott fråga derom att jag, Nils
Sölfverfält, är fröken Julia von Lützows laglige
förmyndare."

"Tillåt mig fråga på hvilken grund detta herr majorens
påstående sig stöder."

"Jo, på hennes fars yttersta vilja -- nej inte
yttersta, utan förut, fast han gjorde ihjel sig -- ja
jag menar dummade sig och gick på jagt strax derpå."

"Och handlingen? Herr majoren var, vill jag tro,
icke genom något slägtskapsband befryndad med salig
baronen eller hans barn, högvälborna fröken Julia."

"Jag har svart på hvitt" -- och nu framtog han
dokumentet. -- Jofur kastade nu sin åskvigge.

Rådet torkade mycket långsamt sina glasögon, satte
dem på sig och satte sig att läsa handlingen.

Det dröjde en stund och majoren i sin segerglädje
kunde ej underlåta att frågande säga: "Nåå?"

"Handlingen saknar vittnen."

"Hvad? vittnen, jag var ju sjelf närvarande."

"Jag nekar visst icke det; men lagen säger, att det
af ojäfviga vittnen skall undertecknas, och då herr
majoren, som sjelf är utsedd att blifva fröken Julias
förmyndare, kunde ha' nytta eller skada af att bli'
eller icke bli' samma frökens förmyndare, så är
herr majoren jäfvig -- och då dessutom ej blifvit
bestyrkt att salig baronen vid tillfället varit vid
sina sinnens fulla bruk -- så -- fulla bruk, sade jag."

"Kanske du, din lilla perukstock", röt majoren,
utom sig, "tror att Sammel och jag blefvo fulla af
en kopp af storfurstinnans sqvalpkaffe på cikoria?"

"Nog af", fortsatte rådet lika ödmjuk och lugn som
förut. -- "Handlingen är utan laglig bevisning af
två -- 'på en gång närvarande' ojäfviga vittnen och
är således utaf noll och intet värde, -- 'närvarande
och för tillfället tillkallade' vittnen säger lagen --
hm -- hm."

"Jaså -- jag är, förbanna mig, en hederlig karl och
jag såg honom sjelf skrifva alltihop -- ja, det tager
jag på min ed."

"Herr majoren får ej vittna i egen sak -- lagen ..."

"Jag ber er lag, lilla råd -- som jag, om jag ville,
skulle 'sätta upp på taket att soltorkas' -- jag
ber er lag dra' så långt som dit der pepparn växer;
men det finnes lag och rätt i landet -- och ..."

"Och det är just detta jag för min del stödjer mig vid."

"Här finnes advokater som äro lika slängda som
enkefru storfurstinnan och kalmuckskans ombud herr
kammarrådet Skummer. Hoo! hoo! hysch -- hoo! -- om jag
ej hade rättvisan på min sida, så skulle jag icke
kunna afhandla saken med lugn och sans, men -- rätt
har jag och rätt skall jag få, om jag också skall gå
ända till Kongl. Majestät och sjelf begära audiens
hos kungen och säga honom huru det går till i Sverige;
men Gud ske lof -- jag kan lugna mig och ..."

"Ja, herr majoren har lyckliga naturanlag för en lugn
diskussion", sade rådet. "Var det ingenting vidare?"

"Nej, aldrig ett ord mera, när man inte vill tro en
hederlig mans ord -- så ..."

"Men lagen, herr major!"

"Lagen, ja lagen skall skilja oss emellan. I min
juridiska handbok står tydligen att läsa, att hvarje
välfrejdad man är vittnesgill. Är kanske major Nils
Sölfverfält icke välfrejdad? -- Jag styr hela vår
socken, och de tro på mig som på påfve, biskopar
och kaplaner, -- ja, så är jag känd, herr råd. --
Lundqvist!" ropade majoren ut genom fönstret, fastän
det var obehöfligt, emedan ingen gång Lundqvist fått
köra ned åt stallet, utan stod qvar.

"Herr majoren har således ingenting vidare att befalla
-- ödmjukaste tjenare", sade rådet artigt och med en
inställsam grinmin.

"Mjuka tjenare, herr råd", svarade majoren och
bockade sig styft och stelt. Majoren hade, som man
plägar säga, hvarken fått vått eller torrt när han
satte sig i vagnen. Betjenterna skrattade högt då
majorens tjocka figur kröp in i den gamla droskan
och var nära att fastna på fotsackskrokarna. "Kör,
Lundqvist -- kör i karrier."

Lundqvist körde och det gick så fort Svarten och
Bläsen orkade, ända till dess de hade passerat grinden
med vapnet. Då saktade han farten, i synnerhet som
det bar uppföre.

"Det måtte vara ett sällskap", sade Lundqvist,
vändande på hufvudet. "Betjenterna voro näsvisa --
'Är det majorens orrkoja den der gamla hönsburen',
sade den ena om suffletten. 'Äro de der på reserven
på Rippekulla.' -- Det är ingen gästgifvargård sa'
jag. -- 'Ja så', sa' di -- 'Hur mycket gaf din major för
de der hudkrakarna. De bli' bra till åtel för varg
till vintern -- ha, ha, ha! -- Har du någon lön du --
det ser ut, som din major skulle äta upp hela äringen
på åttingen, ha, ha, ha!' -- och så skrattade de --
ja det var ett kanaljefölje."

Majoren blef genom detta, om möjligt, ännu mera retad
och kände sig illamående; han hann likväl lyckligen
hem och omtalade för sin gumma, huru expeditionen
aflupit; "men Gudi lof -- jag har lagen på min sida
och är en hederlig och rättänkande man; men du må tro,
att det var en lycka att jag var lugn som en filbunke
och sade bara 'mjuka tjenare' åt den der lilla kråkan,
kalmuckskan skickade på mig."

Hur det var med lugnet, så insjuknade den hederlige
majoren ej långt derefter och dog hastigt af slag
då han fick svar från häradshöfdingen, att den
ifrågavarande fullmakten saknade all laglig kraft
och verkan.

"Således har Julia ingen vän -- den sista hon hade
dör nu", suckade han och dignade tillbaka.

"Majoren på Rippekulla dog förliden fredag, står det i
bladet -- åtta da'r sedan han var här" -- sade rådet. --
"Der ser man Guds finger."

*

Alexander och Julia.

Icke rådet och ej heller friherrinnan förmådde lösa
den obegripliga förtrollning, som gjorde att de unga
snarare undveko än uppsökte hvarandra. Rådet hade tid
efter annan gått ut då Alexander kom in der Julia var;
men hade vanligen fått den förargelsen, att Alexander genast kom
efter och började prata med gubben om likgiltiga
ämnen, och när mamma sjelf ville höra på ett à quatre
mains, som Alexander och Julia spelade så bra, så
hade antingen Alexander ej lust eller hade Julia
stuckit sig i pekfingret med brodernålen. Det var
som förgjordt, då Isabella på ett nätt och lätt,
fastän icke behagligt sätt bröt förgörningen.

Isabella är en ny person, som införes på scenen, och
jag måste således presentera henne. Isabella var ett
af de vackraste ston man kan tänka sig: Isabellfärgad
och tillika fint apelkastad. Alexander red helst
Isabella, som bar så lätt; men det sköna stoet hade
små karaktersegenheter, som man ej kunde förklara. Hon
blef ibland arg och lydde hvarken tygel eller sporre,
och då slutade ridten så att ryttaren blef afkastad.

Det var just detta, som hände löjtnant Alexander, som
till trots för mammas varningar icke ville rida hennes
favorithäst "The Nigger", af äkta engelskt fullblod,
utan gjorde sina lustridter med Isabella, hvars
opålitliga karakter stalldrängarne vetat och omtalat.

Kullridningen var svår: Alexander afbröt ena armen
och fick ett slag i hufvudet, så att han dånade,
och Isabella kom liksom segerdrucken hem med tomma
sadeln och sprang in i det öppna stallet, der hon
stannade vid sin krubba och gnäggade efter någon
sorts förfriskning eller belöning för sitt besvär.

Det blef en förtviflan, och Alexander hämtades med vagn.

Nyss hade baronen kommit så hem, och nu hans styfson.

Friherrinnan såg i detta en nemesis divina, derföre
att hon varit så kall mot sin salig man.

Julia åter var en af dessa, som ej störas i något,
då frågan är att uppfylla sin pligt -- och nu ansåg
hon det vara hennes pligt att vårda den sjuke.

Skadan i hufvudet var ej så farlig, som man i början
fruktat; men armen var verkligen af, och läkaren,
som hämtades, menade på, att ingen kunde bättre ömsa
förbandet än fröken Julia.

Der satt nu Alexander fängslad i sitt rum. Han
fick god tid att kasta en återblick på sin
förflutna lefnad, och hvad han der fann var icke
uppmuntrande. Han behöfde många vänner och mycken
omvexling, för att glömma sig sjelf eller slippa
att vid skarp dager betrakta sina motiver, sina
handlingar och sina förströelser. Detta blef
fallet, då han dagarne i ända hörde det sakta
knäppandet i den gamla pendylen och de afmätta
timslagens eviga enahanda. Böcker var det ej godt
om på Hallstanäs. Baronen hade aldrig varit boksynt,
och några ströskrifter om hund- och hästdressyr samt
några jagtböcker voro snart slut.

Man har underskattat ett menniskan ensamt
tillhörigt företräde -- det är förmågan af att hafva
tråkigt. Djuren hafva aldrig tråkigt, emedan de då
lägga sig att sofva -- vi menniskor hålla oss vakna,
men hafva tråkigt ändå. Denna mäktiga egenskap
hos menniskan verkade oemotståndligt på Alexander,
under det att han satt fängslad på sitt rum, utan
sysselsättning och öfverlemnad åt sina egna tankar.

Modrens sällskap föreföll honom odrägligt, och rådet,
som emellanåt kom upp och såg "deltagande" ut, var
ej stort bättre.

Rådet skulle göra arfskiftet och var friherrinnans
trogne tjenare och kunde aldrig låta bli' att tala
om det vackra Hallstanäs, då han kom att nämna den
vackra fröken Julia.

Det var ensamt Julia som hos den stackars sjuklingen
väckte någon behaglig känsla och söm förmådde kasta
någon liten stråle af morgonsol öfver en tafla af
ett redan i ungdomen förfeladt lif.

"Din hand är så lätt, snälla Julia", sade Alexander,
då flickans fina fingrar lade förbandet på hans arm --
"Du är den enda jag vill se hos mig -- kom upp till
mig emellanåt -- Du kan ej föreställa dig hvad jag
har tråkigt."

Det föreföll liksom skulle Julia vara utsedd att
göra honom till en annan menniska, eller just det,
han under dessa tunga dagar funnit vara mest behöfligt
af allt.

"Vill du göra mig till en annan menniska? Vill du taga
mig om hand", sade han en dag till "syster" Julia.

Detta: "vill du göra mig till en annan menniska?" --
"vill du taga mig om hand?" är något, som
oemotståndligt verkar på hvarje ädel qvinnas hjerta.

Det är just det: "att vara mannen till ena hjelp" som
med outplånliga drag, liksom i Bibeln, står skrifvet
i qvinnans själ.

Julia hade aldrig tänkt på att älska Alexander --
hon var snarare rädd för honom; men detta: "vill
du taga mig om hand" löste i ett nu förtrollningen,
och hon kunde ej inför sig sjelf neka till att hon
älskade den der stockholmsrouén, denne Alexander,
som hon visste varit en plåga för hennes far.

Alexander å sin sida tänkte visst icke på Hallstanäs --
den tanken till och med besvärade honom. Det var efter
någonting rent han längtade, liksom den, som dagen
förut fördruckit sig på punsch, påföljande morgon
längtar efter friskt vatten.

Så uppkom och fostrades, utan att de sjelfva märkte
det, hos de begge sammanbragta barnen en kärlek,
renare å hans sida och varmare å hennes, än man kunde
vänta det af en halft utlefvad löjtnant och en blyg
landtlig flicka.

Hvarje qvinna, som läser detta, skall också begripa
huru det var möjligt -- och det blir möjligt tusen
gånger och tusen gånger om igen, så länge ett
qvirmohjerta ännu klappar och så länge det är någon,
som vädjar till henne, sägande: Tag mig om hand! var
mig 'till ena hjelp'!

Det är just detta behof, som är qvinnans svaghet,
men också hennes styrka. Hon tror allt, för att
nå detta mål -- hon är således lättrogen; men det
bringar henne att fördraga och bära allt med ett mod
och en uthållighet, som ej släpper sitt tag förr än
med lifvet.

Julia svarade intet, utan blott betraktade Alexander
med en forskande men englamild blick. Den tycktes
liksom vilja fråga honom: "men förmår jag, stackars
flicka, det?"

Alexander var redan uppe och kunde så pass kläda sig,
att ban kunde gå ned till sin mor, der hon och rådet
tillsammans genomgingo salig barons alla bref och
papper. Bland dessa fanns det åtskilliga från major
Nils Sölverfält i lifstiden, som på intet sätt voro
smickrande för den nya friherrinnan -- alla skrifna i
denna temmeligen råa eller muntra stil, som passade
ihop med majorens runda ögon och hans hela figur.

"Ett bref från major Sölfverfält -- befaller
friherrinnan att jag skall läsa det?" frågade lilla
rådet, kammande fram sidolockarna med sin fickkam.

"Behöfs icke", yttrade friherrinnan helt kort; ty hon
fordrade att rådet skulle finna, att den uppläsningen
icke var gagnelig för svaga nerver. Salig majoren
hade ej krusat med att sjunga ut -- det var rent
språk, det måste sjelfva friherrinnan erkänna. Alla
majorens och andra bref offrades åt lågorna -- det
var ett Baldersbål på mycken vänskap och artighet,
men blott få så ärligt menade som majorens.

Under denna tystnadens och arbetets tid hade man
ej hört stort om den yttre verlden. Visst hade
hushållerskan och pigorna ett par gånger nämt namnet
Frontin, men man hade ej lagt märke dertill.

En vacker dag voro de alla samlade i sällskapsrummet
för att dricka morgonkaffet. I parentes bör
nämnas, att salig major Sölfverfälts efterlemnade
brefsamling, som i hvartenda bref innehöll något om
små sockerskorpor, haft till följd att skorporna
på Hallstanäs plötsligen betydligt och till deras
förmån ändrat format och blifvit större, om ej just
så stora, som majoren i lifstiden fordrade att en
laglig sockerskorpa skulle vara -- eller sådana,
som mor på Rippekulla brukade baka.

Man höll just på att doppa de stora skorporna, då
friherrinnans betjent anmälde, att trädgårdsmästaren
Frontin begärde få komma in.

"Låt honom komma", yttrade friherrinnan och tillade --
"det är om den nya anläggningen i parken -- der vi
skola fira min Alexanders återvunna helsa."

"Ja, det var en Guds nåd att vår älskade löjtnant
inte har det allraminsta men af sin olyckliga ridt
på Isabella", inföll rådet.

Frontin inträdde, men ej i sina arbetskläder utan
putsad och fin som en brudgum. Den unge mannen såg
något förlägen ut och bugade sig.

"Hvad vill han, kära Frontin?" frågade friherrinnan,
så vänligt hon kunde, då hon talade med
"underhafvande".

"Jo, det är så", började han, "att hustru min i veckan
fick en liten flicka."

"Madam Frontin?" ropade Julia, "ack! ack! hvad det
var roligt. En liten flicka sade Frontin?"

"Ja, just en liten dugtig unge, knubbig som en liten
gris och röd som en pion."

"Lycka till, Frontin", sade alla -- "lycka till."

"Nu är det så, att barnet skall döpas och så ville
jag bedja nådi' fröken att stå fadder åt min
förstfödda."

"Gerna, Frontin, när är det?"

"Om söndag. Pastorn har lofvat komma hit på qvällqvisten."

"Nå, Frontin, vill inte Frontin bjuda mig
också?" yttrade Alexander i munter ton, med en
sidoblick till Julia.

"Jo, om löjtnanten vill vara så god", sade Frontin;
men en fin observatör skulle märkt, att han ej gjorde
det gerna.

"Tack, Frontin -- tack!"

När Frontin gått sade rådet: "Lämpligt -- det var
mycket lämpligt att löjtnanten bjöd sig sjelf;
ty mot hvem skulle fröken eljest stått fadder --
troligen mot en bokhållare eller en sådan der ..."

"Lilla Julia kan nu inviga sin nya atlasklädning
-- det skall smickra madam Frontin, som var en bra
menniska då hon var här i huset. Här hade hon allt så
bra, men så skulle hon nödvändigt gifta sig och jag
ville ej sätta mig deremot, men det är obegripligt
med sådant folk -- de ha' allt hvad de behöfva utan
något besvär; ty att passa upp på Julia var inte
svårt, men gifta sig skola de promt och sätta, som
det heter, 'fötter under eget bord' och så blir det
bara fattigdom och elände på slutet och stugan full
af barn."

Man hör att friherrinnan innehade en ej obetydlig
portion af praktisk lefnadsvishet -- som hon sjelf,
nu enka andra gången, icke syntes hafva iakttagit.

Söndagsaftoncn var den lilla familjfesten slut. Lilla
Julia sof så sött, då presten läste välsignelsen öfver
hennes hufvud, och madam Frontin, den unga modren,
smålog genom tårar, då hon deltog i bönen. "Gud signe
barnet! Gud signe barnet", ljöd det genom den lilla
församlingen.

Löjtnant Alexander, som ännu bar armen i band,
följde Julia den korta genvägen genom parken till
Hallstanäs.

"Det var ett lyckligt hem, Julia -- frid och lugn och
kärlek -- det var ett lyckligt hem."

Julia teg.

"Lycklig han, som aldrig gjort skeppsbrott", fortsatte
Alexander "och att han i tid fick någon, som tog hand
om honom -- som blef honom 'ena hjelp'."

Julia slog ned ögonen, utan att säga ett ord.

"Julia! -- om någon håller på att störta i djupet och
du ser det -- hvad gör du då?"

"Jag hastar till hjelp", sade Julia med en blick
strålande af djup rörelse.

"Men", började Alexander med dämpad stämma, "om den
olycklige redan är i fallet -- du skulle följa med
honom -- han skulle bli' dig för tung -- han skulle
draga äfven dig dit ned -- hvad gjorde du då?"

"Jag beräknar aldrig, Alexander -- jag skulle ändå
försöka -- kanske Gud skulle gifva mig styrka att
hjelpa, och om Han ej gaf mig det, så gaf Han mig
dock mod att bära min olycka."

"Känner Julia någon sådan?"

"Ja", hviskade hon knappt hörbart.

"Och denne är?"

"Du."

"Du vill rädda mig, menar du ej så, Julia?"

"Jo", sade hon sakta -- "om Gud utsett mig dertill." 

"Tack, Julia! -- Jag är ändå bättre än mitt
rykte. Jag är en i botten god, men bortskämd natur;
men ett vanvårdadt eller genom konst förbildadt
träd kan åter växa rätt och bära frukt äfven det,
fastän senare -- kanske alltför sent. Tärningen är
kastad! är det så?"

"Ja,   den   är   kastad",   sade  Julia   räckande
Alexander sin hand.

"Och ett stilla hem -- är det så?" 

"Ja, ett stilla hem -- om du trifs der." 

"Ack, jag skall trifvas som i ett paradis."

*

Lilla rådet satt några dagar derefter i ett förtroligt
samtal med friherrinnan.

"Ja, nu kan jag lugnt dö", sade friherrinnan, "det
jag önskat och arbetat för har lyckats. Alexanders
framtid är betryggad -- det var min bön. Herran har
hört min bön."

"Ja", sade rådet; "men remarkabelt var, att mina små
föreställningar hade en sådan verkan på fröken. Han --
löjtnanten -- sade jag (det var förliden onsdagsafton
så der vid sjutiden) löjtnanten, sade jag, dyrkar er,
fastän olyckan med armen modfällt honom -- ja, ja, det
är ej narri att bryta af sig armen -- jag mins jag en
gång (det är nu tjugutre år sedan) som jag halkade
omkull på Lilla Glasbruksgatan och vred min hand,
så att jag måste låta förbinda mig på rakstugan. Det
var nära på ett armbrott, blott med den skilnaden,
att jag icke bröt armen af mig. -- Säg inte nej,
fröken Julia -- det är en gammal väns råd. Det gifves
få ynglingar så ädla som löjtnanten, sa' jag -- och
då suckade fröken Julia. Mina ord slogo rot, som de
alltid göra då man går sin herres ärende."

Rådet var en man, som hade ett utmärkt naturanlag
att blanda sig i sterbhusaffärer såsom rådgifvare;
var den, som utredde affärerna, hvarvid en god del
kom på hans lott -- han var för öfrigt och i andra
hänseenden en liten rolig person -- temmeligen fåfäng,
men ändå mera vinningslysten -- och dessutom, när det
så bar i stycke, en man, som gerna åberopade Gud och
sade sig genom bön och åkallan vinna sin styrka.

Rådet var således klippt och skuren att vara en
rådgifvare och vän hos alla enkefruar, som behöfde
sina affärer utredda och som i något afseende svängde
emellan fromleri och egennytta.

Det dröjde ej länge förr än det lyste i Hallsta kyrka
för löjtnanten välborne herr Alexander Semineoff och
fröken friherrinnan Julia von Lützow.

Sedan det var utlyst stod Julia inför samma altare,
der hon några år förut, för första gången, blifvit
delaktig af nattvarden.

Bruden var mycket rörd -- hennes ja hördes knappt och
de begge lyckliga stodo långt från hvarandra, så att
"onda ögon" mycket lätt kunde komma emellan; dessutom
snubblade fröken på sin klädning när hon gick fram,
och en qvist föll ur myrtenkronan. Socknens kloka
gummor sade: "det går aldrig väl", men friherrinnan
gret af fröjd, och lilla rådet torkade sina ögon,
som voro röda af naturen, med en stor, ännu mera röd
silkesnäsduk med rosor och blad på.

Rådet var rörd -- mycket rörd, och grinade så illa,
att det var mer än tillräckligt för att bevisa hans
djupa, "saliga" känslor och hans bön om välsignelse
för löjtnanten och hans "friherrinna".

*

Ett briljant parti.

Några dagar efter bröllopet stodo ekipagerna framför
dörren. Gamla friherrinnan och löjtnant Alexander hade
beslutat att smekmånaden skulle firas i utlandet --
en sed, som ansågs tillhöra brudfolkets börd. Det
är en besynnerlig sed att njuta lifvets högsta lycka
i banhallar, i kupéer och på ångbåtar i stället för
att fira dessa få stunder af ogrumlad
fröjd i ett hem, som småningom bildar sig och sluter
sig kring en god, kärleksfull och ordnande ande.

Julia hade denna sednare åsigt, men måste gifva med
sig då Alexander nödvändigt hellre ville fira sitt
lifs gryende lycka i Dresden och Paris, än på det
natursköna Hallstanäs.

"Ja", sade trädgårdsmästaren Frontin till sin hustru,
"det är ändå bra underligt, att icke ens de första
dagarne af sitt äktenskap trifvas hemma. Hur skall
det gå sedan? då man måste hafva förströelser just
då sinnet skulle fästa sig vid ett föremål och vid
hemmet. De förnäma måtte icke vara af vanligt kött
och blod, som annat folk."

"Ja -- det är jag säker på, att inte min fröken --
nej hennes nåd friherrinnan skulle jag säga, är med
om. Herre Gud! huru ofta tittade hon inte in här då
vi inredde vårt bo."

"Som ett par svalor", inföll mannen. "Du gjorde allt
så putsadt och fint, svalan min -- och då vi fingo vår
lilla svalunge, som ligger der och fäktar med de små
händerna, så var allt i ordning."

"Och allt det der fingo vi sjelfva göra efter vårt
sinne -- allt så småningom, det var som när gräset
växer på marken eller blommorna i sina grupper -- vi
fingo glädja oss åt hvarje knopp, som tittade fram,
och hvar blomma, som slog ut."

"Ja skilnaden, mor, är, ty eker jag, alldeles den
samma som att sjelf hafva planterat och sått sina
blommor -- det är något helt annat än att på sin
namnsdag få en bukett -- hopbunden -- grann, men alla
utan rot."

"Ja, Gud låte allt gå väl!" sade madamen -- "Jag håller
så mycket af fröken Julia allt sedan jag 'passade'
henne -- Hon är en riktig Guds engel."

"Men 'fröken' det blir hon, om också din fröken
kom hit med ett dussin arfvingar", anmärkte mannen
skrattande.

"Åh Herre Gud! sade jag fröken? Jag kan aldrig komma
ihåg annat."

De unga tu reste från Hallstanäs.

Vid sista backen, der vägen vek af, bad Julia kusken
stanna. Hon reste sig upp i vagnen och kastade en
blick på sitt gamla hem, på ruinen, på holmen, och
på Hallsta kyrka, som på andra sidan om sjön stack
upp sin klockstapelspira öfver de mörka askträdens
toppar. Hon sade intet, hon försyndade sig icke vid
afskedsstunden med känsloutbrott eller exklamationer --
hvad hon kände var en tanke, som tyst och osedd smög
sig genom hjertat.

Alexander märkte dock hennes rörelse och sade: "Snälla
Julia -- hvad du skall få se mycket: Gröna hvalfvet i
Dresden, målningsgallerien i München och folklifvet på
Paris' bulevarder. När du får se allt detta, glömmer
du alldeles bort Hallstanäs och den långa insjön,
som skiljer våra ägor från den öfriga socknens."

"Ja, det är förtjusande att resa utrikes", sade
gamla friherrinnan, "beständigt ombytta intryck --
den ena dagen icke lik den andra -- den ena taflan
af större konstvärde än den andra -- och alla dessa
dyrbarheter. Man kan förnöta en hel lifstid med
att betrakta pariserbutikerna i den briljanta
belysningen. Och folkhvimlet sedan och det främmande
språket och dessa tusende vexlande drägter, som i ett
brokigt hvimmel passera förbi våra ögon -- du skall
blifva förtjust, snälla Julia."

Den unga friherrinnan smålog åt sin svärmors värma.

"Men   det   är   synd, att mamma ej skall fara med oss."

"Ack, barn, jag har annat att göra, mycket innan
vår våning i Stockholm kommer i full ordning -- jag
skall försöka. Vår lilla Julia skall -- hoppas mamma --
inträda i ett nytt och fullfärdigt hem -- så vidt jag
kan, skall intet glömmas."

"Ja, mamma, det vet jag nog. Jag skall hafva intet
att göra."

"Jo, just så -- inte skall lilla Julia behöfva bry sin
hjerna med sådant. Hon skall lefva i en serie af nöjen
-- den ena dagen olik den andra -- öfverallt skall min
sonhustru vara medelpunkten för beundran och kärlek."

Det var en annan ton, än då salig baron lefde, men
den tiden var Hallstanäs hans egendom och Julia hans
förra hustrus dotter -- nu åter var Hallstanäs på sätt
och vis hennes och Julia hennes dotter.

Friherrinnan höll verkligen, nämligen på sitt sätt, af
Julia; men denna kärlek var icke någonting enkelt och
naturligt -- utan en, af många olika känslor konstigt
sammanfogad praktfull, men artificiel tillgifvenhet
-- eller en sådan, som poeterna hysa då de skrifva
tillfällighetsvers, eller vänner och bekanta när de
bereda någon en glad öfverraskning.

*

Vi följa ej med de unga på deras resa, men desto
hellre med friherrinnan, som skulle ordna allt för
deras återkomst på hösten.

Detta var just för ett så befallande lynne,
som hennes, att taga kommandot öfver betjening,
möbelsnickare, tapetserare, målare, instrumentmakare
och hela denna massa af tjensteandar, som anses
behöfliga för att ställa en våning i ordning. Det
varade veckor och månader innan allt detta kunde
vara färdigt, ty intet fick fattas, från den gyllene
ringklockan på bordet till laggkärlen i källaren och
linneskåpen i kökskammaren.

Friherrinnan var i oupphörlig rörelse och utdelade
åt alla håll befallningar. Hon eftersåg hvarje nubb,
som tapetserarn slog in i hvarje liten flik af alla
dessa ståtliga tyger, som öfverallt användes till
gardiner, dubbelgardiner och draperier. Hon satte upp
postamenter för de marmorbilder efter gamla mästare,
som Alexander ämnade köpa i Italien, ty en gipsbild
kunde aldrig komma i fråga i en våning, som beboddes
af ägaren till Hallstanäs löjtnant Semineoff och hans
"friherrinna".

Bref kommo och bref sändes.

Man kunde ej se någon innerligare förnöjelse än den,
då friherrinnan från sin son fick långa beskrifningar
på allt hvad det unga paret sett och hört och huru
de fått tala med furstliga personer, gamla diplomater
och mera kända litteratörer och konstnärer.

Alexander försäkrade, att Julia njöt i fulla drag af
allt detta herrliga.

Allt kostade en obetydlighet. Han hade för några
tusen riksdaler köpt taflor, men af -- verkligt
konstvärde. Han hade till och med kommit öfver
några gamla, ytterst rara, sanna mästerverk, hvars
skönhet man blott i en viss belysning kunde se, men
som genom sin gråa färgton och de talrika sprickorna
i oljefärgen röjde, att de härrörde från en "gammal
mästare", hvars namnchiffer i ena hörnet och andra
kännemärken -- som blott sanna konstkännare kunde få
reda på -- röjde den skola de tillhörde, nämligen
den italienska.

"Ack! Alexander är en varm och upplyst konstvän",
suckade friherrinnan då hon såg huru pengarne gingo
åt.

Men Hallstanäs ger många inkomster, tröstade sig
friherrinnan, som i sitt första gifte icke just haft
rikedomen att röra sig med och som, oaktadt all denna
nya modersglädje, icke kunde resonera sig från en
viss sparsamhetsanda, hvilken dock icke gjorde sig
gällande vid hennes egna arrangemanger; men, min
Gud! det var för de kära barnens skull,
och rådet tänkte alldeles som friherrinnan.

*

Närmare mot hösten återkommo de unga från sin
sommarfärd -- just som löfven började falla började
de sitt hemlif och togo sin ståtliga våning i
besittning. Allt var i ordning -- Julia hade ingenting
att tillägga och ingenting att borttaga. Huset
hvimlade af betjening och publika nöjen omvexlade
dag från dag i en oafbruten ström, som sköljde
bort den lilla matjord, som ville omsluta de späda
rotskotten af huslig lycka, som ville slå rot, blott
den finge. Man "såg folk", och vänner fick det unga
paret mera än de behöfde. Hvarje liten anledning gaf
upphofvet till en fest -- än var det detta, än något
annat, som skulle begagnas som skäl för bjudningar,
utfärder och privata tillställningar af alla slag,
och öfverallt lyckönskade man friherrinnan att hafva
en sådan son och en sådan sonhustru, som hade så
mycket från sin utländska resa.

Bilderna beundrades -- konstkännare kommo liksom
uppvuxna ur jorden dit för att beundra och himla
sig öfver de grådaskiga, spruckna taflorna, som
prydde salongen. Men alla observerade, att den
unga friherrinnan icke syntes dela den allmänna
förtjusningen. Dock! hon var uppfödd på landet och
hade således aldrig fått alla dessa intryck, som
ligga till grunden för konstkänneriet. Blott i ett
fall tycktes äfven hon hafva varit hänförd och det
var af den italienska sången. Hennes milda ögon fingo
en egen glans då hon kom att nämna Leonida Cessi --
Neapels förnämsta sångerska den tiden. Hon hade tjusat
den unga bruden -- hon hade berusat henne med toner.

*

Men påföljande år inträdde en viss stillhet i
huset. Gästerna blefvo ej så talrika som förr, hvarför
också löjtnanten nästan aldrig var hemma, och då han
kom, var det efter någon lucullisk supé och midt i
natten. Alexander hade öfvertagit alla affärerna --
han hade sina skäl att ej längre "ligga i händerna"
på rådet -- eller det, att han från sin ungkarlstid låg
i händerna på många andra både herrar och fruntimmer.

Han blef af de sednare ordentligen brandskattad.

"Jag skall taga mina arma barn, ett i hvardera
handen", yttrade en mörklagd, lysande klädd qvinna,
som med blixtrande ögon ställde sig i hans väg. "Jag
skall taga med mig mina faderlösa barn och gå till er
hustru -- hon skall veta huru ni bedragit mig -- ni,
den falskaste orm som någonsin smög sig fram bland
blommorna och förgiftade dem alla med er andedrägt
-- hon skall få veta huru ni bedragit henne och
hur hennes förmögenhet användes för att mätta edra
vänners omättliga girighet eller njutningslusta. --
Ja! vill ni?"

"Men jag gaf er ju en betydlig summa innan jag gifte mig."

"Jaså, du tror dig med en dylik lumpen summa, som
kunde passa en knodd eller fattig trashank, men icke
ägaren af Hallstanäs' omätliga egendom, ha' köpt dig
fri -- nej, barnen måste ha' vård och jag något att
lefva af -- vill du?"

Och Alexander ville, det var naturligt.

Men der hemma i den praktfulla våningen glindrade
inga ljus i kronorna -- det var tyst och öde i salarne,
men i ett rum mot gården brann en lampa på bordet och
en ung qvinna satt der inne med ett barn i knäet och
gladde sig åt när det räckte de små händerna efter
silfverskallran, som farmor skänkt lilla Leonida,
ty så fick hon heta efter signora Leonida Cessi,
den unga friherrinnans enda italienska förtjusning.

Julia var omöjlig att öfvertala -- inga "förnuftsskäl"
verkade på hennes "halsstarrighet" att tvärtemot
både sin svärmors och husläkarens råd och sjelfva
Alexanders allvarliga önskan sjelf fostra sitt
barn. Det var med en mor, slägten och konvenansen här
kom att strida och förlorade i den kampen allt sitt
inflytande. Julia närde sitt barn i sin egen famn
och lät ingen främmande hjelpa sig i sina ljufva
mödor. "Det är mitt barn, lilla Leonida", sade hon
till svar på allt hvad svärmodren och mannen androgo.

Denna tystnad fortfor nära ett helt år, innan
"friherrinnan Alexander" eller rättare friherrinnan
von Lützow åter öppnade salongerna och våningen åter
blef eklärerad. Nu var väl Julia visibel, men deremot
saknade man som oftast Alexander sjelf. Han tycktes
ej mera road af bjudningar der hemma, utan ställde
hellre till små ungkarlsbjudningar på Djurgården,
under det att hans mor och Julia, så godt de kunde,
"lekte främmande" med damerna inom societeten. Det
säkra var emellertid, att om ej friherrinnan Lützow
varit, hade husets "anseende" icke kommit att hållas
uppe, ty hvarken löjtnant Alexander eller hans
friherrinna syntes vilja det.

Der var således vanligen ganska tyst och stilla utom
då unga friherrinnan satte sig vid fortepianot eller
då lilla Leonida lät höra af sig.

Några år förrunno på detta sätt utan någon förändring.

Alexander var sällan hemma och då han var det tycktes
humöret tungt.

"Det är kuriöst nog, lilla Julia, att alla dina
fantasier på pianot låta som 'Dagen ifrån oss skrider'
eller 'Nu hvilar

hela jorden' eller något som låter af psalm eller en
klagovisa att föresjunga på fyra strängar."

"Lilla Julia bör spela något muntert för Alexander
då han kommer hem", sade enkefriherrinnan.

"Ja, det vore roligt; men j sen allihop ledsamma ut --
mamma också ta'r på sig kyrkminen. Det är en sorts
kloster i vårt hus."

"Du är ju så sällan hemma", sade Julia mildt.

"Ja, det är klart, der man har rätt grundligt tråkigt
vistas man ej gerna."

"Hvad roar dig då?" frågade Julia -- "hvad roar dig
i ditt hem?"

"Åh jo, man kunde väl hitta på något -- vänta -- ja om
den saken skola vi rådgöra, Julia, -- Mamma får inte
vara med."

Påföljande vecka var stor bjudning hos friherrinnan
Alexander. Husets alla förnäma umgängesvänner,
betitlade och ordensprydda, trängdes i salongerna
och några obetitlade litteratörer och konstnärer voro
bjudna -- för att roa sällskapet. En litteratör hade
skrifvit poetiska fägneverser till gamla friherrinnans
lof; ty det var hennes födelsedag (hvilken, nämdes
naturligtvis icke) och en af scenens artister skulle
deklamera detta vackra som sades om en oförvansklig
ros, 'som flyttades från Newans strand så herrligt
grön till ängarne vid Hallstasjön'.

"Hvad säger min baron", yttrade rådet, som väl
var med på bjudningen, men som var utesluten från
förvaltningen och derföre långt ifrån fann familjen så
"älsklig" som i förra tider.

Han hade af all sin håg arbetat på giftermålet,
emedan han antog, att en så vårdslös menniska
som Alexander skulle lemna allt vind för våg åt
rådet, men de många affärerna från ungkarlstiden
ville löjtnanten icke förvara i ett så "gistnadt"
kärl, som rådets tystnad. Han måste således sjelf
öfvertaga affärerna och alla säkerhetshandlingar och
papper ur rådets hand. Rådet fick ett ganska vackert
briljanteradt guldur och ett par tusen riksdaler,
men hade hellre velat sköta affärerna.

"Hvad säger min baron", yttrade rådet till en lång
och smal herre med ett blekt, långlagdt ansigte och
tunnt hår, inspänd i ovanligt trånga kläder och med
platt bröst.

Denne smålog sarkastiskt -- "Ha! hvad jag säger --
men, apropos, har ni, herr råd, sett huru ett ljus
bär sig åt när det brunnit ned i pipan."

"Ja ha, ja ha!"

"Men det slutar med att plötsligen flamma upp i en
stor låga och snart derpå slockna. Det gifves fortyner
som brinna ned i pipan."

"Ja visst -- ja visst!"

Vid den splendida festen var allt munterhet och
glädje. Alexander var alldeles vild af glädje och
svalkade sig med champagne och isvatten, men Julia
såg ej glad ut. Endast då hon kom in ledande sin
då treåriga Leonida vid handen och alla beundrade
och ville smeka den lilla, vackra dockan, som för
tillfället var klädd i en grekisk fantasidrägt,
smålog hon med glädje i blicken.

"Det syns", yttrade en gammal nåd med lång, krokig
näsa, som tycktes röra på sig då hon talade -- "det
syns att friherrinnan icke har någon vän mera än sin
lilla engel -- Ja, barnet är också verkligen vackert,
stackars, stackars barn!"

"Den der blir ett godt parti med tiden -- dumt att man
då är för gammal", yttrade en mager herre med hvit
åtspänd halsduk och stora nedvikta kragar.

"Det är tu tal om det", mumlade en annan.

"Hva ba? -- ja, om det går rasande, så vore det
ej underligt -- han har i flera år lefvat som ett
vilddjur -- jag har varit med några gånger -- men så
mycket är det, att Alexander kan arrangera bra och
har fin smak. Det duger ej att komma med dåligt vin
-- nej, han har den stora förtjensten, att han icke
förgiftar sina vänner med uselheter."

"Han har haft den stora förtjensten, men hädanefter
behöfver man icke att riskera."

"Och ändå, hvilken briljant framtid med en ung, vacker
hustru och en stor förmögenhet; men man påstår, att
frun skall luta åt läsarehållet och icke vill lefva
med i verlden -- kan ej undra på att karlen ledsnade
vid hemmet. Nej se huru det lilla helgonet koketterar
med sin lilla flicka -- och alla beundra barnet. Ja,
ett rätt vackert barn, men -- apropos
--   jag såg i skärgården  der jag i somras badade --
för en gammal   åkomma,   som   --   nog   af -- der
fanns en fiskares dotter,   som var   verkligen
skön, ja -- men inte kurtiserade nåderna  henne.
'Ett vackert, snällt barn', läspade alla, men utom
några Ehrenkrooks karameller, som gamla friherrinnan
von   der  Rigel gaf henne -- ett varmhjertadt
fruntimmer -- friherrinnan. --"

"Har så varit", yttrade magra baron med platta
bröstet --    "från ungdomen,  man har åtskilliga små
berättelser från den   tiden   då  salig baron von
der Rigel, fastän gammal som gatan då han gifte sig,
måste vara på supéer  och assembléer till långt ut på
natten,  då vanligen gubbstackaren hade igenslutit
sina   argusögon  och sof de oskyldiges sömn under
det att friherrinnan -- firade -- triumfer -- jag säger
triumfer."

"Emellertid är gumman treflig", återtog den andre,
"och gaf flickan karameller och -- exemplet smittar
-- jag gaf henne af mina pressade fikon, som jag
begagnar. Fikon äro helsosamma, jag äter alltid sex
hvar afton då jag lägger mig och sex på morgonen,
hvarpå jag dricker ett glas friskt vatten och ta'r
mig en timmas rörelse -- i ur och skur, det stärker
kroppen; men för att återkomma till fiskarflickan, så
var hon vacker som en engel och med ett par oskyldiga
ögon, riktigt blå dufvoögon. Riktigt synd att hon
icke tillhörde societeten, utan sprang der barbenad
med det gullgula, lockiga håret böljande öfver de
små runda axlarne.

"Jaså! det är förbi -- nå ja, då får man några supéer
mindre, litet mindre ostron och tryffel -- och legymer
-- de hafva alltid varit särdeles goda här -- rena i
smaken och utan dessa tillsatser, som gamla prostinnor
på landet anse för non plus ultra i kokkonst."

"Ja, legymer skola hafva sin rena växtsmak och köttet
vara saftfullt och blodigt", sade baronen med platta
bröstet.

"Jag tror   minsann   att herrarne äro inne i
kokkonsten --  ja det är just också min kasus."

Detta yttrades af en ung, men temmeligen korpulent
herre med stora polisonger och isterhaka, som
af alla menniskor kallades Kristoffer. "Det är
just min kasus. När jag en gång reste med gubben
presidenten, kommo vi i riktig klämma att få mat der
nere i Småland, der den fås om 'man matsäck har som
duger'. Hvad befaller onkel, sade jag till gubben."

"'Några ägg, men löskokade.'

"Jag beställde löskokade ägg -- ty ägg är det enda
man kan få snyggt der nere i gästgifvarehålan i
Småland. Nå hvad hände? Jo, mina herrar -- när den
tjocka 'dultan' till piga kom, voro äggen hårda
som slungstenar. Om kung David slagit ett sådant i
planeten på Goliath, så hade han dött -- som en torsk,
som man plär säga, ha, ha, ha! -- men, för att sluta
berättelsen -- presidenten sade -- 'Detta är förgift
-- förstår du dig Kristoffer på att koka ägg?' Ja --
och jag gick in i köket -- Jag vill ej nämna huru der
såg ut, och så kokade jag upp vatten."

"Kokade du sjelf upp vattnet?"

"Ja bevars, och när det var sjudande, nedlade jag
äggen och räknade två och en half minut, då jag upptog
dem och spolade öfver dem med kallt vatten. De blefvo
lagom. Presidenten frågade mig huru jag lärt mig
konsten.

"Jo precist två och en half minut -- då stelnar
halfva hvitan, men gulan ligger frisk och gul --
det är delikat.

"Jo, jo, mina herrar, man har sina små kunskaper
i kokkonsten, men kanske jag afbröt något samtal --
här är en viss förstämning, och den ende som är något
högljudd är värden sjelf."

"Han dricker glömskans bägare", anmärkte baron.

"Jaha, jaha -- ja, ja! jag har hört 'glunkas', men
det är icke kungsord allt hvad drottningen säger."

Så sorlade gästerna om hvarandra; men det var sant
att der rådde en viss förstämning -- det var någonting
tryckande i atmosferen, och den enda, som ej tycktes
märka det var gamla friherrinnan, som förde sig lik
en drottning. Hon, modren -- som hyste ett alldeles
blindt förtroende till sin Alexander, anade icke att
ett damoklessvärd hängde öfver den rika, lyckliga
familjen.

Hon visste ej hvad hela verlden visste och såg icke
det hela verlden såg. När gästerna lemnat våningen
och rullningen af den sista vagnen hördes fjerran på
gatan, kastade sig Alexander i en emma och riktade
en halfvaken blick på de glindrande ljuskronorna med
de halft nedbrunna vaxljusen. "Se så ser det ut vid
den husliga härden" -- mumlade han -- och somnade.

"Kära Julia!" sade Alexander dagen derpå. "Kom inte
till mig med Leonida -- jag kan ej med barn."

"Men ibland så -- förr nämligen -- smekte du henne och
hon fick sitta i pappas knä och jollra, och nu när
hon är roligare än förr ..."

"Ja, det var då det -- tiderna ha' ändrat sig -- pina
mig icke med Leonida -- jag kan, med ett ord sagdt,
icke med barnungar."

Julia kastade en lång blick på sin man, men sade ingenting.

"Du är också en smula tråkig", återtog Alexander --
"ja -- jag är gift -- ja det vet jag, men derföre
behöfver väl icke hustrun se sorgbeklaglig ut och
tillika med barnet hänga
efter mannen hvart han går -- ja, mycket vackert --
charmant! ömhet och kärlek och ömhet om igen."

"Stackars Alexander!"  sade Julia.

Då sprang mannen hastigt upp från sin hvilande
ställning, blickade henne in i ögonen, liksom han
velat borra ned blicken i hennes själ. "Stackars
Alexander sade du", yttrade han med brådska.

"Julia, Julia! förlåt mig -- förlåt mig -- jag är hård,
jag är galen, jag är" -- nu störtade han ned framför
sin hustru och omfattade hennes knä -- "lägg din hand
på min hjessa -- det bränner der som eld -- lägg lilla
Leonidas hand dit också -- se så! det kändes godt --
säg förlåtelsens ord, säg!"

"Jag har intet att nu förlåta", sade Julia, "det har
jag gjort för länge sedan; men Gud gifve dig frid
till din själ."

"Pappa ska vaja gläder", sade Leonida och klappade
fadern på hjessan.

Då störtade han upp, slöt Julia våldsamt i sina
armar och öfverhöljde sedan barnet med kyssar --
"Jag måste hafva luft -- frisk luft -- helsa min mor --
det är hon -- säg henne -- att -- åh nej, säg ingenting --
alls intet."

Med dessa ord störtade han ut.

Julia var qvar med Leonida -- hon smålog
mildt -- "Min Gud! min Gud! så mycket
hjerta, så mycken kärlek -- och ändå."

(Forts.)



Logogryf.

Jag vill berätta en liten saga, 
om det dig lyster att lyssna till, 
och kan en lärdom du deraf taga, 
så mycket bättre, om så du vill: 
Det var en ungersven, glad i hågen, 
en riktig afbild utaf -- sig sjelf,
som plöjde glädtigt den muntra vågen 
på lifvets brusande vilda elf. 
Han kunde sjunga, han kunde dricka, 
och inga sorger han hade känt; 
han visste nobelt och fint sig skicka, 
och lif och lust var hans element. 
Visst fick af fadern han den förmaning,
att slösa mindre och spara mer; 
men sådan var ej hans hjertas daning: 
blott nöjen sökte han fler och fler. 
Uti dess yra hans tid förflöt så, 
och det gick undan mer fort än väl, 
och nöjets fladdrande fjäril göt så 
sitt honungsgift i hans unga själ. 
Sin faders varning han fann besvärlig -- 
Ack, han förstod ej att skatta då 
ett råd så välment, en blick så ärlig, 
han tvärtom tyckte det kosta på. 
Nå, hvad blef slutet? Jo, sent omsider 
han sorgens bägare smaka fick, 
när, ålderstigen, från lifvets strider 
till grafvens hvila hans fader gick. 
Kan du nu gissa, hvad då han blifvit,
hvad midt i nöjenas ring han stod, 
hur långt sin yra han slutligt drifvit 
i denna lustarnes strida flod? --
Att modet sjönk och hans nöjen sveko, 
när han fick visshet om hvad han var, 
att glädjens känslor för ångrens veko 
vid  återblicken på flydda da'r,
det kan ej gerna vår undran väcka! 
Hvad var han då, denne unge man? 
Låt blott ej skildringen dig förskräcka; 
man vet: gjord gerning ej ändras kan. --
Sex enkla delar att sammanfoga 
dig bjuder ordet, betraktadt rätt; 
med tid och stund är det ej så noga,
blott formen följes på öfligt sätt: 
En gåfva, som, om jag så ma säga, 
bör vara "medfödd" i vanligt fall;
en följd af ord, som ej mycket väga, 
när ärligheten dem pröfva skall; 
hvad alla, fattiga liksom rika,
ha' ägt, om vi det ej äga än; 
en liten häst, som är ung tillika; 
hvad plär man stundom med boskapen? 
ett träd med mörkgröna blad i norden, 
som nog af slöjdaren käns igen; 
hvad mången sorglöst begrof i jorden 
och utan prest vid begrafningen; 
ett lif, bland andra, som sin förvandling 
får gå till mötes lifslefvande;
hvad ingen bör med beslut och handling, 
när han på rådighet prof skall ge; 
sylfidiskt väsende, som kan vara, 
så lyder sägen, båd' svart och ljust;
hvad ingen billigtvis kan försvara; 
hvad smekas kan, tills man blir förtjust;
hvad, såsom skriftenes ord förkunnar,
de pläga, vredenes vrånga barn,
i denna verlden "ur usla brunnar"
och spinna listiga fula garn;
små rara smycken i Floras slöja;
ett rum med hvilket man "slår på stort";
ett annat sådant som väl bör röja,
att det är blott helt naturligt gjordt;
hvad pilten gjorde i vinterqvällen,
när ingen husrum den lille gaf;
hvad tärd af saknaden immortellen
jag bröt och satte på vännens graf;
hvad ingen menniska här vill blifva,
såvidt hon äger en smul' förnuft;
hvad hvarje fånge jag ville gifva,
som saknar frihet och ljus och luft;
hvad på teatern vårt löje väcker;
hvad hvarje handlandes vara är;
livad ibland fjällen med skäl förskräcker,
och sammalunda båd' här och der;
det, hvari ingenting borde göras,
om skick och ordning bestånda skall;
hvad små disciplarne pläga höras;
hvad ingen vara bör i sitt kall;
en dryck som ofta i pris varierat
och mycket allmän ibland oss är;
ett stycke land som är isoleradt;
hvad du får göra dig sjelf besvär,
till sist, min saga och hela gåta;
dock ett jag beder dig, käre vän,
hvad utaf brister du fann i den,
för min skull täcktes du mildt förlåta!

A-st.



Stafningsgåta.

Uppgif ett svenskt adj. i neutr. med 7 kons. och en vokal.

Erik Stolt.



Gåta.

Jag sjunger och sjunger, men ingen hör på.
Hvad båtar, att jag qvintilerar?
Jag dansar och dansar, men aldrig, ändå,
Jag hör att man mig applåderar.
Dock detta helt filosofiskt jag ta'r,
Ty intet slags konstnärs-högmod jag har.
Jag roar mig sjelf i det gröna
Och njuter så fullt af det sköna.

Wilhelmina.



Uttydningar.

Lösning af Logogryfcn i föregående häfte, sid. 160:
Skymningen, hvaraf fås: sky, ny, syn, ek, mysk, sin,
min, gen, smink, sken, minne, sniken, gny, minnen,
smyg, mes, skinn, men, neg, sy, syning, nys, en,
sinne, smekning, ymnig, igen, ingen, se, nig, is,
mening, ni, sen, mig, ges, skym, in, men.

Lösning af Charaden i föregående häfte, sid. 160:
Trädgårdsförening.

Lösning af Bokstafsgåtan i föregående häfte,
sid. 160: 1) Kalisch, 2) Aurora, 3) Ran, 
4) Toulon, 5) Harmoni, 6) Arab, 
7) Grenna, 8) Orgel;
hvaraf begynnelsebokstäfverna beteckna Karthago och
slutbokstäfverna Hannibal.

Uttydning af Palindromen i föreg. häfte, sid. 160:
Mod--dom.

Uttydning af Rebus i föregående häfte, sid. 160:
Goddagspilt.

Stockholm, C, E. Gernandts Boktryckeri, 1872,


Historiska bilder.

LXXXV.

Holsteinska prinsessor i Sveriges Medeltidshistoria.

II.

Tio år efter Birger Jarls död kom den andra holsteinska
prinsessan, Mechtilds brorsdotter, Hedvig eller
Helvig till Sverige. Hennes namn följer oss ett
halft århundrade bortåt i vår historia, en tidrymd
full af oro och strider, af sorg och tårar mera än af
fröjd och glädje, så att man med skäl om Helvig kunde
sjunga, när hon lemnade sitt fädernehem för att som
Sveriges drottning framlefva sina dagar i detta land,
att

henne var okunnig mången stig, 
den hon sedan i Sverige for.

Äfven hennes och Magnus Ladulås' äktenskap knöts
af skäl, som framflöto icke ur kärlek, utan ur
statskonst. Striden hade redan börjat mellan Birger
Jarls söner, Waldemar hade blifvit besegrad vid Hofva,
och i den förlikning, som derefter kommit till stånd
mellan bröderna, hade Waldemar måst öfverlemna åt
Magnus Svea rike, medan han sjelf, djupt förödmjukande
sig, fick behålla Götaland. Det var år 1275.

Men Magnus hade i kriget mot sin broder erhållit
hjelp från konung Erik Glipping i Danmark, och då han
gjorde svårigheter att betala den penningesumma,
som han derför utlofvat, så skyndade Waldemar
att begagna sig härutaf för att i sin ordning få
hjelp mot Magnus. Och Waldemar sökte ytterligare
förstärka sig genom en förbindelse med de holsteinska
grefvarne, hvilka på denna tid voro högt ansedda
för makt och inflytande. Der regerade då drottning
Mechtilds broder, Gerhard, hvilken börjar den
s. k. Rendsborgslinien. Waldemar trolofvade nu, det
var samma år, 1275, sin dotter Ingeborg med gamle
grefve Gerhards son, som också hette Gerhard.

Mot den fara, som sålunda sammandrog sig mot Magnus,
måste han söka reda sig genom liknande medel. Att
draga de holsteinska grefvarne på sin sida syntes
väl icke vara någon lätt sak, men de kunde åtminstone
göras oskadliga eller, för att begagna ett främmande
ord, neutraliseras, om Magnus också kunde träda i
något närmare förhållande till dem, och så upprann hos
honom tanken på att fria till gamle grefve Gerhards
dotter, systern till den Gerhard, som skulle blifva
Waldemars måg. Vi kunna med en till visshet gränsande
sannolikhet säga, att Magnus här handlade uteslutande
af statsskäl.

Han var nämligen förut trolofvad med en qvinna af
ädel slägt vid namn Sofia, och denna äldre trolofning
måste vika
för den yngre med Helvig. En påflig bulla af år 1288
upplyser härom. Hon meddelar konung Magnus apostolisk
dispensation, att han och Helvig utan hinder af
den förres förut med Sofia ingångna äktenskapslöfte
kunde fortsätta sitt äktenskap. Sofia var en aflägsen
slägting till Helvig; för öfrigt känner man ingenting
om henne. Magnus dog ett par år efter utfärdandet af
denna bulla, och det är lätt att fatta, det tanken
på hans söners betryggande mot farorna af anspråken
från Waldemars ättlingar och af de storas maktbegär,
för hvilka giftermålet med Helvig såsom olagligt
kunnat blifva en välkommen anledning till att väcka
oro i riket, -- det tanken härpå sväfvat för Magnus
Ladulås, då han hos "den helige fadren" i Rom begärde
frilösning från alla kraf af sin äldre trolofvade.

Men hvilka stigar än voro den främmande furstinnan
förelagda att vandra i hennes nya fädernesland, --
när hon först satte foten på dess jord, ströddes för
henne, liksom för så många andra både före och efter
henne, idel rosor. Det var sent på hösten år 1276, som
fartyget, hvilket fört henne öfver till Sverige från
Lybeck, landade vid Kalmar. Hennes fader, gamle grefve
Gerhard, var med henne om bord och dertill ett lysande
följe af holsteinska riddare, svenner och fruar.

Ungdom och skönhet följas gerna åt, kommer hjertats
godhet dertill, så äro de tre i stånd att intaga
ett manligt sinne. Och af sådana egenskaper pryddes
Helvig. Magnus tog emot henne på stranden, omgifven
af ett lysande följe han också, och omkring staden
hade han sammandragit sin här, med hvilken han ville
tåga mot Danmark. Första anblicken af hans brud gjorde
på honom ett djupt intryck. Han tackade Gud -- heter
det -- och förklarade, att han genast ville låta sig
viga vid henne. Bröllopet tillreddes med hast och
firades med all den tidens vanliga ståt. Det var i
allt fullgodt, så "att intet brast" -- heter det i
Rimkrönikan, den egentliga källan för dessa tiders
historia. De förhoppningar, som knöto sig till den
unga drottningen, synes hon också hafva motsvarat,
för så vidt som man kan fästa någon vigt vid det tal,
som lefde på folkets läppar, och som väl upptecknades
af rimkrönikans författare, då han säger:

"Det lofvar hvar man i Sverige bor,
att hon skulle till Sverige komma,
hon var dem allom till ära och fromma,"

Ännu ett bevis för det goda minne, hvari drottning
Helvig lefde, och måhända synnerligast hos allmogen,
hos "den fattige bonden" såsom denne nämdes och
nämde sig sjelf gent mot herremannen, riddaren,
hvilken vanligen kallades "stränge herr riddare" --
torde kunna hämtas ur en dansk folkvisa, som äfven
sjöngs i Sverige och som låter drottning Helvig gifva
sin dotter Ingeborg råd, när denna skulle draga till
Danmark som detta rikes drottning.

Det var den svenska drottning,
hon tog sin dotter att lära:
"skall du blifva drottning i Danmark,
låt ej bonden öfver dig kära!"
I bedjen väl för dem, som kronan skola bära!

"Och skatta du icke den fattige bonde
allt intill den kjortel grå!
I den danska visan heter det/ännu starkare:

"Skatte du icke den fattige Bonde 
forinden sin Kjortel gråa."
fattas dig anten silfver eller guld,
så kan du det väl få."
I bedjen väl för dem, som kronan skola bära!

"Jag var uti din faders land 
i femton år Nämligen såsom drottning, medan Magnus lefde. Ty
hon vistades i Sverige till sin död. med ära;
den är ej fattig, den är ej rik, 
som något skall öfver mig kära."

Med sådana grundsatser, hvilka äfven utmärkte dottern
Ingeborg, så att hon i Danmark vann allas pris och
med skäl kunde af rimkrönikan nämnas: "Danabot", -- med
sådana grundsatser är det klart, att drottning Helvig
skulle vinna det svenska folkets kärlek. För öfrigt
är det att märka, det bondens väl äfven låg konung
Magnus högt om hjertat, såsom hans tillnamn antyder.

De råd, som drottning Helvig lemnade sin dotter
och som man väl kan antaga hafva varit den ledande
grundsatsen för henne sjelf i hennes uppfattning
af sina pligter, eftersom det var, så att säga,
den rådande tonen vid konung Magnus' hof, de gjorde
henne kär för folket, medan hon lefde, och hennes
minne efter hennes död, fast det nu i det närmaste
hunnit förblekna. Lugn och goda dagar hade dock icke
heller hon, om icke så länge den kraftfulle konungen
lefde och medan hennes söner växte upp under den lika
kraftfulle marskens, Thorkel Knutssons, vård.

Ett par år efter Helvigs ankomst till Sverige fick
hon göra bekantskap med det stränga och hårda i
det svenska lynnet. Hennes fader grefve Gerdt kom
då på besök till Sverige, och drottning Helvig for
honom till mötes till Skara, åtföljd af sin herres
gunstling Ingemar Nilsson Skjalg. Fader och dotter
möttes på ett slott, som långt för detta upphört
att finnas till, men hvars lemningar af vallar och
grafvar man dock ännu kan skönja. Det låg söder om
Skara och bar namnet Gälaqvist. Att döma af dessa
lemningar synes det hafva utgjort en fyrkant af högst
100 alnar. Mellan Gälaqvists ruiner och staden byggdes
sedan mot slutet af 1500-talet kungshuset Skaraborg.

Återseendets glädje var stor, men af kort
varaktighet. Fyra af rikets förnämsta herrar kommo
med sina följen till slottet, dödade Ingemar Nilsson
och togo den främmande grefven till fånga. Drottning
Helvig lyckades undkomma till ett närbeläget
kloster. Anledningen till detta uppträde är att söka i
den ynnest, som Ingemar Nilsson njöt hos konung Magnus
och som de mäktige svenska herrarne, hvilka voro på
närmare eller fjärmare håll konungens fränder,
icke kunde lida.

Detta hade de rent ut sagt både till konungen och till
gunstlingen, men hvarken den förre eller den sednare
fastade något afseende dervid. Stora Rimkrönikan,
hvars förste författare icke lefde längre bort,
än att han kunde tala om män, som ännu på hans tid
lefde och mindes konung Magnus och således äfven
dessa tilldragelser, anför ordalagen i de missnöjde
herrarnes yttranden så väl till konungen, som till
herr Ingemar. Till den förre sade de: "I gören det af
högfärd, att I älsken utländska och ej oss!" -- Till
herr Ingemar sade de: "Herre, I skolen det förstå, att
vi äro jemndugande män med eder, vi vilja gerna veta
hvarföre han drager eder öfver vårt hufvud; vill han
ej återvända, så skall man innan ett år är till ända
både höra och se, att der skall äfventyr efter ske."

Herr Ingemar svarade tvärt: "I hafven klagat på mig
inför konungen och talat sådana ord, att I hellre
måtten hafva tegat; att han hafver mig ljuf och kär
framför eder, det tackar jag honom och icke eder för;
faren I fort med eder vrede, jag hoppas, att det icke
skall eder båta!" Om nu året gick efter detta samtal,
eller om det var förr eller senare, det veta vi icke,
men när den stolte gunstlingen med drottning Helvig
kom till Gälaqvist, inträffade den nyss beskrifna
händelsen. Rimkrönikan låter oss vidare förstå den
förskräckelse, som fattade drottningen samt hennes
längtan att återse sin fader och hennes ångest,
att något ondt skulle honom vederfaras.

Magnus lyckades med goda ord att blidka sina uppretade
fränder, så att han fick sin svärfader fri, men
han var icke den man, som glömde en oförrätt. Någon
tid derefter på samma slott, Gälaqvist, tilltalade
han mördarne och sporde dem till, "om de mindes det
öfvervåld, som de här föröfvade då drottningen måste
fly för dem och de togo grefve Gerdt, hennes fader,
till fånga". De togos nu i sin ordning till fånga och
fördes till Stockhom, der de dömdes till döden och
halshöggos, det var den 20 Augusti 1280. Såsom de
der "stämplat mot landets konung och hans män, hvilka
utgjorde en del af hans hopp", indrogos äfven så väl
deras egna som deras hustrurs gods till kronan.

Tilldragelsen på Gälaqvist, huru upprörande den än
i första ögonblicket syntes, var dock ett intet i
jemförelse med de sorger, som längre fram väntade
drottning Helvig, sedan hennes herre och konung
väl gått till hvila och sof i ro i Gråmunkarnes
klosterkyrka i Stockholm, och sedan äfven hans
vän, den redlige, stränge, kloke och ridderlige
Thorkel Knutsson ej mera fanns till. Med hans död
börja egentligen sorgerna falla som tyngst öfver
drottningen. Thorkel Knutsson föll ett offer för de
begynnande striderna mellan hennes söner, Birger,
Erik och Waldemar -- strider, hvilka skulle sluta med
den äldste sonens landsflykt och afsättning och de
yngres sorgliga ändalykt på Nyköpings slott, der de
ihjelhungrade efter att hafva blifvit tillfångatagna
af sin broder, Birger.

Vi hafva ej att här skildra dessa strider, vi vilja
blott liksom "mellem Slagene" söka, så vidt möjligt
varit, samla till ett de få drag ur drottning Helvigs
historia, som de sparsamma källorna låtit komma till
våra dagars kunskap. Såsom ett ännu qvarvarande minne af drottning
Helvig må omnämnas, att under konung Magnus Ladulås'
den 22 Februari 1285 i Skara upprättade testamente
sitter en enda halfva af ett sigill qvar, nämligen
drottningens. Alla de andra äro bortfallna. Med
en mycket gammal hand är på testamentets frånsida
antecknadt: "Primum testamentum regis Magni (konung
Magnus' första testamente).

Hvarest drottning Helvig framlefde sina dagar efter
konung Magnus' död, veta vi icke, men antagligen var
det i hennes lifgeding på Dåfö i Westmanland. Huru
högt förtroende konung Magnus hyste för henne, torde
i någon mån framgå deraf, att han gjorde henne till
en bland verkställarne af sitt testamente. Något
inflytande på de handlande personerna ägde hon
dock derföre icke. Dessa stodo henne dock mycket
nära. De voro hennes egna söner, hvilka kifvade med
hvarandra och voro i färd med att af Sveriges rike
göra trenne. Den som mest under dessa brödrastrider
led, det var den, som låg den gamla drottningen mest
om hjertat, nämligen bonden, men hon förmådde intet
öfver de mäktige, hon kunde blott bedja i tysthet
och gråta.

Då efter den upprörande tilldragelsen på Håtuna
och, sedan Birger sluppit ur sitt fängelse, striden
gick lös öfver land och rike, ser man ingenstädes i
häfderna till drottning Helvig, men sedan förlikningen
var ingången 1310 och fred och ro skulle råda i
landet, då möter hon oss igen. Det är

på Holma gård vid stranden af Mälaren i Barkarö
socken, som vi finna henne omgifven af sina söner och
sonhustrur. Det var vid midsommartiden år 1311. Då
var allt godt och väl och mycket skämtades mellan
svenner och tärnor utan att någon kunde ana hvad som
framtiden bar i sitt sköte.

Hvad derefter skulle ske 
det visste alla litet af,

men hämden spann redan sin spånad i hjertats djup,
och sex år derefter inträffade Nyköpings gästabud,
konung Birgers flykt och hertigarnes död i Nyköpings
slottstorn. Ytterligare inom ett halft årtionde var
Birger död och hans son, den raske, ridderlige och
hoppgifvande Magnus halshuggen, och då stod
drottning Helvig ensam qvar med hertig Eriks små barn,
den till konung utvalde Magnus och hans syster Eufemia
vid sin sida.

Då var det tyst omkring henne, der hon stod och såg
tillbaka öfver skiftningarne i ljus och mörker under
ett halft århundrade, och ur tystnaden stego manande
minnen till henne, hvilka vinkade mot framtiden, om
hon kunde med bön besvärja ofärden att vika tillbaka
från sonsonens stig.

När hon dog, vet man icke, men många år öfverlefde
hon icke de förfärliga tilldragelserna i Nyköping. I
ett bref utfärdadt af svenska rådet från Skara den
14 Februari 1326 nämnes hon såsom död, då hennes
morgongåfva Dåfö med underlydande härad, städer och
gårdar öfverlemnas åt hennes svärdotter hertiginnan
Ingeborg.

St.



Till lands och sjös.

Resebeskrifning af E. Sehlstedt. 

V.

Jag ropte på min sångmö och hon kom, 
Jag tog mig dristighet att henne fråga: 
Hvarför hon Köping glömt att tala om 
Och gått baklänges i det kronologa. 
"Hon borde vara mera attentiös 
Och ej med nycker och med hafs mig plåga". 
Då blef hon stum och stött, min lilla tös, 
Och gjorde blott en piruett och nös.

Om läsarn något tvifvel skulle hysa
Om sanningen af hvad jag här har sagt,
Så får jag härmed äran att upplysa,
Att ljuga är hos skalderna bortlagdt.
Att sånggudinnor också kunna nysa,
Som andra gudar, är komplett exakt.
Dessutom fins bevis i den upplysning,
Att åskans dunder är blott "Jofurs nysning".

Försont med sångmön vill jag nu berätta 
Hvad hon har glömt att registrera in: 
Att Köping kan som landsorts-stad man sätta 
I bredd med dem, man skådat någonsin. 
Den skämtvis hette "Laglösa" för detta, 
Det är historiens uppgift och ej min. 
Dess äldsta namn "Lagköping"  bäst ni hittar 
I Illustreradt Sverige, om ni tittar.

Dess gamla slott och fästen ligga öde,
Dess Köpingshus, dess  Gränsborg och dess Strö.
Men om vi något litet oss bemöde,
Och ej vår forsknings-lust är allt för slö,
Så kunna vi utaf de fordna döde
Se vålnader ännu -- och sedan dö.
Ty man kan se, om än en smul i sender,
Ruiner här och der på Köpings stränder.

Nu är emellertid ej tid att hvarken 
Om forntid snacka eller den och den. 
Jag steg i land, som Noach utur arken, 
Förnöjd att torrskodd stå på land igen. 
Jag bjöds på sexa uti Adams-parken
Och der var gräddan utaf gentlemen: 
Borgmästare, baroner och patroner
Och mat och bålar, tal och messingstoner.

Se'n var det konsten att sig rekreera, 
Ty dagen efter har sitt egna kraf. 
En skog af lärkträn jag besåg med mera, 
Arboga-tåget och von Scheeles graf. 
Guds långa dag användes att flanera, 
Då gästfriheten någon rast mig gaf.
Jag gjorde resor, både små och stora
Med Hallbergs Alva och med Sjöbergs Flora.

En vacker afton var jag till Kungsör, 
Fast ej min mening var att länge bli' der. 
En promenad till kyrkans höjd jag gör 
Och ville kyrkans inre se omsider. 
Men presten messade derinnanför 
För öfnings skull till kommande högtider. 
Jag bultade, men nådens dörr var låst, 
Och jag fick stå derutanför i blåst.

Af kyrkans inre såg jag ej ett dugg, 
Och med mitt öde fick jag mig förlika. 
Pehr FrestarePehr Frestare = Carl XI:s lifjägare. jag såg uti en glugg, 
Hvari jag obligerades att kika. 
Jag till hotellet gick och fick en mugg 
Och såg ett konstigt äppelträd tillika 
Och hörde i bersån vid glasens klang 
En ganska vacker sång af patron Lang.

*

VI.

Jag rista vill i hast min sjette runa, 
Och det skall bli' en ganska vigtig bit, 
I thy jag vill för läsarn utbasuna 
Hvad jag har tegat tyst med ända hit: 
Jag ville titta in till Eskilstuna, 
Men saken var att jag kom aldrig dit. 
Det går ej som man vill; men det är felet 
Att Ödet har sitt finger med i spelet.

Ty ödet är ett djupt mysterium,
Hvars skildring ej lär höra till det lätta,
Och som i mörkret af fördolda rum
Styr som det vill och anser för det rätta.
Det är ej värdt att komma fort en tum,
Om det täcks ödet att på tvärn sig sätta.
Nu ville det, att derifrån jag kom,
Jag skulle vända -- och jag vände om.

Jag annars tänkte att min kosa ställa
Åt skilda håll, allt efter tid och håg.
Jag ville se Arboga och Thorshälla
Och se hvar Birgers gamla Thorsharg låg.
Jag ville se Arboga-ölets källa
Och ljustra ål i Hjelmarns gyllne våg.
Men allt det der, som här j fåfängt söken,
Försvann i dunklet utaf ångbåtsröken.

Det var en tjusning att sin fot få sätta 
På Riddarholmens tempelprydda strand 
Och att på äkta Stockholms-vis få sprätta 
Med handskar, cigarrett och käpp i hand.
Och som jag ej har mera att berätta --
Och detta händer oss så lätt ibland -- 
Så slutar jag, se'n jag gjort er intima 
Med sättet hur man gör Ottava rima.



Ur ormarnes lif.

Likasom i folktron och sagan djefvulen alltid
behandlats med mera intresse, än det godas
representant, har också ormen blifvit särdeles
uppmärksammad af vidskepelsen, just derför att man
betraktat honom med fruktan och afsky. Icke blott i
den judiskt-kristna traditionen utan äfven i de flesta
andra folks urkunder skildras han såsom ett föremål,
än för afsky och förskräckelse, än för kärlek och
dyrkan. Vi påminna oss t. ex. hvad vi läsa i Gamla
Testamentet, om hur Moses upphängde en orm i öknen,
för att "Guds folk" skulle skyddas för en landsplåga,
och vidare den uppmaning, som lärjungarne fingo med
afseende å sitt predikarekall: "Varen sluge såsom
ormar och snälle såsom dufvor". Hvarföre man tillskref
ormen en så utomordentlig slughet kunna vi icke rätt
fatta, emedan han snarare har det anseende om sig
att vara det dummaste af alla kräldjur. Han gällde
derjemte, och visserligen med lika ogrundade skäl,
såsom sinnebild för snabbheten, för läkekonsten och
till och med för tiden.

Vi veta att Asklepios, de odödlige gudarnes
lifmedikus, alltid afbildas jemte en orm, som
vindar sig kring hans staf. Detta är ej något
tillfälligt attribut eller blott sinnebild, ty äfven
i praktiken spelade ormen en vigtig roll i de gamles
läkekonst. Hos greker och romare voro ormkurer i
stort rop, och dekokter af ormens skinn, lefver,
hjerna, fett o. s. v. användes för alla möjliga både
yttre och inre åkommor. Fettet troddes till och med
kunna borttaga ålderdomsskrynklor i huden och fick
aldrig fattas bland
en romersk matronas toalettmedel. Ända in uti
medeltiden fortfor inan att tillreda dylika läkemedel
och att tro på dem; ja, ännu under förra århundradet
införskrefvo apotekare stora partier af giftiga ormar
från Egypten.

Tron på det underbara, så lätt insupen och så svår
att borttaga, är orsaken till en ännu gällande vantro,
som man stundom finner bekräftad i naturvetenskapliga
verk, nämligen att ormarne äga "trollkraft eller
tjusningsförmåga". Man har iakttagit att fåglar,
grodor och möss närma sig ormarne utan fruktan och
så falla offer för deras glupskhet; man synes hafva
resonerat som så, att då instinkten, hvilken eljest
underrättar djuret om hvarje fara, här lemnar det
alldeles i sticket, så kan man icke förklara dess
lugn annorlunda tillkommet än att ormens åsyn medför
en slags mystisk förlamning. Det är allmänt kändt
och obestridt, att ormen förförde Eva -- huru
mycket mer skulle han då icke kunna förtrolla en liten
råtta! Korteligen, den sundaste hjerna måste fatta,
att afkomlingarne af "den gamle ormen, som heter
Satanas" ännu böra bibehålla en del af sina svarta
egenskaper. Skada blott att andra resonera så,
att om råttan verkligen var till den grad liknöjd
och oförsigtig, så kom det sig helt enkelt deraf,
att hon icke kände sin fiende!

Linné indelade alla honom bekanta ormar uti tre
afdelningar, hvilka han betecknade: jätteormar,
huggormar och snokar. Af de sistnämda är den
s. k. tomtormen coluber natrix hos oss allmännast. En
nära beslägtad art till denna är coluber viperinus,
(se illustrationen) som anträffas i mellersta Europa,
under det den andra arten finnes utbredd öfver denna
verldsdels både norra och mellersta delar. Båda
äro lika till
storlek, form och lefnadsvanor; det enda som 
skiljer dem åt är färgen, i det
att den förra är blågrå, 
den sednare gulgrå, med mörka teckningar. Båda äro
lika oskadliga, nämligen i den meningen att de icke
äro giftiga, -- deremot anställa de ganska stor skada
på småfisk och yngel. De välja till sin uppehållsort
fuktiga men solvarma ställen, helst invid vatten eller
der de i stället för fisk finna tillgång på grodor,
möss och paddor. De äro goda simmare, och man har
träffat dem ända till tre mil aflägsnade från land.


Coluber viperinus


Parningstiden inträffar strax på våren, men likväl
ej förr än efter fällningen af skinnet, som äger rum
kort efter uppvaknandet ur vintersömnen. Honan lägger
femton till tjugo ägg, som till form och storlek
temmeligen likna hönsägg, men skilja sig från dem
genom sitt mjuka och böjliga, alltså föga kalkhaltiga,
skal. Äggen torka i luften och förstöras af för mycket
vatten; de måste hafva ett visst lagom af bådadera
för att komma till mognad. Vid utkrypandet äro ungarne
sex tum långa och kunna genast sköta sig sjelfva.

Bland andra vanor hos dessa djur, som gifvit anledning
till det hat hvarmed de betraktas, är att de ofta söka
sig fram i närheten af boningshus och ladugårdar för
att jaga i källrarne eller lägga sina ägg i fuktig
sågspån o. s. v. Häraf har folktron hopspunnit den
sagan, att de bruka suga mjölken ur kons jufver eller
dricka ur mjölkkärlen. Vi torde ej behöfva antyda,
att denna fabel är lika ogrundad som åtskilliga andra
af de vidunderliga historier, som man hopspunnit
om snoken, och hvilka det skulle vara både olämpligt
och onödigt att här upprepa.



En madonna af Correggio.

En madonnabild -- blotta ordet leder våra tankar hän  
till 'la   bella   Italia'.    Aftonen   är   tyst och skön ...  
qvällsolens strålar glimma på kapellets  spira, klockan  
ringer   till   bön,   och   fromma skaror samlas att böja knä på  
stengolfvet   framför   jungfrubilden.    Heliga Guds   moder,   det  
var   här   du fann  dina rätte tillbedjare! Det var hos söderns  
känslorika   folk    som    du   blef   denna   milda förespråkerska,
denna   sköna   mor,   som   på   bönens armar   lyfter   det svaga
menskobarnet    upp    till    Guds hjerta,    styrker    den   svage,
tröstar   den lidande.    Det var ock hos   söderns folk du  fann
de   mästare   som inför en hänryckt menighet skulle måla din
gudagestalt,   skulle gifva lif och form åt den religiösa känsla,

som gaf sig uttryck i tillbedjan af en qvinnobild. En
sådan målning kunde icke af några andra förstås
och beundras än af menniskor, som alla hafva något
af konstnär uti sig, som alla hafva känslan i
hjertat, formen i öga och sinne, som alla kunna se
gudomsidealet, om äfven i bilden af en vanlig qvinna
ur folket och fatta det sublima i en skön blick,
i en talande rörelse. Och mästarne hafva ej målat
för en otacksam
menighet: de hafva målat det odödliga och fått
odödligheten till lön. Århundraden hafva blickat på
deras verk, generationer hafva kommit och stannat
för att betrakta det stycke duk, som målaren helgat
med sin pensel, de hafva stannat andaktsfullt med
blottade hufvuden, ty de hafva sett det sköna, de
hafva sett en stråle af gudsrikets ljus!


Madonna della Scala.
(Efter en oljemålning af Correggio.)


Det var i Italien, som madonnakulten fick
lif, det är samma land, som födt hennes störste
målare. Madonnabildernas antal är i Italien ofantligt
stort, men de flesta, åtminstone originalerna,
förskrifva sig från slutet af femtonde och början af
sextonde århundradet, från den morgongryning inom
Italienska konsten, som rann upp med namnen Michel
Angelo, Rafael, Leonardo, Titian och Correggio. Af
den sistnämde förvara 
domkyrkan och museet i Parma ett stort antal dyrbara
verk och bland dem den så kallade Madonna della
Scala. Madonnan har erhållit sitt namn efter den
lilla kyrkan della Scala, för hvilken hon utförts,
och är ursprungligen en freskomålning, som man löst
ifrån väggen genom samma förfaringssätt, hvarigenom
man en gång räddade Leonardo da Vincis "Nattvard".

Detta skedde under fransmännens administration
år 1812. Nu finnes målningen under spegelglas och
uti en dyrbar ebenholzram uppsatt i museet i Parma,
der den mycket studeras såsom en typus på Correggios
tidigare manér.

Correggio innehar ett af de främsta rummen bland de
konstnärsnamn som beteckna den märkliga brytning inom
konstens historia, hvilken daterar sig från början
af femtonhundratalet, och hans verk, vittnen om en
alldeles egendomlig uppfattning och behandling,
bilda en väsendtlig del af denna konstepok, som
dock visar den mest storartade och mångsidigaste
utveckling åt alla håll. Men medan hans samtida, en
Leonardo, en Rafael m. fl., trädde in på högre och
mera lysande banor samt under sin täflan hastigt nådde
erkännande och ryktbarhet, så rörde sig Correggios
talang utan yttre ansedd ställning och främmande
för det offentliga lifvets intressen. Om han än ej
lefvat i armod, såsom några af hans lefnadstecknare
påstått Berättelsen om att han skulle dött under bördan af en säck med kopparpenningar, som han uppburit af munkarne i ett 
kloster för en åt dem utförd tafla, lärer vara en fullkomlig dikt, lätt förklarad dock af det dunkel, hvari man sväfvat rörande Correggios 
enskilda lif. Det är denna sägen om konstnärens dödssätt som äfven Oehlenschläger behandlat i sitt bekanta drama “Correggio.“ Tvärtom skola hans arbeten betalts jemförelsevis väl, i betraktande af att i början endast närliggande kyrkor, kloster 
och små städer kommo i besittning af hans taflor. Han har målat många af dem på koppar, i de dyrbaraste färger, samt 
understundom lagt guld till grund, för att åstadkomma så mycket klarare glans åt färgerna -- ett dylikt slöseri med materialier 
visar att han ej kämpade med något lefnadsbekymmer af svårare beskaffenhet. , så har han likväl ej under sin lefnad
vunnit någon för honom värdig utmärkelse, och det
är derföre så mycket mera betecknande för både hans
karakter och konstnärskap, att han utan någon dylik
sporrande uppmuntran städse visste behålla den skatt
af lif och känsla samt den uppåtsträfvande frihet,
hvarom alla hans arbeten bära ett vittne.

I början synes Correggio hafva öfverlemnat sig åt det
kyrkliga allvar och den höga religiösa hänförelse,
som var ett arf från det århundrade hvari han var
född (1494), ehuru han lämpade ämnet efter sin
åskådning, som uppfattade lifvet blott från den
glada sidan. Småningom öfvergick han derifrån för
att beträda det område, som bäst passade in med hans
konstnärskap. Liksom han förut målat den religiösa
känslans svärmiska extas, så framställde han nu den
sinliga känslans skönaste ögonblick. Men i alla hans
framställningar, de må höra den andliga eller profana
historien till, skildrar han framför allt det eldigt
pulserande, i alla fibrer sprittande lifvet, den
jordiska kärlekens ljufvaste behag och den himmelska
kärlekens saligaste hänryckning. Glädtighet ända
till extatisk fröjd, gratie och finhet i hvarje
rörelse, ljuseffekter af den skäraste poesi äro
de egendomligaste företeelserna i den af Correggio
inslagna konstriktning.

Något som kanske torde vara våra läsare mindre bekant
är att tre bland Correggios bästa målningar en gång
funnits inom vårt land. Det var “Danaë i guldregnet“,
“Leda“ samt “Io, omfamnad af Jupiter i ett moln“, alla
utmärkta för den skönaste framställning af kärleken
-- en kärlek, som ryser af njutningslust men ändock
helgas af den prägel af naivitet, som hvilar öfver
det hela. Dessa målningar befunnos en gång i drottning
Christinas ägo och torde hvar för sig varit bland de
dyrbaraste konstskatter som funnits här. Af Christina
fördes de till utlandet och kommo efter många öden
att hamna i hertigens af Orleans berömda galleri
i Paris. Här blefvo de föremål för en så exempellös
handling af vandalism, att den vore otrolig, om den ej
ägde historisk bekräftelse. Hertigens son lät nemligen
å två af taflorna skära ut ur duken hufvudena på Io
och Leda samt uppbränna dem, emedan hans “sedliga“
känslor sårades genom deras uttryck af till det
högsta stegrad vällust. Efter denna misshandling
köptes taflorna af Fredrik II och de finnas nu i
Berlins museum, förträffligt restaurerade af Proudhon
och Schlesinger efter de bästa kopior, deraf en från
mästarens egen hand.

Det blefve för vidlyftigt att här söka ingå på
någon historik öfver Correggios många arbeten
eller att yttra oss om hans betydelse för den
nyare konsten. -- Vi nöja oss med att hänvisa
till åtföljande illustration, som återgifver
originalbilden -- så troget nämligen som ett träsnitt
kan återgifva en målning, då denna så väl i färg
som karnation är ett fulländadt mästerverk.

B.

*




En neger-gudstjenst i Amerika.

Skildrad af Isidor K.

Under en af mina vandringar i den del af New-Orleans, 
hvars befolkning nästan uteslutande utgöres af fattiga 
negerfamiljer, kom jag en mulen decemberafton i 
grannskapet af en plats, hvarifrån  utgick ett af mans- och 
qvinnoröster framkalladt oljud, som ingaf mig en förmodan, 
att ett tumult af svårare beskaffenhet uppstått i någon af de 
många i denna trakt befintliga krogarne. Vägledd af det 
uthållande skriket, passerade jag åtskilliga, vid den smutsiga 
och illa upplysta gatan belägna, oansenliga trähus och anlände 
slutligen till ett något större, hvars båda frontdörrar blifvit 
uppslagna på vid gafvel, så att den nyfikne kunde obehindradt 
blicka dit in. Till sitt yttre liknande ett vanligt uthus, 
med endast ett mindre fönster på hvardera sidan af den åt 
gatan vettande ingången, innehöll denna byggnad ett enda 
aflångt rum, för tillfället uppfyldt af negerfolk till ett antal 
af 200 à 250 personer och sparsamt belyst af några illa 
osande lampor. Det var här oväsendet ägde rum. Längst 
fram i fonden, på en sig några tum från golfvet höjande tribun, 
stod en ung neger med en bok i handen. Att han talade, 
kunde lätt förstås af hans lifliga mimik och uttrycksfulla 
gester, men, ehuru ställande mig alldeles invid dörröppningen, 
lyckades jag till en början icke att uppfånga något af hans 
ord, tack vare de öfrigas skrål. -- De på salens ena sida 
befintliga bänkraderna intogos af qvinnorna och de på den 
andra af männen; och var det i synnerhet de förstnämda, 
som uppförde sig i hög grad bullersamt. Tre eller fyra af 
dem måste, synbarligen fullkomligt medvetslösa, hållas af andra 
qvinnor och såmedelst hejdas ifrån att under det raseri, som 
fått makt med dem, göra sig sjelfva eller andra skada. Under 
utrop: “Jag ser Kristus“ -- “Gud slår mig“ -- “Djefvulen 
vill fresta mig“ -- “Tala inte till mig“ --, kastade de sig i 
armarne på än den ena och än den andra af de omkringstående, 
eller fortforo de att, hoppande jemnfota på en plats, 
ursinnigt slå omkring sig och uppgifva gälla skrik till dess 
de slutligen i vanmakt föllo ned på golfvet, hvarifrån ingen 
gjorde försök att uppresa dem.

Sedan jag hunnit förvissa mig om, att jag kommit till en 
af negrernas kyrkor, i hvilken aftongudstjensten just nu pågick, 
inträdde jag och tog plats på en liten bakom dörren stående 
lår. Den unge predikanten lemnade strax derefter tribunen. 
En sång uppstämdes af hela församlingen utan ackompanjemang 
af något instrument, och god ordning tycktes vilja återinträda. 
Också var det enkla, af många vackra röster utförda, 
sångstycket särdeles egnadt att framkalla en sådan. Troligen har 
denna verkligt poetiska tonskapelse ett bland de svarta 
naturbarnen att tacka för sin tillkomst, och tvifvelaktigt är, 
huruvida den samma ännu blifvit satt i noter, ehuru i hög grad 
förtjent deraf. Ingalunda utmärkande sig för några hastiga 
öfvergångar och djerfva tonfall, härmade denna vemodiga sång på 
ett i sanning hänförande sätt vågens oafbrutna, sakta sqvalp 
mot den långsluttande stranden eller vindens stilla, långsamt 
till- och aftagande sus genom ungskogens lätta löfverk. Det
har ofta, och med skäl, blifvit sagdt, att den
afrikanska menniskorasen är ett musikälskande
folk, som gerna genom sång ger uttryck åt sin sorg
som ock åt sin glädje, och jag föreställer mig,
att den melodi, jag då hörde i kyrkan, från början
tilläfventyrs frammanats af de dystra känslorna hos
en stackars slaf, som, obarmhertigt skild från sina
käraste och njutande en stunds hvila i palmträdets
skugga, känt sig intagen af en innerlig längtan till
en bättre verld.

Det af sången åstadkomna plötsliga afbrottet mot den
scen jag nyss förut sett uppföras, var lika välgörande
som öfverraskande; och fullkomligt lugn rådde bland
de närvarande, när, sedan sången upphört, en gammal
gråhårig neger intog talarens plats och i låg ton
började sin predikan. Men ju längre han talade, desto
mer höjde han rösten och dess oroligare blefvo också
hans åhörare, bland hvilka de förut visade symptomerna
redan efter femton minuters förlopp gåfvo sig till
känna hos en och annan.

"De hvita vilja gerna tro, att Gud hellre hör deras
böner än våra", yttrade predikanten bland annat. "Den
hvite mannen är bättre än den svarte, säga de, ty han
älskar Gud och sina medmenniskor högre. Är det så,
månne?"

"Nej, i sanning, nej!"  ropade flera af åhörarne.

"Jag vill berätta eder en händelse från den tiden,
jag ännu var ung", återtog talaren.

"Ack, ja, gör det!" uppmanade en gammal negrinna
och lutade sig framåt, liksom för att höra bättre,
i det hon på ett komiskt sätt blinkade mot dem,
som sutto henne närmast.

"Jag kände en gång en slaf. Han och jag (det är
nu mycket länge sedan) lydde under samma herre, en
sträng herre, en obillig herre, en orättvis herre,
en omensklig herre -- han piskade mången slaf till
döds med egen hand -- men tillika en rik herre, så
att han lätt kunde köpa nya slafvar."

"Aj, aj! ... Fördömde usling! ... Hå, hå! ... Gud
straffe honom!" ljöd det ifrån åhörarnes bänkar.

"Men", fortfor talaren, "jag önskar j haden känt Tim,
den gode slafven. En vacker gosse, en stark gosse,
en godhjertad, en ärlig och arbetsam gosse! Tim, jag
försäkrar det, var den bäste man, j någonsin sett."

"Ja, visst var han det ... Vi tro dig ... Gå på
bara! ... Låt oss veta mera om Tim", skrek
församlingen, på det högsta intresserad.

"Den präktige gossen hade en son, som vid 13 års
ålder blef såld till en annan herre och förd långt
från fadrens tårfyllda blick. Men han hade också
en dotter, en herrlig flicka, en oskyldig och god
flicka. Jag minnes ännu väl, huru hon låg på knä och
badade sin fars törnstungna fötter."

"Hör bara! ... Hon badade fadrens fötter ... Gud
välsigne den goda flickan! ... Fortsätt, gamle
John!" afbröto återigen flera af åhörarne.

"Veten j hvad det blef af min vän Tims
dotter?" frågade presten och rusade, med en liflighet
som man ej skulle tilltrott hans höga ålder, upp från
sin stol, dervid slående handen i det framför honom
placerade bordet.

"Nej! ... Nej! ... Hvad blef det af
henne? ... Berätta oss det ... Fort! Fort!" skreko
de församlade om hvarandra.

Många ställde sig dervid upp och andra lemnade sina
platser för att komma närmare talaren, som endast
väntade på att bullret skulle afstanna. Han beskref
härefter, hurusom flickan en dag, då flera hvita
infunnit sig på besök hos plantageägaren, blifvit af
sin herre tillkallad och lemnad till pris åt gästerna
med den påföljd, att hon snart derefter afled under
svåra både själs- och kroppsplågor. Men de för denna
skildring begagnade uttrycken voro allt för litet
valda att här kunna återgifvas. En lång stund dröjde
det, innan den nu på nytt till lif väckta stormen
hunnit lägga sig.

"Mina bröder och systrar, lugnen eder och låten mig
afsluta min berättelse", bad negergubben. "Hören nu
hvad den olycklige Tim gjorde. Han smög sig nattetid
in i sin herres sofrum. Knifven blänkte i hans ena
hand, då han lade den andra på den sofvande hvites
bröst och väckte honom."

"Rätt så! Bra, gjordt, Tim! Stöt till
qvickt!" gallskrek en mulatt, som satt helt nära mig
och hvars anletsdrag på det ohyggligaste förvredos.

"Tyst! Och läggen noga märke till hvad Tim gjorde",
bjöd talaren. "Han höll den hvite säkert fast och
sade till honom: 'Ropa icke på hjelp förr än jag fått
framföra hvad jag har att säga. Jag har ända till nu
varit dig en trogen slaf, och du har till tack derför
beröfvat mig båda mina älsklingar samt låtit piska
mig för det jag gret öfver min dotters lik. Du har
gjort dig förtjent af döden och ditt lif är nu i min
hand. Men jag vill ej taga det, ty jag vet väl, att
mina bröder då finge svårt lida för min handling. Må
du blott minnas min önskan, att du, när din stund är
kommen, måtte erfara hvad jag nu känner. Jag har bedt
din gud derom, och han skall nog bönhöra mig'. -- Så,
mina vänner, talade stackars Tim och stötte derefter
med säker hand knifven i sitt eget bröst."

Uppståndelsen bland åhörarne visade sig nu sjudubbelt
värre än förut. Männen utstötte förskräckliga eder
under det qvinnorna tjöto, hoppade och greto. En
neger lade med ett lakoniskt gå ut! handen på min
axel och påskyndade sålunda den reträtt, jag just då
stod i begrepp att, opåmind, taga; men angelägen
att erfara, huru allt detta skulle slutas, trängde
jag mig tätt intill väggens yttersida, så att jag,
utan att sjelf synas, kunde se och höra en del af
hvad som vidare föregick derinne, hvarest tumultet
så småningom aftog. Af de enstaka ord, som trängde
sig till mitt öra, förstod jag att presten framhöll
det, att slafven Tim endast af omtanke för sina
olyckskamrater icke dödade sin förtryckare, såsom
ett exempel på den svartes kärlek till sin nästa,
hvarjemte han i den omständigheten, att ifrågavarande
slafägare för ej så länge sedan afled, fattig och
öfvergifven i New-Orleans, ville se ett bevis på,
att Gud gerna lyssnar till den svarte mannens böner. --
Emellertid hade, under det predikanten var sysselsatt
med denna förklaring, samme neger, som visade mig
på dörren, kommit ut och med en mycket vänligare
uppsyn vinkat mig in, så att jag nu, helt oväntadt,
befann mig på min gamla plats igen, hvarifrån jag
hörde slutet af det ganska sammanhängande föredraget.

"Kristus älskar oss svarta lika högt som de hvita. Han
har offrat sitt lif äfven för vår frälsning och
föraktar oss icke såsom våra hvita bröder förakta
oss. Men också äger han hela vår kärlek, ty vi äro
öfvertygade om, att han kan och vill hjelpa oss till
en god plats (a blessed position) i himmelen." Under
det predikanten med rörd stämma talade i denna anda,
uppklarnade männens ansigten, hand lades i hand och
ett leende af tillfredsställelse krusade mångens
läppar. Qvinnorna kunde alldeles icke beherrska sin
djupa sinnesrörelse. Några bland dem skyndade upp
och omfamnade hvarandra under det andra uppstämde
andeliga sånger. Somliga greto och jemrade sig,
då andra skrattade öfverljudt och ropade: "O, huru
högt jag älskar min frälsare!" -- "Jag vill komma till
himmelen" -- "Jesus bor i vår kyrka". -- Öfverröstad af
sorlet, som blef allt allmännare, afträdde presten
och blandade sig med mängden, hos hvilken slutligen
en rörelse, icke olik dans, uppstod.

Äfven med fara att blifva beskrattad af den
"förståndige" läsaren, kan jag ej underlåta att,
fullkomligt allvarsamt, försäkra att jag lemnade
platsen först sedan begäret att deltaga i min
omgifnings dans och instämma i dess rop blifvit mig
nästan öfvermäktigt. Och ändå hör jag till dem, som
aldrig varit roade af att dansa och hvilka alltid
på det högsta fördömt oljud af hvad slag som helst
i Guds hus! ... Att negrernas blod är två grader
varmare än annat folks må lända dem till ursäkt,
såvida annars någon sådan behöfves; och det ovanliga
tillstånd, i hvilket jag vid detta tillfälle kände mig
försatt, bör, icke annat jag kan förstå, tillskrifvas
inflytandet af animalisk magnetism.

Då jag dagen derefter passerade samma kyrka, läste
jag på en derutanför anbringad jernplåt: "The Second
African Babtist Church of New-Orleans.



Krukblommor.

I de varmare länderna förekommer rätt talrikt en växtart,
nephentes, som redan genom sin sällsamma blomform och
ej mindre sällsynta färgprakt tilltalar botanisten
och väcker hans intresse, äfven om han ej kände
de underbara egenskaper, som många varieteter af
denna art äga. De utmärka sig nämligen genom en
högst egendomlig blombildning, med utseende ungefär
som en kruka eller en bägare. I dessa blommor,
som stundom hafva en omkrets af ända till två fot,
utdistilleras ett friskt, aromatiskt vatten, som
afsöndras ur sjelfva växten och bjuder en läskande
dryck åt vandraren, som uppehåller sig i de torra
bergstrakterna eller förgäfves söker något drickbart
vatten i sumpiga och osunda dalsänkningar.

Af dessa krukblommor finnas många olika arter utbredda
öfver   det   varmare  jordbältet.     De   skönaste
äro   Nephentes destillatoria,  villosa  och  rajah.
Den sistnämda är  också  den största.    Ehuru växten
icke är mer än fyra fot hög, bär den dock talrika
blommor, som blifva ända till femton tum djupa. Den
ovala öppningen till en sådan kruka omgifves af en
två tum bred veckrik kant af köttröd färg, som starkt
bryter af mot den djupvioletta purpur, hvarmed    det
yttre   af bladet prunkar.   Krukan har också ett
slags lock, en bred, saftig   bladflik, som   sträcker
sig horisontelt  öfver  den köttfärgade  kanten
och beskuggar krukans öppning.

Denna herrliga växt fanns på ön Kina-balu, 5000 fot
öfver hafvet. I några exemplar påträffades råttor,
som drunknat nere i blomhylsorna. På samma ö har
observerats en annan nephentesart, som lefver på
större träd och derifrån nedhänger sina två fot
djupa blommor likt välkomstbägare, derigenom liksom
påminnande om sagornas skogar, som flöto af mjölk
och honung.

Den   betydande   samlingen af vatten eller vätska i
nephentesarternas blommor har länge   varit   föremål
för naturforskares   uppmärksamhet.    Sagorna   i
de   länder,   der   de   växa,   berätta  vanligtvis
att de äro   inrättningar   af   någon   god   försyn,
som   i  vattenfattiga
trakter begagnar detta medel för att stilla
vandrarens törst. Det är redan nämdt att vattnet
icke kan förklaras såsom uppsamladt under regn, utan
genom växtens egen naturliga afsöndring. Vätskan
är i allmänhet klar och färglös, sällan gul, och
förändrar rödt lackmuspapper (d. v. s. visar sur
reaktion). Genom kemisk analys har visats att den
innehåller 99 procent vatten och blott 1 procent
alkaliska salter, äppelsyra, citronsyra, klorkalium,
natron, kalk och magnesia.

Amerika har likaledes sina krukblommor, eller rättare
krukblad, ty egendomliga, der förekommande orchidéer
visa tjocka blad med hoprullade kanter och hafva
utseende af ymnighetshorn. Hit hör Dam-sadel-blomman
(side-saddle-flower), Sarracenio purpurea. Under det att
det omgifvande träskvattnet är ljumt och äckligt,
innehålla dessa krukor en läskande dryck. Det
kaliforniska krukbladet (Darlingtonia California)
har på sin botten ett 2 till 5 tum högt lager af
fast hoppackade insekter, från det minsta kryp till
den stora nattfjäriln. Huru och hvarföre insekterna
narras in i krukorna är ännu icke
bekant. Afskär man med en skarp knif de rundt omkring
stjelken sittande bladen, så visa de sig såsom öppna
rör, fullstoppade med lemningar af insekter. Insidan
af bladet är ofvantill glatt, längre ned synas
enstaka hår och slutligen, ännu längre ned, fylles
rummet af nålformiga hår, som alla stå med spetsen
nedåt. Flugor, fjärilar och flygfän promenera nu
makligt ned genom Öppningen och tränga så långt in som
möjligt, men när de slutligen anse nödigt att vända
om, är det för sent. Tusen hvassa nålar vända sig likt
bajonetter emot dem och hålla dem qvar lika säkert som
döden. På botten i krukan finner man blott små djur,
högre upp allt större och större, hvilka alla sitta
inträngda, spetsade eller packade på hvarandra.

Möjligt är att dylika insektfällor tjena till att
skaffa föda åt något djur, men man har ej lyckats
förvissa sig derom, och denna sista växtart är i detta
fall ett ännu olöst, men särdeles intressant problem.


Nephentes.   Blommor och blad.




Om klosterlif.

Under Nordens hednatid följde qvinnan anförvandter
till gästabud och fester, der hon drack tvemänning
med mannen. Denna frihet förderfvade icke sederna och
klandrades af ingen tunga, men lärde kämpen och barden
att sätta värde på ungmöns aktning och lof. -- Det är
ofta qvinnan, som med en uppmuntrande blick gifver
riktning åt anlag, hvilka sedan i fulländad storhet
rycka samtiden med sig, det är ofta qvinnan, som med
flammande kinder eldar mannen till hugstora bedrifter,
hvilka outplånligt stå tecknade på historiens blad. --
Fadermakten och husbondväldet slog väl ett och annat
jernband öfver qvinnans vilja, men detta var det enda
band hon måste
underkasta sig. Friboren och stolt med höfviska
later, tillät hon männen att nalkas -- den tappraste
vikingen fick det vänaste leendet, den skickligaste
sagoberättaren det huldaste ord. -- Bland dessa qvinnor
ser man några med hjelm och pansar i den djerfvaste
strid, andra vårdande sårade eller vakande vid
sjukbäddar och återigen andra, som framträda likt
mystiska uppenbarelser, sjungande trollsånger och
uttalande hemlighetsfulla profetior. Dessa sköldmör,
läkerskor och valor, som trädt ur den husliga
verkningskretsen, aktades af männen, hvilkas kärlek
dock helst skänktes tärnan vid hemmets härd. Öfver
dessa sednare, den nordiska qvinnans


I ett kloster.




urbild, hvilar en sedlig skärhet, och sagan dröjer
ofta hos dem och   sveper  diktens rosenskimmer öfver
deras älskliga minne.

Vikingafärderna och de förut nästan beständiga
inbördes krigen   upphörde   då   påfvedömet
och   de   dermed åtföljande klostren stadfästades
i Sverige.    En mildare religion och nya seder
förändrade   dock   icke   väsendtligt   qvinnans
ställning. Likasom   knäböjande   blickar   
"chevaleriets   blomma" upp till henne, de
tappra riddarne buro sina damers färger, och
trubadurerna   kommo  från långväga färder och
skänkte sina herrligaste sånger åt den qvinliga
skönheten.    Tiderna voro dock oroliga,   ty   fastän
vikingafärderna  afstannat, flammade krigslågan
i andra   former.    Det   blef   korstågens tid.
Härskaror drogo bort, för att med eld och svärd tvinga
otrogna folkslag att   dyrka   och   erkänna   den
enda   och   sanna Guden.    Med svärmiska känslor
hängåfvo sig ofta qvinnor och män åt religiösa   bruk
och   meningsstrider i trossaker,   hvilka   stundom
upphetsade   slägter   mot   slägter.      Tiderna
hade   qvar   sina barbariska   bruk,   och   midt
i dessa chevaleriets  dagar kunde qvinnorof   anses
som   hederlig hjeltebragd.    Väpnade riddare 
kommo   med vapenbrak och stridslusta till mången
borg, och  unga jungfrur af ädel stam röfvades bort
ur sina fäders armar.  Att   söka  ett  skydd mot
denna råhet blef nu en faderspligt; intet ställe
var så fridlyst som klostret; dit, i nunnornas vård,
sände man de unga döttrarne, och redan som barn fick
mången åtnjuta   uppfostran   och modersvård af någon
gudfruktig abedissa.

I vårt land uppgifves hafva funnits öfver hundrade
kloster dels för män och dels för qvinnor. Tänkande
och dugliga män, som i munkklostren egnade sin
tid åt stilla forskning, uppfostrade der ynglingar
till rikets gagn och högsta embeten, och bonde-
eller herreson hade lika rätt till att åtnjuta
lärdom. Äfven i nunneklostren behandlade de heliga
systrarna temmeligen jemnlikt de noviser eller
elever, som blifvit anförtrodda i deras vård, och man
såg den ringa flickan och den stolta jungfrun lika
konstskickliga i de vackra och mödosamma handarbeten,
af hvilka man ända till vår tid förvarat ett och
annat minne. Konsten att knyppla spetsar, som
ända från S:t Britas tid synes hafva drifvits i
Wadstena, har bibehållit sig till våra dagar och
utgör ännu i nämde stad för såväl man som qvinna
en icke obetydlig binäring. Det var dock icke först
den kristna qvinnan, som fördref sin tid med finare
handarbeten, äfven den hedniska qvinnan sysselsatte
sig med underbara slöjder. Sagorna tala om guld- och
silfverstickade mantlar, väggprydnader, utsirade med
perlor och i guld inväfda afbildningar af krigiska
bedrifter. Vikingatågen och förbindelsen med mera
bildade folkslag bragte många af dessa kostbarheter
till norden, men intyg på inhemsk konstskicklighet
saknas dock icke. I hvilka ämnen man, utom
handarbeten, undervisade i klostren kan ses af ett
kungabref till nunnorna i Skokloster, deri följande
föreskrift läses: "Om några goda mäns barn, jungfrur
och pigor så väl utaf nedrige som högre ständer varda
dem tillbjudne och betrodda till lärdom, skola de
då dertill villiga och redobogna låta sig befinna
och med den största flit välvilligen dem undervisa
och lära ärliga seder, goda dygder, desslikes läsa,
skrifva, sömma och annat mera, som till ungdomens
upptuktan behöfves och för nöden vara vill."

I de stilla fristäderna fördes till en början ett
tuktigt och strängt lefverne. I arla-morgonstunden
ringdes till bön och ottesång. Att sofva länge
var en skadlig vällust, att länge kläda sig:
syndig högfärd. Emellan de många bönestunderna
och de kanske fåtaliga undervisningsämnena läste
en af systrarne högt i någon andlig bok, under det
åhörarne vanligtvis öfvade sig att sy med silfver
och guld på skinn, sammet och sindal. Äfven vårdades
sjuka qvinnor i dessa kloster, mycken barmhertighet
öfvades mot de fattiga, och ingen vände ohjelpt ifrån
klosterporten. Dessa välgärningar kunde nunnorna
öfva, utan att de sjelfva behöfde ålägga sig någon
försakelse, ty år efter år tilltogo i dessa kloster
välmakt och rikedom, emedan ofta till dem skänktes
en gård eller ett rikt gåfvobref af någon döende far
eller mor, för att en dotter skulle få uppfostran
och skydd.

En nunnas invigning skedde i klosterkapellet,
dit man tågade i procession under sång och
rökelsekars svängande. Detta var en högtidlig akt och
åskådades med andakt och tårar af anförvandter och
oskylda. "Först visade sig den unga jungfrun såsom en
brud i sin verldsliga prydnad, erhöll en invigd ring,
aftog derpå sina skor och gick barfotad fram till
högaltaret, der hon afklädde sig alla förut begagnade
kläder, utom underrocken af flanell. Det sköna,
lockiga håret afklipptes nu, och sedan den hvita
armen blifvit blottad, kastade presten öfver den tre
skoflar mull. Sedan ikläddes hon en sid, merendels
grå eller svart nunnekappa eller rock, och en svart
slöja kastades öfver hufvudet på henne, hvarefter hon
aflade sin renlefnadsed, att aldrig tänka på någon
jordisk fröjd eller vänta någon jordisk brudgum och
hafva sin hug och sin umgängelse i bön och andliga
begrundningar med Christus, hans heliga moder och
alla helgon. I stället för mullkastningen öfver armen
öppnades vid aktens slut den med jerngaller försedda
dörren mellan kyrkan och klostret, inom hvilken
nunnorna sjöngo sina böner och afhörde mässan, och nu
inbars i klostersalen den med jord fyllda likbåren,
som hade sin plats utanför samma dörr till ett tecken,
att en nunna aldrig fick komma ur klostret lefvande,
äfvensom till en påminnelse om döden, att hon vore af
jord och skulle blifva till jord igen. Derpå infördes
hon genom dörren, hvilken genast tillslöts. Från denna
stund vördades den invigda af verldsmenniskorna såsom
ett heligt väsen, och utan omgifning af andra systrar
och klosterfolk fick hon aldrig mer visa sig utom
klostergallret." 

I första tiden, då klostren anlades,
gjorde icke alla nunnor löfte om att sky äktenskapet
och det verldsliga umgänget. Derföre hände det då
någon gång, att en och annan syster lemnade det stilla
hemmet, för att blifva lycklig maka och husmoder.

Mången   ung   qvinna  afsade sig visserligen verlden, utan
att föregångna hårda pröfningar drefvo henne till
denna handling, -- svärmiska själar, som under en
brinnande andakt och längtan sökte att redan här i
tiden finna den eviga friden eller för att medelst
späkningar och andliga betraktelser göra sig värdiga
den himmelska saligheten; men mången kom, tröttad
af jordesorger, för att i klosterensligheten söka
glömma de oroliga stormar, som utom dess heliga
murar brusade genom menniskohjertat. Dock slöto sig
icke alla nunnor frivilligt inom klostergården;
mången rik jungfru tvangs dertill af giriga och
ränksmidande anförvandter, då dessa önskade roffa till
sig hennes ägodelar, eller tubbades till att afsäga
sig verlden af intrigerande prester, som derigenom
ofta nog lyckades att slå under klostren en rikedom,
hvilken allt mera stadfästade prestmyndigheten;
äfven föräldrars tvång dref mången dotter att i
stället för brudens krona och den ärbara frumössan
"bära slöjan, och de tre skoflarne mull" och gjorde
stundom denna åminnelse fasansvärd, såsom hade det
varit en lefvandes begrafning.

Klostren lågo vanligtvis i någon herrlig
trakt. Deras första instiftande medförde fördelen
af att framstående lärda begåfvo sig till norden
ifrån länder, der bildningen stod på en ganska hög
ståndpunkt. Genom umgänget med dessa fremlingar
kom en viss förfining i seder och umgängesskick
öfver nordbon, hvars håg väcktes på företagandet af
färder till Paris, Rom o. s. v. I första tiderna voro
klostren välgörande inrättningar; men snart insmögo
sig de största missbruk, genom hvilka deras goda
ändamål småningom allt mera förringades. Munkars och
nunnors sedeslöshet blef en visa i hvar mans mun. De
"åt Gud invigdas" lastfulla lefnadssätt spred sig som
en pestsmitta öfver hela landet; man hånlog åt ordet
"dygd", religiösa svärmares antal aftog dag ifrån dag,
och skaran af hädiska bespottare ökades. Klostrens
rikedomar voro vid denna tid oerhörda. Munkar
och nunnor läto pryda, utvidga och befästa sina
tillflyktsorter likt slott. Sparsamma och med litet
förnöjda munkar funnos ej mera, nunnorna koketterade
med sina slöjor, blottade armar och barm och bytte
tagelskjortan mot rikt spetskantade linnen; deras bord
dignade af läckerheter, gnistrande viner fyllde
gyllene pokaler och älskaren famnades i den tysta,
ensliga cellen.

Visitations- eller undersöknings-rätten sökte väl
hålla ordningen vid makt; men ett af munkar och nunnor
väl underhållet spioneri förkunnade vanligtvis i god
tid dessa besök. Djupa källare och hemliga gömslen
undanröjde lätt hvarje spår till ett öfverdådigt
och sjelfsväldigt lefnadssätt, och de vördiga
fäderna eller mödrarna, som fått öfverinseendet
sig anförtrodt funno vanligtvis den misstänkta
hjorden lefvande i den största tarflighet under de
gudaktigaste andaktsöfningar, och den strängaste
blygsamhet kunde icke hafva något att anföra mot de
lappade usla drägter, som helt och hållet dolde de
bedjandes knäböjande gestalter. Ryktena, som kringlupo
i landet, hänfördes vanligtvis till grymt förtal, och
de visiterande drogo bort, helt och hållet uppbygda
af all den helighet de skådat.

Men i närheten af dessa fridlysta områden kunde den
djerfve lyssnaren i nattens timmar höra toner af
någon lustig visa, skrammel af bägare, högljudda
skrattsalfvor, genomträngande skri; men hvad än
lyssnaren måtte säga sig hafva hört, så härledde
allt detta sig från djefvulens konster, som just
på de heligaste ställen mest sökte verka med sina
sataniska bländverk och illfunder, för att härigenom
afleda eller söka förringa den respekt och vördnad
menige man var skyldig att egna de heliga fäderna
eller systrarne. Att blifva misskänd var den renes
lott, och det säkraste tecknet till martyrkronans
förvärfvande. På så sätt, sökande äfven draga hvarje
timad oförsigtighet sig till fromma, lefde dessa
munkar och nunnor
mellan nöjets rusande hvirflar, eller utöfvande
mirakler och underverk, medan aflatskrämeriet ännu
mera förkofrade deras ekonomiska välstånd. I månget
kloster öfvergick skandalerna i munkars och nunnors
seder all föreställning. Stundom lefde munkarne
och nunnorna under samma tak: att begagna sig af de
underjordiska gångar, man gräft, för att i hemlighet
besöka hvarandra, ansågs slutligen som ett onödigt
pryderi.

Men inte nog med ett lättsinnigt lefvernes alla
utsväfningar, äfven grymheter kommo icke allenast
männen utan kanske i ännu högre grad qvinnorna till
last, och skeletter af lefvande inmurade nunnor och
afdagatagna foster påträffades på många ställen, då
ändtligen lutherska kyrkan medförde en behöflig och
af nöden ytterst påkallad reformation, och kloster
nedrefvos eller lemnades åt tidens förstörande
inverkan. Det är väl sant, att vid denna reformation
de oskyldiga fingo lida med de skyldiga, men det onda,
klostren åstadkommit, berättigade till fullo deras
upphäfvande.

Fastän till vårt lands fromma klosterhistorierna
för alltid äro slutade, så se vi dock i andra länder
ännu i våra tider förnyade prof på klosterlefnadens
skamliga missbruk, och Barbara Ubrük samt alla med
henne förknippade omständigheter äro derpå sorgliga
bevis.

Äfven nunnorna på vår illustration synes gripna af den
fanatism, som, hand i hand med sedeslösheten, var ett
utmärkande drag för klosterlefnaden, hvilken vi här
i korthet efter tillförlitliga källor sökt skildra.



Pantlånekontoret.

Tafla af D'Unker. Text af W.

Carl Hennig Lützow D'Unker erhöll, då han år 1850
återkom från danska kriget, ett understöd af
konung Oscar för att i Düsseldorff utbilda de
anlag för genremålning, som den unge militären
redan tidigt ådagalagt. Han hörde sålunda till
de förstkomna bland de landsmän, genom hvilka
den svenska målarekonsten i början af femtiotalet
fick en så liflig väckelse under inflytande af
de norske mästarne Tidemand och Gude, hvilka båda
hvar i sin riktning under det föregående årtiondet
hade haft en så betydande andel i bildandet af
den nya skolan i Düsseldorff. Samtidigt med
D'Unker eller kort derefter anlände Edvard Bergh,
Marcus Larsson, Nordenberg, Wallander, Fagerlin
m. fl. af vårt lands första kontingent till
den skandinaviska konstnärskolonien vid nedre
Rhen. Med bibehållande af skolans allmänna 
realistiska tendens kom D'Unker snart att i afseende på
valet af ämnen representera en egen riktning. Medan
Nordenberg efter den norske mästarens föredöme och i
öfverensstämmelse med sitt milda idylliska skaplynne
behandlade bondelifsbilden med någon tillsats af
naturförskönande sentimentalitet, påminnande om de
då så populära tyska byhistorierna, medan Wallander
sökte på duken framställa scener ur Fredmans 
Epistlar och i likhet med Zoll måla svenskt allmogelif
från skilda landskap, medan Fagerlin, såsom det
vill synas, för alltid flyttade in i en holländsk
fiskares stuga, såg D'Unker lifvet företrädesvis
från samhällssjukdomarnes sida. "Pantlånekontoret"
är i detta afseende det mest talande exemplet, 
likasom det ock är D'Unkers i tekniskt hänseende
mest fulländade verk. För öfrigt bära äfven
"Lindansarsällskapet", "Spelsalen" och "Tredje
klassens väntsal" vittne om konstnärens sinne för
det brustna i samfundslifvet. "Pantlånekontoret"
jemte "Lindansarsällskapet" och, om vi ej orätt
minnas, äfven "Spelsalen" tillhöra grosshandlaren
Dahlgren i Göteborg, hvilken förnämligast genom
dessa frikostiga beställningar, samt genom köpet af
några taflor af Tidemand förvärfvat sig rättvist
anseende såsom en af vårt lands förnämsta mecenater
i våra dagar.

En  tidigt undergräfd helsa verkade snart förlamande
på D'Unkers skapande förmåga, och vi se redan i
"Tredje klassens väntsal", som i Nationalmusei samling
representerar D'Unker, 
spår af ett tillbakagående från den höga ståndpunkt
han med "Pantlånekontoret" intagit. C. G. Estlander
i sitt förtjenstfulla arbete om de bildande konsterna
i vårt århundrade yttrar, att "i D'Unkers bättre
taflor, såsom Pantlånekontoret, äro framställningens
naivitet och styrka, karakteristikens förträfflighet
och grundåskådningens i färger uttryckta enhet
egenskaperna hos ett fulländadt mästerverk."

Taflan är hållen i en kylig, blågrå färgton, som
till illusion gifver föreställning om den unkna
luften i det dammiga kyffet. Pantlånaren sjelf är
en typ, uppfattad och återgifven med en viss kärf
humor. Skrifvaren vid pulpeten i bakgrunden är deremot
en helt och hållet förtorkad varelse. Det högsta
intresset fäster sig vid den unga qvinnan. Man ser
henne, synbarligen med föga hopp att återse det,
lemna ifrån sig ett smycke, en klenod, som ännu
i den yttersta nöden har ett annat, långt högre
värde än penningens; och dock måste hon skilja sig
dervid. Det är vid denna handling icke ensamt flickans
egen nöd, som i ett dystert perspektiv skymtar för
vår inbillning. Det värde, klenoden för henne eger,
icke mindre än de bevekelsegrunder. som förmå henne
till detta offer, häntyda på andra, som äro henne
kära, och som nu måhända på sjukbädden lida den
yttersta nöd. Allt häntyder på flydda, lyckligare
dagar, och nu är hon, den svaga, måhända de sinas
enda stöd. Anletet och drägten tala om armod och
försakelse men äfven om ordning och ärbarhet.

Det varma deltagande, som hon ingifver åskådaren,
synes icke heller vara främmande för hennes omgifning
i taflan. Sjelfva pantlånaren synes icke oberörd
deraf, och den gamla sprätten i luggsliten frack
synes tankfullt försjunka i minnet af egna bättre
dagar. Och gumman, som vid pantlånarens lucka skall
skiljas vid sin kaffeqvarn, -- antagligen har hon bakom
sig ett längre perspektiv af sorger och pröfningar,
och blott ett kortare återstår, men huru hårdt att i
lifvets skumma, kulna afton taga afsked af den bästa
tröstaren och värmaren. Äfven häri är ett drag af
fin humor. Bakom henne lurar ett gubbansigte, som
också talar om pröfningar, fastän kanske just icke
burna med ädel värdighet. Den lilla gossen, som i sin
ålders sorglöshet kommer med knytet och råttfällan,
synes äfven med deltagande betrakta den unga

Pantlånekontoret.
Efter en oljemålning af D'Unker.


qvinnan. Det är här vid pantlånarens skrank, som den
oförskylda nöden för första gången stämmer möte med
lasten och brottet. På ena sidan ser man lättsinnet
för sin förförare i lasten uppräkna de pengar, som med
uppoffring af något nyttigt vunnits åt utsväfningen,
och på andra sidan ser man
en ruskig karl ur sina fickor uppsamla hvarjehanda,
som till åtkomsten synes skäligen misstänkt.

Vill man utsträcka sina studier äfven till de
persedlar, som fylla rummet, så skall man äfven häri
finna en betecknande mångfald af föremål, utförda
med stor omsorg och sanning.




Naturens bibel.

Uttrycket "naturens bibel" har ofta begagnats efter
upptäckten af den fossila verlden, som innehåller
de heliga urkunderna för vår planet; men det är
nytt uti sin användning på de urkunder för jordens
utvecklingshistoria, hvarom vi här skola tala, samt
nytt med afseende på de skriftställare som arbetat på
denna bibel. Dessa skriftställare äro inga andra än --
insekterna, hvilka vi nu lära känna i ett nytt ljus,
sedan man ådagalagt deras förbindelse med urverlden.

Ja, den lilla insekten bär på sin rygg de tidehvarf
inskrifna, under hvilka han, så att säga, var jordens
ende bebyggare. Hans glatta eller fasettformade ögon
återspegla dessa stumma tidsåldrar och han blir i
sin obetydlighet våra dagars äldsta urkund.

Han är svag och bräcklig denne budbärare från en
forntid utan namn. Inga försvarsvapen stodo honom till
buds, och hans känselhorn, hans pansar och gazvingar
förmådde ingenting emot de jordskalf, som förändrade
jordytan. Och ändock är han näst molluskerna den
varaktigaste af alla varelser. Hela verlden må
vända sig mot en mygga: hon söker och finner ett
försvar just i sin litenhet. De geologiska åldrar,
som förvandlat allt, hafva gått öfver insekten nästan
utan att beröra honom. Under de öfriga varelsernas
förgängelse och förvandling har insekten ensam
bibehållit sin ursprungliga gestalt, sina instinkter
och vanor, liksom om verlden icke alls förändrat
sig. Han har icke rättat sig efter verlden, utan
liksom tvungit den nya skapelsen att tolerera hans
gamla bruk och vanor.

Insekten betjenar sig af de nyaste företeelserna
liksom vore de en del af den urverld, hvarifrån han
härstammar. Syrsan söker invid spiseln den tropiska
värmen hos den skog, som nu ligger förvandlad i
stenkol; hon lefver under våra ögon alldeles så som
hade hon aldrig lemnat den skogens skugga. Gråsuggan,
insektverldens åldtmormor, slår sig ned i
granskapet af våra bakugnar, såsom på ett gammalt,
häfdvunnet område ... hon ändrar ingenting i sina
vanor. Trämasken återfinner den tertiära skogen i de
sågspånshögar, som han väljer till älsklingsställe.

Man må derföre akta sig att förklara insekterna
genom menniskan; ty de hade, såsom typer, sina
utbildade vanor, sin begränsade verld redan före
menniskans uppträdande, ja, före fyrfotingar, fåglar
och reptiler. Redan insektens surr talar till oss
om ting och tider, hvilkas vittnen äro utdöda, så
när som på insekten sjelf. Derigenom erhåller detta
surrande en mycket stor betydelse. Det är icke blott
ett hvardagslifvets otydliga mummel om våren: det
är det ekolika ljudet af de geologiska tidsåldrarnes
stämmor.

När aftonen kommer och skuggorna falla, hvilka
underliga ljud, hvilket språk! Syrsorna och
gräshopporna tro sig känna
igen den första skogens skuggor, då jorden ännu gömde
sig i en dimma och de trädartade ormbunkarne skymde
solen med sina jätteblad. De fröjda sig åt dagens
slut, liksom vore det återkomsten af en tidigare
ålder, och uppkalla med idelig sång denna fjerran,
fjerran natt, under hvilken de väcktes till lif. Och
tusen andra röster blanda sig med deras. I denna
kör af dunkla, mumlande röster sänder oss hvarje
tidsålder en ton, ett eko, ett oartikuleradt ljud
från den försvunna verlden.

Insektens betydelse ligger i hans ålder: så som
han såg ut i tidens början, ser han ut ännu. Redan
i stenkolsskogen spunno spindlarne sina nät, och
deras konst var då den samma som nu. Gräshoppan
öfverlefde flera geologiska perioder, utan att
förlora en enda af de hvita fläckar, med hvilka
hennes vingar ursprungligen voro tecknade. Majbaggen
kryper med sina hvälfda, punkterade vingar på gränsen
af kritperioden; så många millioner år voro icke
i stånd att afnöta de femton svarta punkterna på
hans sköld. Johannismaskens lampa brinner ännu och
lysmasken har icke låtit sin fackla slockna.

Till de äldsta insekterna höra termiterna,
skalbaggarne, trämaskarne. Huru många urskogar
hafva väl försvunnit under deras käkar! De kämpade
en kamp på lif och död med en yppig vegetation, som
öfversvämmade jorden. När skogarne tröto dem, angrepo
de menniskornas verk; och då de nu tränga in i
menniskoboningarne, medföra de samma förstörelselust,
som de öfvade mot den först uppstående växtverlden. Så
länge blommorna felades, voro insekterna anvisade
att äta träd, blad, jord eller kött. De voro derföre
förträffligt utrustade med tänder, cirkelborrar,
svickor, såg- eller dolkartade verktyg, gaddar,
kniptänger, filar och städ, pansar och ringsköldar. 

Då kom en ny period: gräset doftade, träden buro färgade
knoppar, de sköto upp och någonting utvecklades,
som verlden ännu aldrig sett: blomman. Och i hennes
kalk låg honungens vagga. En ny näringskälla flödar,
och väsen felas ej för att njuta deraf; det är
blominsekterna. För att läppja af blommornas söta
dagg hafva de fått finare verktyg: sugrör, spetsiga
tungor och trådformiga munverktyg.

Såsom de egentliga blominsekternas förelöpare visade
sig myrorna redan i den sekundära perioden. De
sökte nära sig af blad och lefde i små grupper,
men troligtvis ej ännu i stora samhällen såsom i
våra dagar. Dessa oansenliga, af naturen vårdslösade
grupper mångfaldigade sig i oändlighet och framträdde
samtidigt med blomverlden från alla håll. Redan komma
i oöfverskådliga massor de svarta trädmyrorna. De
klättra upp på träden för att mjölka sina hjordar
af bladlöss. Korteligen, denna verld är myrornas
verld, hvilka lockas fram af den nya vegetationens
sockerämne.



"I rosens doft".
(Tillhör art. "Blommornas drottning".  Se sid. 206.)


Till myrorna och bien sällar sig en insekt, som
tydligen härstammar från den tertiära perioden och
tyckes hafva lånat sina färger af blommorna. Det
är fjäriln. Han är den sistfödde bland insekterna
och slutar raden af deras oöfverskådliga krypande,
gående och fladdrande slägten.

Fjärilns tillvaro är förknippad med märkliga
omständigheter. Såsom larf bibehåller han
ännu de äldre insekternas omåttlighet och
detta visar sig äfven genom hans käkbyggnad.
Liksom dessa förtär han äfven fasta ämnen,
angriper träd och söndergnager bladen.
Fjäriln sjelf har ingenting som påminner om den
förra tidsåldern. Det finnes icke ett spår af käkar
eller tänder, till och med gadden felar. Fjäriln
behöfver dem icke. Fyra stora flata vingar, ett
långt sugrör för att läppja "blommornas
själ", det är allt hvad han behöfver.
I denna öfvergång från larf tillpuppa
och från puppa till fjäril ligger icke blott den
vanliga sinnebilden af en öfvergång från lif
till död och odödlighet; denna förvandling
innehåller jemväl en förkortad historia af
hela den lefvande naturen, från den första
tidsålderns trädkrypare till luft- och blomverldens
vingade varelser.

Fransmannen Quinet drager af detta förhållande
en intressant slutsats. Om, säger han, vissa
djurs instinkter äro oss oförklarliga, så härrör detta
deraf att de antagit sina vanor under för oss okända
förhållanden och tidsperioder. Kamelen, med sin
förmåga att uthärda törst och att medtaga 
vattenförråder för många dagar, skulle alltid återkalla
föreställningen om en vidsträckt, torr sandyta,
äfven om öknarne försvunne. Svalan väcker
vårt intresse genom den förkärlek hon
hyser för menniskoboningarne; men detta beror på
att sjelfva hennes skoglösa  fädernesland anvisar
henne att bygga och bo bland klipporna. Våra
städer äro för svalan ett annat Senegal, våra
hus klippblock, våra fönster klippremnor.
Hon säger oss genom beständigheten i sina
vanor huru hennes fädernesland är, och Quinet
menar, att hvarje djur skulle säga oss det samma,
om vi blott egnade en närmare undersökning åt
detta håll. Han hänvisar på t. ex. åsnan,
som måste härstamma från öknen, emedan
hon skyr de minsta vattensamlingar.

Några arter bin finnas, som icke
bygga af vax eller blomämnen, utan af jord
och sand; dessa tyda på en verldsperiod, då
ännu inga blommor funnos. Murbiet (Apis muraria]
har en slags barbarisk instinkt och en
elementär byggnadskonst i jemförelse med våra
tama bin; dess lerceller och murade nästen
förhålla sig till de sednares ljusa, guldgula
celler såsom bland menniskorna stenåldern till
bronsåldern, eller såsom nykaledoniernas hyddor till
de civiliserade folkens palats och städer.

Är detta riktigt, så kan man äfven förklara de olika
kasterna i myrstacken med deras olika lefnadssätt
och sysselsättningar: drönare, arbetare, ammor,
proviantörer, timmermän, jägare, -- herrar och
tjenare. Men här stöta vi på en ny gåta, den
underbaraste inom hela insektverlden, nämligen hela
arter af myror, de rödgula och de blodröda, hvilka
äro oförmögna att uppsöka eller ens njuta den näring
ur växtverlden, som de behöfva. Man har gjort den
observationen att de, öfverlemnade åt sig sjelfva,
skulle dö af hunger, äfven midt i ett öfverflöd af
blommor och honung.

Hvad göra de då? De förstå att reda sig på det
enklaste sätt: de röfva ägg från en annan myrart,
den svartgrå muraremyran, 
hvilken känner konsten att insamla växtsaften
och fånga bladlössen, dem de mjölka. De röda myrorna
gömma nu larverna och uppfostra sina unga fångar, de
svarta myrorna, hvilka sedan utdistillera blommornas
sockerhaltiga saft, till föda åt sina herrar,
eller bygga deras boningar. Så stor är de sednares
oskicklighet, att de icke ens kunna använda födan,
utan den måste stoppas dem i munnen. Man kunde
derföre med Huber kalla de svarta myrorna för de
rödas slafvar, men namnet passar blott delvis, ty
under det menniskan kan lefva utan slafvar, är det för
ifrågavarande myrslägte omöjligt att existera, om det
icke hölle de svarta arbetaremyrorna i sin tjenst.

Huru skall man nu förklara denna gåta, som gäckar alla
den lefvande naturens lagar? Quinet löser den genom
att i de blandade myrsamhällena antaga representanter
af olika epoker och låta de skilda kasterna angifva
den organiska naturens olika tidsåldrar.

Den rödgula myran, liksom den blodröda, är vanmäktig
gentemot den närvarande verlden, emedan hon här är
en främling. Båda hafva sin tillvaros rötter i en
period, då blommorna ännu saknades och således ej
kunde lemna dem någon föda. De skulle länge sedan
hafva utdött, om de icke vetat begagna sig af en
annan art, som fyller den nuvarande verldens kraf;
genom dessa lifegna kunna de existera i en verld,
den de icke mer tillhöra, och sätta sig i förbindelse
med en vegetation, hvilken är helt annan än den, under
hvilken de började "lifvets strid". I den hårdnackade
kampen för sin tillvaro hafva de gamla instinkterna
upplöst sig i en enda, nämligen den att förskaffa sig
nya organ, hvilka uppsupa åt dem saften ur växter,
som de icke känna. Allt detta beror således icke på
en tillfällighet eller ett blott infall hos denna
insekt, utan är ett fullkomligt nödvändighetsverk
och vilkoret för hans existens.

Man frågar sig nu, om, då insekternas instinkt
verkligen är så oförstörbar, icke åldern här spelar
en roll och om icke genom oräkneliga generationer
öfverflyttade vanor befästa sig genom blotta
fortvaron. Quinets svar är: Hela tidslängdens
hopade makt utöfvar sitt tryck på hvar och en af
dem. Artens karakter blir allt bestämdare utpräglad
hos individerna, och klokheten, skickligheten hos
bien, myrorna och spindlarne består i de samlade
förmögenheterna hos hela deras art, allt ifrån dess
första uppträdande. Deraf denna utvecklade konstdrift,
dessa fastrotade vanor, denna oföränderliga geometri,
dessa planer och beslut, hvilka ingen jordskakning
förmått rubba, och denna ögonskenliga planmessighet
och öfverläggning i det oändligt lilla.

Menniskan kullstörtar berg och förändrar flodernas
lopp, men ännu har hon ingenting förmått öfver
t. ex. biet och silkesmasken.

Tack vare denna insektverldens oföränderlighet i
former och vanor, röjer den fossila insekten det
naturtillstånd, hvari han lefde. Dessa små brokiga
varelser, hvilka ännu i fossila tillståndet bevarat
sina färger, äro lika så många begrafda hieroglyfer,
hvilka bevara den omgifvande naturens hemlighet. Deras
tillvaro förutsätter tillvaron af de växter, de träd,
hvaraf de ännu lefva och hvari de ännu bo. Så fast är
bandet, så innerligt förhållandet emellan den lägsta
varelsen och naturens helhet, så oföränderliga vanorna
och konstdriften inom denna brokiga insektverld!




"Blommornas drottning".

"Törnrosen är det fullkomligaste jorden kan
framalstra", säger Goethe. Modet för sin jernspira
äfven inom blommornas verld; men rosen doftar och
rodnar och älskas och vårdas alltid lika högt i palats
som koja.

Rosen är ett barn af en tempererad zon, men, ehuru
dyrkad af generationer och adlad af skönhet, kan man
dock ej visa dess stamträd. Att den har gamla anor,
veta vi säkert, och mythen förtäljer, att då Venus (Cypria)
tröstlös begrät Adonis död, -- den röda rosen spirade
upp af hans blod:

"Så mycket blod som ur ynglingens sår, likså många tårar
Utgjöt Cypria vek; men begge de blefvo till blommor.
Rosor ur blodet spirade upp, Anemoner ur tåren."

Rosen hade ett högt anseende hos de gamla
kulturfolken, hos hvilka den spelade en viss rol,
såväl vid verldsliga fester


som kyrkliga ceremonier. Forntidens och nutidens
skalder hafva sjungit och framtidens skola sjunga
rosens och kärlekens lof; ett parfymeradt kärleksbref
doftar aldrig af någon annnan vällukt än rose, och
"billet-douxen" skiftar likt rosens blad.

Vårblommor hafva blygt spirat upp, doftat och dött,
innan den svällande rosen bryter sitt fångsel, och
dess rodnande knoppar småle; nu är sommarens skönaste
dagar. Himlen är högblå, solen strör bländande guld
och vattenspeglarna täfla att härma dess prakt.

Skogarne svälla i grönaste färgspel, vestanfläktarne
svärma lättfotade åstad, trädkronorna susa sakta:
välkommen, samt kasta svalkande skuggor.

På sädesfälten rulla gulskiftande vågor, mejade ängar
glimma af dagg och begråta den flydda våren. Betande
kor råma, skällan klingar och vallgossen tutar i
luren.

Bergen hafva prydt sig med sammetslen skiftande mossa,
ljungen knoppas, lindblommorna dofta, och likt små
gourmander
ila bin, humlor och fjärilar ut på honungsfångst. För
hvarje stund tilltager en brokig färgrikhet, nya
blomkalkar öppnas, luften är fylld af vällukter.

Den fjädrade sångarskaran sjunger ej längre så gällt
sin evigt nya vårvisa om kärleksqval och kärleksfröjd
-- stumma, hänryckta, drömma de i eget bo kärlekens
högsta lycka.

Då är det rosornas tid! "Blommornas drottning"
Till träsnittet "I rosens doft", tecknadt
af Robert Kretschmer medföljde en upplysning,
hvarföre tecknaren i rosenbusken placerat ett
fågelnäste. Det hände nämligen, när han för några
år sedan besökte Johannisthal vid Leipzig och der
beundrade de hundrade slag af rosor, som då stodo
i fullaste prakt, att en liten steglitsa kom och
försvann i en närbelägen rosenbuske. I denna hade
fågeln byggt sig ett näste, öfver hvilket rosorna
formligen bildade ett tak, och under detta doftande
skydd fostrade mästersångerskan sina ungar. Fågeln var
så tam, att då man helt nära besåg hennes bo, flög
hon blott till närmaste träd, men så fort hon åter
såg platsen fri, skyndade hon till ungarne igen, och
ett glädtigt qvitter hördes snart från rosenhemmet.
har öppnat sin rodnande kalk. Törnbevuxna stammar
bära rosenkronor, buskar i rosendrägt digna mot
jorden. Fjärilar komma med guldstoft på vingarne,
de fladdra och leka och spegla i daggen sin brokiga
skönhet, då på sin törnvuxna stjelk vaggar "Blommornas
drottning" sitt hufvud och böjer det blygsamt mot
jorden, och vindarne komma och fara samt jubla för
berg och dalar, skogar och sjöar: nu är det rosornas
tid!

Luften är mättad af rosenångor, ungmön insuper dem
och dröjer så tankfull -- och "Blommornas drottning"
nickar och vinkar mot henne i brudlik skönhet.



Carl Maria von Weber.

Med Tysklands tonkonst, så sjelfständig och
inflytelserik, såg det dock under långa tidskiften
rätt betänkligt ut. Det allt härjande trettioåra
kriget förtrampade hvarje brodd till det konstskönas
företeelser, och äfven sedan vapnen omsider nedlagts,
behöfdes ännu lång tid innan såren hunno läkas och de
flydda sånggudinnorna vågade återvända till de fält,
der det blodigaste barbari så länge herrskat.

Men äfven då bortvisades den tyska konstens
genius. Operan, denna mest förtrollande af tonernas
alla uppenbarelseformer, hade uti sitt fädernesland,
Italien, mot 1600-talets slut uppnått sitt första
reformationsstadium, och nu spridde sig dess rykte
och glans öfver verlden. Tysklands furstar, som
nu med all ifver sökte efterapa Versaillerhofvets
lyx och flärd, försummade ej heller att tillegna
sig den italienska operan, som äfven vid Ludvig
XIV:es hof gjort stor lycka. Men i stället för att
(såsom Gustaf III i Sverige ett sekel sednare gjorde)
använda de italienska artisterna såsom mönsterbilder
för de ännu oöfvade tyska sångarne och skådespelarne,
samt på detta sätt skapa en tysk nationalscen, så
undertrycktes den inhemska konstandan, och italienarne
blefvo scenens uteslutande beherrskare. Detta
var den berömda italienska hofoperan i Tyskland,
som förnämligast blomstrade i Dresden under Hasses
ledning. Men här inträffade åter ett blodigt krig --
det sjuåriga -- ehuru med en helt annan verkan än det
nyssnämda, emedan de italienska drillarne tystnade för
Fredrik den stores kanoner och småningom lemnade rum
för den uppväxande tyska operan. Nu uppträdde Gluck,
till en början i Wien, med sin reform af den stora
tragiska operan, derefter Hitter och Dittersdorf med
den nationella operetten, och sedan Mozart och hans
efterföljare.

I de båda första årtiondena af detta sekel ägde
Tyskland åtskilliga aktningsvärda operakompositörer,
ehuru inga egentliga storheter; ett enstaka
fenomen på denna tid var Beethovens Fidelio, hvars
storartade musik dock i början öfversteg samtidens
fattningsförmåga. Då var det som Rossini fångade
äfven de klassiskt sinnade tyskarne i sitt nät af
förtrollande melodier och bländande fioriturer; de
tyska mästarne skötos å sido, och till och med om
Beethoven var knappast mera fråga. Det såg ut som
skulle tyska operan helt och hållet gå under i de
italienska siréntonernas hvirfvel. Då uppträdde det
rent nationelt-tyska elementet, iklädt folksagans
fantastiska
drägt, och gaf upphofvet åt den romantiska operan,
som snart bildade en stark motvigt till det italienska
öfverväldet.

Det var Carl Maria v. Weber, som efter många
förberedande arbeten lyckades träffa den rätta tonen,
hvilken ännu klingar lika friskt och lefvande i hans
odödliga verk. Weber var en äkta romantisk genius, som
väl förstod att fånga de flyktiga, luftiga väsenden
hvarmed fantasien i alla tider befolkat rymden, och
ägde makt att fixera dem i underbara tonbilder. Valet
af Friskyttssagan var ett det lyckligaste kast. Ämnet
lifvade hans varma och fruktbara fantasi, och nu
utvecklade han denna sällsynta förmåga att på samma
gång gifva det hela en frisk och lefvande stämning,
samt i raska och skarpa drag individualisera hvarje
särskild bild. Ouverturen är en med de lifligaste
färger utmålad exposition af alla styckets elementer:
det romantiska jägarlifvet i skogens skymning utgör
grundtonen, stundom korsad af demoniska anklanger,
som slutligen vinna öfverhanden och befolka taflan
med infernaliska gestalter, till dess ljuset segrar
och allt uppgår i jublande triumf. Den oskuldsfulla,
svärmande Agatha; hennes kontrast, den glada,
skälmska Anna; Agathas sidobild,  Max med sitt
öppna och rena natursinne; hans kontrast, den 
förhärdade bofven Kaspar äro de herrligt tecknade
hufvudgestalterna. Samiel, afgrundsmakternas
representant, framskymtar blott då och då; men deras
infernaliska spökerier afhöljas i vargklyftscenen,
ett nattstycke som står ensamt i sin art.

I Dresden, der Weber då (1821) var kapellmästare vid
tyska operan, lades hinder i vägen för Friskyttens
uppförande; han begaf sig då med sitt partitur till
Berlin, i hvars musikverld Spontini var oinskränkt
herrskare. Berlin var då deladt i tvenne musikaliska
partier: det italienska, representeradt af den
intrigante Spontini med sina praktfulla hofoperor, 
och det tyska, som sökte sig en målsman
och fann den uti Weber, hvars nya opera omsider
och under temmeligen ovissa utsigter kom till
uppförande. Den väckte dock genast en entusiasm, sådan
den ytterst sällan upplefvats i konstverlden, och alla
Tysklands operascener skyndade att tillegna sig detta
storverk. 

Sedan Weber i Friskytten förherrligat den
tyska folksagan, valde han ett annat romantiskt ämne:
det fantastiska zigenarlifvet, och Preciosa var den
nya stjerna som nu uppgick.Preciosa komponerades 
efter, ehuru den uppfördes före Friskytten. 
Handlingen föregår i
Spanien, och detta begagnade Weber för att anbringa
nationelt spanska anklanger jemte den sällsamma


Webers sista stunder.


En diligens öfverfallen af indianer.
(Se texten å följande sida.)

zigenarartade stilen, som i dessa chörer, melodramer,
marscher, balletter afspeglar sig så originelt. --
För öfrigt är Preciosa ej någon egentlig opera eller
ens operett, utan ett skådespel med musik, hvarföre
dennas qvantitet ej är betydande.

Webers stigande rykte förskaffade honom en
beställning från Wien. Han vände sig nu åter till
ett nytt ämne: en skildring ur Frankrikes ridderliga
medeltidsepok. Men här stodo honom ej samma populära
motiver till buds som gjort Friskyttens lycka;
ämnets mera aristokratiska ton och sentimentala
karakter föranlät Weber till ett mera konstfullt
och ej så omedelbart anslående skrifsätt, hvilket,
i förening med sångarnes ännu ofullkomliga uppfattning
af denna musik, verkade att Euryanthe ej i början vann
samma lysande framgång som den framdeles skulle ernå.

Webers efter nya romantiska ämnen oupphörligen
spanande ande förde honom slutligen till Orientens
sagoverld, till elfvernas underbara rike. Men hans
svaga helsa hade omsider dukat under, och det var hans
sista krafter som han ansträngde till fullbordandet
af detta snilleverk: Oberon, det han 1826 skref
för London. I dessa elfsånger och danser träffade
Weber en ton som aldrig förr varit förnummen, och
de österländska visorna berätta oss underting i de
ljufvaste välljud. Rezias stora aria (oceanen) är en
fantasi-monolog af lika mäktigt uttryck som originel
form, och ouverturen -- hvem känner ej denna präktiga
tonmålning, hvarpå man aldrig hör sig trött? --
en och annan aria röjer måhända någon afmattning,
men det hela röjer Webers genius i dess fulla kraft.

Weber begaf sig sjelf till London för att dirigera
sitt nya verk; han upplefde blott de första
uppföringarne och afled uti London i Juni 1826.

Webers snille var afgjordt dramatiskt-romantiskt; hans
objektiva karakteristik, hans sällsynta förmåga att
dana plastiska gestalter anvisade honom scenen såsom
hans rätta fält. Men utom sina operor har han äfven
komponerat symfonier, kantater, ett deklamatorium
(der erste Ton), en- och flerstämmiga sångstycken
m. m. Särskilt är hans snillrika pianolitteratur
att nämna, hvaribland i synnerhet det verldsberömda
Konzertstück i F-moll, hvars ovanliga form betingas
af dess dramatiska karakter, och som ej felas
på någon utmärktare pianists repertoir. Bland
de stora sonaterna nämnas den i C-dur, med den
s. k. perpetuum-mobile rondon, en af de mest
originella och effektfulla genrestycken som finnas.

Ett element, som få mästare behandlat med så
mycken kraft, så skarp accentuation, så originel
karakteristik som Weber, är rytmen. Den blef i hans
hand en af de mäktigaste dramatiska häfkrafter och
bidrog mycket till framkallandet af hans hänförande
effekter. Recitativet var deremot en form hvari han ej
ägde sin förnämsta styrka, äfvensom han i sina större
satser icke alltid vinnlade sig om mera genomförda
former.

Från fåfänga och flärd var han fri, och betecknande
är, att han nästan alltid försmådde att uti sin
namnteckning upptaga sin ärfda friherretitel.

Såsom dirigent och pianovirtuos var Weber en talang
af första ordningen, hvarjemte han ock uppträdde som
begåfvad musikalisk skriftställare. Uteslutande tysk
till sin riktning var han som kritiker ej alltid fri
från ensidighet och partianda, hvarvid hans retliga
lynne ej torde varit utan inflytande. Sin öfvertygelse
förnekade han dock aldrig.

Webers lefnadslopp var enkelt och företedde inga
märkvärdiga äfventyr. Född i Eutin 1786, åtnjöt han en
utmärkt både musikalisk och humanistisk uppfostran. I
kompositionen var förnämligast den grundlige och
originelle Vogler hans lärare. En ej ringa del af
sitt konstnärslif tillbragte han på konsertresor
i sällskap med den berömde klarinettisten Bärmann;
kapellmästareposter innehade han successivt i Breslau,
Karlsruhe, Wien och Prag samt slutligen i Dresden.

Den bild som tillhör denna artikel och finnes å
sid. 208 föreställer Weber i hans sista stund samt
tyckes temmeligen öfverensstämma med de porträtter
man har af honom, naturligtvis med den förändring
man föreställer sig verkad af dödens hand. Hans
sysselsättning vid pianot i denna stund är en fantasi
af tecknaren, hvilket ock torde säga sig sjelft: man
fann mästaren en morgon sittande död i en hvilstol;
hans ställning var lugn, och det syntes som hade döden
öfverraskat honom i en stund af stilla meditation.

W. B.



En diligens öfverfallen af indianer.

(Ur morbror Barkmans berättelser vid toddyglaset.)

"Du frågar, om jag varit i Chicago", sade gubben Barkman,
som nu gick fram och tillbaka på golfvet, bolmande
väldiga rökmassor ur sin kritpipa och då och då
makande de få bränder samman, som ännu återstodo i den
nästan utbrunna brasan. "Det är en gammal känd sak,
att man ej varit i Rom utan att hafva sett påfven",
fortfor han; "på min tid sade man i Förenta Staterna:
att icke se Chicago, det är att icke hafva varit
i Amerika! Jag hörde detta så ofta upprepas, att,
då jag i Maj månad 1867 uppehöll mig i Illinois,
i närheten af den stora staden, som nu för kort
tid sedan blifvit så ödelagd af en förfärlig brand,
jag också, begaf mig dit. Beskrifning om dess fordna
storhet, dess byggningar, inrättningar m. m. kan du
finna i hvilken utförlig resehandbok som helst. För
min del studerade jag mest hotell-lifvet, och jag
påstår, att när man i Amerika reser i damsällskap,
mår man som perla i guld, ty damerna skola hafva de
bästa waggonerna och de bästa rummen på hotellerna;
men är man en gammal enstöring som jag ... nå,
'hony soit qui mal y pense!' Ära åt qvinnan! Men
det är icke om det täcka könet jag skulle tala --
således Chicago!"

Herr Barkman tog nu plats bredvid sin systerson,
under det han fyllde sitt tomma toddyglas med sjudhett
vatten och ett kallt, men ännu eldigare fluidum.

"Ah ... detta är verkligen en god och rensmakande
kognak!" återtog han smackande och med en liten
suck af tillfredsställelse samt fortfor: "Ja, det
är säkert, man behöfver vistas flera år i den stora
republiken, för att rätt observera de märkvärdiga
förändringar, som industrien der likt blixtslag
trollar fram och som i ett nu kan befolka alldeles
öde nejder. 1830 var Chicago blott en militärstation,
på omkring en sjuttio man, och trettiosju år efteråt,
d. v. s. då jag vistades der, behöfdes sjutton olika
jernvägar för att underhålla kommunikationen. Men vid
stadslif, teatrar och sällskaper tröttnade jag dock
snart, och jag kände mig åter dragen mot Platteflodens
herrliga stränder, den plats jag ansåg för mitt
andra fosterland. Dock, det var just icke ett lekverk
detta: att återvända; ty mellan Förenta Staterna och
präriens indianer hade det varit ett flerårigt krig,
och i Colorado hade mer än en trakt blifvit fuktad
af rödskinnens och de hvites blod, och dagligen
omtalades, huru fredliga resenärer öfverföllos och
dödades af de vilda horderna. Emellertid var trafiken
på intet sätt afstannad, till och med qvinnor reste
genom de osäkra trakterna, och man färdades fram med
det stoiska lugn, hvarmed man i Amerika förstår att
bära en resas obehag och faror."

Herr Barkman gjorde en liten paus, i det han fattade
sitt glas, och "klingande" med systersonen återtog
han:

"Man tager emellertid lätt seden dit man kommer,
och sedan jag noga undersökt ett par präktiga
revolvrar, steg jag lugnt upp i waggonen, som förde
mig från Chicago genom Omaha till Julesbury, der jag
lyckades få en plats i diligensen -- overland mail --
som just i detta ögonblick, fullsatt af passagerare,
skulle begifva sig i väg mot Denver. För att skydda
de resande hade kommendanten i Julesbury medsändt en
militäreskort, hvilken så godt sig göra låtit tagit
plats på koffertarna ofvanpå vagnstaket. Vår färd gick
härefter oafbrutet framåt, och vi stannade blott för
att byta om hästar, eller då

passagerarne skulle förtära sin roast-beef eller
beef-steak, sitt the eller kaffe, öl eller whisky,
en sysselsättning som ofta afbröts af konduktörens:
'All on board!' och vi skyndade upp i den trånga
vagnen, medvetna om att i bästa fall der få tillbringa
trettio timmar, innan vi i Denver fritt kunde få
pusta ut. Det må nu vara varmt eller kallt, det må
regna eller snöa, eller ögonen blifva fullblåsta
af sandhvirflar, så beklagar sig dock ingen, och
man tager dagens vedervärdigheter med leende min
och skämtar öfver hvarje olycka. -- Alla diligensens
passagerare voro liksom jag försedda med skjutvapen,
och ehuruväl hvar och en gerna hade handen i närheten
af pistolerna, så talade dock ingen om de faror,
som måhända omgåfvo oss, fastän vi alla iakttogo en
observerande ställning.

"Grässlätter, ständigt grässlätter, på hvilka sällan
något träd eller någon fågel syntes till -- sådan var
den trakt, som omgaf oss. Dessa ängar, hvilka nu midt
i Juli stodo i sitt högsta flor, voro nästan höljda af
blommor och buro skäl för namnet: 'boskapshjordarnes
paradis'. Det oaktadt gjorde dessa enformiga slätter
ett allvarligt, nästan dystert öfverväldigande
intryck, och våra samtal afstannade småningom. Intet
oroande föremål syntes dock, så långt ögat kunde nå --
allt var lugnt och stilla. Stundom ilade en gasell
pilsnabbt förbi eller skymtades i fjerran någon
af präriens hundar, som, troligtvis skrämda af
vagnsbullret, hastade att gömma sig i sina hålor.

"Man har inte haft orätt, då man liknat dessa
slätter vid öknens sandhaf. Här och der nästan
i rak linie sköto några kullar upp, liknande
förstenade vågor, medan det höga gräset sakta
vaggade för vinden. Omätliga rymder betäcktes
ibland af mörka, breda fläckar och påminde om nyss
skedda eldsvådor. Sådana äro just icke så sällsynta i
savannerna och uppstå ofta af okänd orsak, men prärien
antändes också mången gång för att aflägsna uroxarne
och infödingarne. Der bisanoxen finnes, der finnes
ock indianen, som följer buffelhjordens spår från
norr till söder och från söder till norr. Och detta
är helt naturligt, ty djuret skänker dessa menniskor
icke allenast föda, utan också kläder och lifvets
beqvämligheter: med buffelhuden betäcker indianen
sin wigwam, och buffelhuden tjenar honom till drägt,
täcke och säng. Det är rödskinnens största sorg,
att de hvite jaga dessa djur blott för sitt nöje,
och jag har hört mer än en gammal indian säga: "de
låta dem ligga och ruttna på fältet, medan vi dö af
hunger." På många ställen syntes också på gräsvallen
hvitnade benrangel med krokiga horn, som visade huru
jägare här dragit fram. Men jägarne hafva i savannerna
också andra djur att fälla. Der finnes t. ex. elgar,
hjortar, vargar, räfvar, för att inte glömma bäfvern,
och längs efter flodstränderna ser man prof på detta
intelligenta djurs arbeten.

"Du tycker kanhända", sade herr Barkman och drog eld
på en svafvelsticka samt tände den slocknade pipan,
"att jag varit väl omständlig i att beskrifva den
trakt, genom hvilken diligensen med temmelig rask
fart rullade fram; men jag vill gerna, att du, i
anledning af det äfventyr jag vill berätta, skall
hafva ett klart begrepp om hvad en savann egentligen
vill säga."

Systersonen, som oupphörligen blott tänkt på "dollars"
och "arf", skyndade att försäkra, det herr Barkmans
upplysningar voro särdeles intressanta.

"Godt, godt", återtog gubben, smuttande på sin
toddy och torkande sitt rödskinande ansigte med en
brokig silkesnäsduk. "Det började emellertid lida
mot qvällen, då konduktören plötsligen gjorde halt,
och seende en sandhvirfvel framför oss,
ropade vi om hvarandra: 'indianer, Arrapahoes!' och
hanarne spändes på pistoler och karbiner. -- Plötsligen
ropade en röst: 'det är ju bara en trupp mulåsnor.'

"Samt och synnerligen började vi skratta åt detta
blinda allarm -- konduktörens piska smällde, och
hästarne gallopperade åter fram öfver denna ändlösa
slätt. Dem vi hade tagit för indianer, voro några
köpmän, som anförde ett par varuvagnar, hvilka drogos
af mulåsnor.

"Det blef småningom natt. Diligensen, som icke
upplystes af några lyktor, rullade stilla fram på
denna öde ort, och vi stannade blott några sekunder
vid hvarje hästombyte. Ingen af oss kunde dock sofva,
och för min del längtade jag efter morgonrodnaden, som
om jag varit omgifven af en evig natt. Med en suck af
lättnad såg jag slutligen solen gå upp i allvarligt
majestät, och gräs och kullar voro färgade i bjert
rosenskimmer. Jag glömmer aldrig denna morgon. Lång
tid efteråt kunde jag icke somna in, i fall mina
tankar händelsevis föllo på denna stund."

Herr Barkman drack ett par väldiga klunkar ur
sitt glas, i det han åter började: "Våra ögon
hade blott några sekunder betraktat den herrliga
morgonbelysningen, då rundt omkring oss upphäfdes
ett vildt skri -- och nu, öfver kullar och slätt,
framsprängde på löddriga hästar i vildaste galopp en
skara indianer. Framför oss, bakom oss, hvart vi än
blickade, sågo vi blott gnistrande ögon, tatuerade
ansigten och nakna kroppar. Stumma, öfverrumplade,
hörde vi blott rödskinnens flåsande andedrägt och
hvinandet af deras pilar; men vår förlamning varade
blott en sekund, och en åska af skott helsade dem,
ackompanjerad af rödskinnens helvetiska skri. Vi
hade blott femton minuters väg till närmaste
hästombyte, konduktören sökte sätta våra präktiga
trafvare i den starkaste fart; men en lefvande mur
af indianer hindrade dem. Vagnen höll nu stilla, en
ny åska rullade, och med den föllo fyra indianer;
ännu ett vildt tjut, pilarne hveno, och tvenne
soldater föllo dödligt träffade ned från sitt höga
säte, medan rödskinnen sökte tränga in i vagnen,
hvilken likt en fästning hittills skyddat oss. En af
passagerarne lyckades de nu rycka ut genom dörren,
på samma gång släpades konduktören från kuskbocken,
och en soldat, som de lyckats afväpna, rycktes från
vagnstaket; rödskinnen tjöto, och med sina fångar,
som vi förgäfves sökte återtaga, försvann den vilda
skaran lika plötsligt och oordnadt, som den nalkats
oss, efter att likväl först med otrolig vighet hafva
hoppat från hästryggarne och hopsamlat sina döda. Med
dessa bördor framför sig och de ryttarelösa, frustande
springarne vid tygeln jagade de nu bort, eftersända
af ännu en gevärssalfva. Hela anfallet hade blott
varat några minuter, och på vår sida hade vi tvenne
döda och en svårt sårad soldat. Vi höllo nu ett kort
rådslag. Någon förföljelse var i detta ögonblick
naturligtvis icke tänkbar; men påträngde af en ung
man, nära slägting till den af indianerna bortröfvade
passageraren, läto vi vända diligensen, dels för att
icke utsätta oss för ännu en öfverrumpling, dels för
att vi vid den nyss lemnade stationen, der det låg
en liten provisorisk fästning, lättare skulle kunna
erhålla en militärförstärkning, med hvilken den unge
mannen hoppades kunna förfölja indianerna och befria
de fångna, framför allt hans slägting, som var hans
välgörare och fosterfar samt dertill en mäkta rik
man. En soldat intog nu den bortröfvade konduktörens
plats, piskan smällde och hästarne ilade öfver den
nyss i mörkret tillryggalagda ensliga vägen."



Mitt hem.

Jag har ett hem, der friden rå'r --
Ej våldet eller listen.
Hur glad jag till det hemmet går,
ack, om j detta vissten!
Der är jag lugn, der är jag fri,
der klingar lifvets poesi
i ljuflig harmoni.

Det hemmet är: på kullar små,
i skogens dunkla gömma,
på bergets topp, på böljan blå,
der tysta minnen drömma,
på ängen grön, i dalens famn:
Naturen är dess rätta namn,
mot lifvets storm min hamn.

Det hemmet ingen från mig ta'r; 
stor synd det också vore! -- 
Ej mig bekymrar, hur och hvar 
de trifvas, verldens store: 
jag trifves i mitt hem så väl, 
dit står min håg, der blir min själ 
ej störd af mammons träl.

Det hemmet byter jag ej ut
mot guldbeglänsta salar!
Nej, jag vill bo till lifvets slut
i fridens stilla dalar.
När så min lefnad är förbi,
När stoftets hydda stoft skall bli' --
då är min ande fri!

A-st.



Zinkbruket Åmmeberg.

För trettio år sedan skulle, på tal om Åmmeberg,
hvarannan bildad svensk hafva frågat: "hvad är det för
ett ställe?" Under de senaste tio åren har detta namn
varit, kan man säga, verldskunnigt. Vid den först
angifna tidpunkten fanns det lyckligtvis en svensk
man, brukspatron J. Lundgren, som förstod värdera
de skatter, hvilka under årtusenden legat skrinlagda
vid Åmmeberg. Brist på
kapital, brist på insigt och kanske äfven den hos oss
ej sällsynta bristen på företagsamhet förorsakade,
att dessa skatters förtrollning eller fastläsning
i bergets inre ej skulle komma att brytas af
inhemska krafter, utan af främlingar, hvarigenom
åter ett hufvudflöde ur en af svenska jordens rika
källor gick förloradt för landets kapitalbildning.

Den der gömda skatten var zinkblende, hvars förekomst
är mycket riklig, och den, som tillgodogjort sig denna
rikedomskälla, är fransk-belgiska bolaget La vieille
Montagne, hvilket äger i andra länder icke mindre än
17 dylika grufvor och fyller mer än tredjedelen af den
europeiska marknadens zinkbehof. Åmmeberg kom i detta
bolags ägo på 1850-talet och undergick kort derefter
en fullständig förändring. Det obetydliga jernbruk,
som der förut fanns, nedlades och i stället uppfördes
en mängd hyttor och verkstäder för zinkmalmens
brytning, bokning och vaskning, för hvilka sednare
procedurer behöflig vattenkraft fanns att tillgå
nära egendomens hamn vid Vettern, till hvilken en
jernväg, 1 1/8 mil lång och bredspårig samt beräknad
för "tung" rörelsemateriel, blifvit anlagd
af bolaget, som äfven begagnat sig af ett gynnsamt
lokalförhållande och låtit spränga en tunnel
af betydlig längd för afledning af vattnet ur
grufschakten, hvarigenom man undvikit de dryga
kostnaderna för vattenuppfodringsverk.


Åmmeberg.
Vy vid zinkgrufvorna.


Såsom bevis på den betydande verksamhet som råder
vid Åmmeberg må nämnas, att redan 1865, således kort
efter det bolaget fått grufdriften ordnad, bröts der
öfver 610,000 centner
zinkmalm, hvaraf omkring 430,000 genomgingo
vaskverket. Denna malm brytes dock ej endast på
Åmmebergs ägor, utan en del äfven å närgränsande, af
bolaget tillköpta fält. Ensamt för malmens befriande
från svafvel (rostning) har uppförts en byggnad af de
betydande dimensionerna: längd 380 och bredd 70 fot. I
följd deraf att stenkolspriset här är betydligt högre,
än vid bolagets etablissementer i andra länder -- detta
är för affären af största betydelse, enär zinkblendets
smältning fordrar tre gånger mer stenkol pr vigt än
malm -- så sker denna smältning icke i Sverige, utan
malmen utskeppas, för att på andra ställen undergå
smältningsprocessen. Gruffältets närhet till hamn vid
Vettern underlättar och möjliggör en sådan export.

Åmmeberg räknar nu omkring 1000 invånare, hvilka hafva
sin utkomst af bolagets verksamhet och för hvilka,
d. v. s. de egentliga arbetarne, bolaget vidtagit
åtskilliga åtgärder och gjort uppoffringar i afsigt
dels att sprida upplysning, dels att väcka håg för
sjelfhjelp, dels att genom en sparkassa, hvartill
bolaget bidrager med hälften af hvad hvarje arbetare

afsätter, betrygga arbetarnes ålderdom och deras
efterlemnade familjer mot nöd.

Åmmeberg är beläget 1 1/2 mil från Askersund vid
sjön Åmmelångens utfallså och ej långt från Vetterns
norra strand, mellan hvilka vatten Åmmebergs ägoområde
sträcker sig. Naturen är här synnerligen leende, omvexlande i
höjder, dalar, berg och vatten, och gör, äfven
den, vid sidan af den stärkande och fängslande
tafla, som den här rådande rastlösa verksamheten
framter, på besökaren ett högst angenämt intryck.


Åmmeberg.
Vy af jernvägen.


R-n.



Flitens skrinlagda frukter.

En bland de egenskaper, som gifvit menniskan obestridd
rätt till främsta platsen i skapelsens oändliga
kedja, är hennes förmåga att samla kapital. Hennes
timliga behof mana henne till arbete, och två starka
krafter i hennes väsen hindra henne från att endast
lefva för dagen, tanken på framtiden och känslan för
familjen, för barnen, åt hvilka man vill jemna lifvets
väg, äfven sedan man sjelf fyllt sitt lifsarbete.

Den omtänksamhet, som denna sträfvan ständigt skärper
och uppehåller, har till mål skapandet af ett städse
ökadt kapital. Förvärfsbegäret är ett af grunddragen
i menniskoslägtets historia, det påträffas lika
bestämdt hos de nordliga fjälltrakternas nomadiserande
befolkning, som hos den vid ökengränsen tältande
araben, lika säkert hos urskogens och söderhafsöarnes
indianer, som hos det civiliserade samhällets mest
förfinade medlemmar, ehuru det naturligtvis framträder
olika, allt i förhållande till hvars och ens skaplynne
och lefnadsbehof. 

Men det är icke samlandet ensamt
för sig, som vid kapitalbildningen är hufvudsak;
menniskan är ock gifven förmågan att kunna göra den
skatt, hon samlar, fruktbar, att kunna göra det
öfverskott, hon får af sitt arbete, sin omtanka,
sina vakor och mödor, räntebärande, så att det icke
blott bibehåller sitt ursprungliga värde, utan växer
till och förökas och derigenom underlättar bildandet
af nya öfverskott. Detta öfverskott framträder i
alla möjliga former. Det rum, du bebor, det hem,
du till din trefnad smyckat och möblerat, är allt en
produkt af ditt eget eller andras arbete, således ett
kapital. De kläder, hvarmed du skyler dig, de verktyg,
med hvilka du
förrättar ditt arbete, sjelfva den arbetskraft,
hvilken du ser utbytas mot flitens frukter eller
ditt arbetes resultater, allt detta är ett kapital,
en källa, hvarur nyttiga ting framvälla, liksom det
uppfriskande vattnet flödar ur jordens källor.

De två stora häfstängerna för kapitalbildningen
heta arbete och sparsamhet. Konsten att skapa en
förmögenhet är mycket enkel: hela hemligheten
består deri, att man lefver upp mindre än man
förtjenar, att man alltid låter utgifterna understiga
inkomsterna. Denna konst förutsätter ingen öfning,
endast stundom en smula försakelse -- qväfvandet
af en nyck, offrandet af några öfverflödsbehof. Det
behöfves således ej mera än litet god vilja.

Med full rätt kan man påstå, att en menniskas
uppfostran hufvudsakligast, om ej helt och hållet,
bestämmer hennes förmåga att bilda kapital eller,
med andra ord, att hushålla. Riktas hennes
tankar från början åt det rätta hållet, lär hon
sig en gång för alla klart inse de enkla medel,
som för en klok hushållning behöfvas, och de stora
resultater, som derigenom vinnas, så skall hon icke
heller, genom att lemna medlen obegagnade, kunna
släppa målet ur sigte. Den lycka, som härigenom
grundlägges för den enskilte, blir relativt mycket
större och betydelsefullare för ett helt folk,
när detta gemensamt ledes af en sund hushållnings
grundsatser. Det är nämligen icke de hastigt skapade
förmögenheterna, utan de små allmänna besparingarne,
som grundlägga och vidmakthålla en nations välstånd.

Kastar man en blick på de olika kulturfolken, för
att särskilt bemärka hvilka principer som reglera
deras hushållning,

så finner man dem emellan samma skilnad, som mellan
enskilta inom den personliga bekantskapens
krets. Somliga föra ett sparsamt lif, lefva upp
mindre än de förtjena och äro angelägna att göra
öfverskottet fruktbart; några lefva för dagen, så
att allt, hvad som kommer in, äfven gifves ut, i
öfverensstämmelse med en ovis tillämpning af satsen:
"låt morgondagen sörja för sig sjelf"; andra åter
lefva öfver sina tillgångar, lämpa icke vanor och
behof inom den gräns, som tillgängliga medel för
deras tillfredsställande utstaka, utan inveckla sig
i ett låne- och vigilanssystem, som antingen leder
till ohjelplig ruin eller i alla händelser förorsakar
betänkliga svårigheter.

Det är af gammalt kändt och omvittnadt, att
svenskarne icke kunnat räknas till de allra
sparsammaste, och det vare långt ifrån mig att vilja
påstå, att de på senare tider gifvit anledning till
någon synnerlig förändring af detta omdöme; det är med
allt för stor grämelse, man gör denna bekännelse, för
att man skulle vilja eller kunna rikta en anklagelse
mot någon eller några. Men då tankarna komma in på
detta område, kan man ej undgå att känna sitt sinne
fyllas med bitterhet öfver förhållanden, hvilka
kunde vara så ojemförligt mycket lyckligare, än de
äro, om vederbörande -- ingen nämd och ingen glömd --
visat liten smula god vilja att följa den väg, som
hvar och en nog haft tillräckligt godt förstånd att
inse vara den rätta.

Om man med ett enda ord kunde beteckna det mål,
hvartill det här i landet under generationer följda
uppfostringssystemet pekat, så har vårt språk just
ett sådant ord, som i fullständigaste måtto innefattar
'det riktiga begreppet. Detta ord är flärd.

Man inser detta mycket lätt, såvida man nämligen vill
se den osminkade sanningen rakt i ögat, om man gör en
liten jemförelse mellan den svenska folkkarakteren,
sådan den uppenbarade sig hos våra enkla förfäder och
sådan den nu framträder. Man inser det, om man vill
anställa en jemförelse mellan lefnadssättet i Sverige
och i andra länder, i Danmark, Tyskland, Holland och
England, ja, till och med i Frankrike, som eljest
framför andra anses som ett flärdens hem. Man skall
ej kunna undgå att inse det, om man med öppen och
oförvillad blick betraktar de rådande förhållandena,
de ledande principerna i vårt undervisningsväsende
och organisationen af våra öfriga statsinstitutioner.

Vi hafva för många lärdomsskolor, det är hela saken --
en sak, som för öfrigt för länge sedan blifvit både
insedd och öfverklagad. Det är genom dem den svenska
nationalkarakteren blifvit omstöpt till hvad den
nu är, det är genom dem hågen blifvit ledd från
lifvets praktiska uppgifter till ofruktbara ideela
spekulationer, det är genom dem ett så fruktansvärdt
stort antal af det uppväxande slägtet år efter år
inrollerats i det andliga proletariatets sorgliga
leder, hvilka äro dömda till döden -- en ärelös död
och en graf, vid hvilken icke är fästadt något enda
tacksamt minne -- det är genom dem som så många tusende
med grämelse måste se tillbaka på sin flydda ungdom,
hvars blomster vissnat på skolbänken, och hvars flit
och bekymmer aldrig frambragt några frukter.

En sådan bekännelse innebär ingen den minsta
ringaktning för lärdomen och bildningen och deras
stora betydelse. Men på en falsk grund är den
föreställningen byggd, som anser, att en lärdom är
god, hvilken icke har några beröringspunkter med
verkligheten, hvilken icke liksom en biflod tillför
det hvardagliga lifvets stora strömdrag ökad kraft,
påskyndande dess fart till målet, eller som tror,
att den bildning är sann, hvilken är mer förtrogen
med förhållandena bland andra folk i länge sedan
förgångna tider än med de vilkor, under hvilka den nu
verkande generationen njuter sin existens och söker
grundlägga en lyckligare tillvaro för det kommande
slägtet. Falsk, i grund och botten falsk, är den
bildning, som med förakt talar om det "nyttiga", det
"reela", det "materiela", som med missaktning ser ned
på det arbete, hvilket bringar upp i dagen grufvornas
gömda skatter och fyller landets spanmålsbodar, som
med ett ord framför nyttan sätter prålet, framför
den friska kärnan det tomma glänsande skalet.

Behöfva vi i vårt land söka spåren och resultaterna
af en sådan njutningsbildning? Tidningspressen, som
kan förliknas vid ett spegelglas, deri samtiden ser
sina drag troget, om ock med olika renhet, återgifna
-- hvilken ojäfvig dom fäller han öfver arten af den
bildning, med hvilken vi så gerna skryta?

Jag vill fästa uppmärksamheten blott på en enda sak
och i förbigående blott vidröra en annan. Det var
en tid, då högsta vederbörandes samvete allvarsamt
tycktes oroadt af den betänkligt tillväxande
böjelsen för lyx och flärd i lefnadssättet, som
grep omkring sig i landet. Denna samvetsoro, ökad
af stora politiska katastrofer, sökte sig uttryck
i så kallade "öfverflödsförordningar", af hvilka
vårt land inom den korta tiden af ej fullt trettio
år, eller från 1794 till 1820, lyckliggjordes med
icke mindre än sex stycken. Den påräknade effekten
af dessa uteblef naturligtvis, emedan den absolut
icke kunde visa sig. Den kunde det ej derföre, att
exemplen på samhällets höjder, hvilka verka nedåt lika
säkert som den i hafvet kastade stenen ej stannar,
förrän han hunnit dess botten, icke visade samma
återhållsamhet, som förordningarne predikade; --
den kunde det ej derföre, att man icke ville upprycka
ogräset med rötterna, genom att förvisa flärden från
undervisningen i de offentliga skolorna, der ungdomen
tager intryck för hela lifvet, utan nöjde sig med
försöken att afhugga det i toppen, sedan det både
blommat och satt frö.

Verkan af dessa försök, att genom lagtvång förändra en
genom uppfostran grundlagd böjelse, visade sig till
och med så ringa, att några få år derefter började
utgifvas en tidning, som lästes hufvudsakligen
för dess lifliga och svassande beskrifningar öfver
de glänsande fester, som i enskilta hus gåfvos i
hufvudstaden, och hvilka inneburo eggelser till allt
annat än flärdlöshet och enkla lefnadsvanor. Liksom
dessa fester voro någonting att glädjas åt ur nationel
synpunkt!

Detta begär att framhålla något såsom beröm-
och efterföljansvärdt, hvilket i stället, rätt
betraktadt, borde för allmänheten påvisas såsom
ett afskräckande exempel eller också lemnas alldeles
obemärkt, har allt vidare utvecklats och kan väl sägas
i det närvarande hafva nått sin höjdpunkt. -- Alla
tidningar öfverbjuda nu hvarandra i ansträngningar att
först och utförligast kunna meddela festbeskrifningar,
och bland enskilta råder samma täflan att stå i
främsta ledet på fåfängans mötesplats. -- En nyhet
på teatern eller på tafvelexpositionen föranleder
långa artikelserier i "de politiska organerna",
medan en upptagen ny industrigren eller ett nyanlagdt
industrielt etablissement afspisas med en kort notis
eller ock alldeles ignoreras. -- En estetisk smakfråga
gifver oftare anledning till mer djupgående, utan
tvifvel mycket lärda, afhandlingar, än sådana nyttiga
reformer, till hvilkas genomförande den allmänna
meningen borde beredas och sporras. -- Om utländska
förhållanden uppstå häftiga partistrider, som alstra
agitation och hätskhet i sinnena, men ej hafva något
praktiskt ändamål, emedan de icke hafva den ringaste
inverkan på den sak, hvarom man tvistar; men med
de stora inländska frågor, som röra sig på djupet
af nationen och söka arbeta sig fram till lösning,
och hvilka äro oupplösligt förenade med vårt eget
samhälles sunda utveckling, med dem har man icke tid
eller lust att annat än undantagsvis sysselsätta den
allmänna uppmärksamheten. Allmänheten, som blifvit
bibragt en sådan smak, fordrar nu sådana anrättningar
och vill knappt veta af några andra.

Det flärdens gift, som sålunda ingjutits i det
allmänna medvetandet rörande uppfattningen af
allmänna förhållanden, har verkat dödande och
förlamande äfven på det enskilta intresset för egna
angelägenheter. Hvad som i stort karakteriserar
ett folk, återfinnes i smått men lika bestämmande
hos individen, liksom samma misshushållning med
krafterna, samma benägenhet att plottra bort hvad man
äger, som göra sig gällande på det intellektuela
området, hafva sin fulla motsvarighet på det
materiela. Det är, som om man lefde i så lyckliga
förhållanden, att flitens frukter växte och mognade
utan flit och vore att plocka, såsom man plockar
vildapelns frukter; ty till slöseri och flärd

förbrukas en mycket dryg andel af den afkomst, som
arbetet lemnar, och den enskilta lefnadskostnaden
ordnas så litet som möjligt på grundvalen af en klok
beräkning.

Jag känner två personer, båda likställda i afseende
på bildning och äfven deri, att hvardera har lika
stor familj att försörja och sålunda lika stora
verldsliga behof. Den enda olikheten dem emellan är,
att den ene äger i årlig inkomst endast 2,000 rdr,
medan den andre har 4,500, men detta upphäfves åter
alldeles fullständigt af den likheten dem emellan, att
den förre vid årets slut ej har en enda styfver öfver,
och den sednare precis på spiken lika mycket. Så har
det fortgått i många år, och ingen anledning finnes
att vänta någon förändring. Den, som har minsta
inkomsten, har icke satt sig i skuld och den, som
haft dubbelt så mycket, har ej kunnat spara något.

En annan af mina bekanta, som för knappt tio år sedan
endast med stor svårighet kunde, som det heter, "på
ett anständigt sätt", försörja sig och sin familj, har
nu genom en lyckans underliga vexling blifvit försatt
i en ställning, som medför en betydlig inkomst. Men
han, som förr ansåg sig lycklig om han utan för
stora ansträngningar årligen kunde skrapa tillhopa
3,000 rdr, är nu ej en smula lyckligare, fastän
hans kassaräkning visar en årlig inkomst på detta
belopp femdubbladt. Tvärtom är han nu i lika stora
om ej ofta i större ekonomiska trångmål än förr. Och
orsaken? Helt enkelt den, att hans inbillade behof
vuxit fortare än hans inkomster. Han bodde förr --
och bodde ganska angenämt -- i fyra rum; nu har han
en åtta rums våning. Med en så rymlig bostad följa
naturligtvis eleganta möbler, och med de eleganta
möblerna följer en fin umgängeskrets, som är samlad
en gång i veckan under säsongen, och med den fina
umgängeskretsen följer bevistande af nöjen utomhus,
abonnerade platser på operan, abonneradt ekipage
m. m.

Utnötta   exempel, säger ni.    Ja väl, men de äro
utnötta derföre, att de äro så allmänt förekommande,
och just derföre, att de äro så allmänna, äro de så
beaktansvärda, så sorgliga. Ingen   utgiftspost
är   så elastisk som lefnadskostnaden, inga behof
så   medgörliga    eller   så   oresonliga,   som
de   dagliga behofven.    Men i intet annat fall
är svensken så kraftlös, så utan   vilja   och
beslutsamhet,   som  just   i   afseende   på   de
pockande tyranner, som han kallar sina dagliga behof.
Har han 75   öres   inkomst,   så lefver   han upp
75 öre och oftare ett öre   mer  än ett öre mindre.
Och äter han ej med ens upp eller   förslösar
de  frukter,   han genom sitt arbete frambragt, så
skrinlägger   han   dem   och  låter   dem   förblifva
ett   dödt kapital,   hvilket   förfaringssätt   ock
är oförenligt med en god och omtänksam hushållning.

Detta   skrinlagda  kapital   återfinnes
bland   annat   i   alla de   mångfaldiga
öfverflödsartiklar,  som   vi samla omkring oss
och öfverallt påträffa, och hvilka i de flesta
fall väl äro afsedda att   öka trefnaden och höja
lifvets behag samt fylla förmenta behof, men hvilka
dock ännu säkrare utgöra ett alldeles dödt kapital,
som småningom aftager i värde och slutligen alldeles
försvinner.    Smaken   att   på detta sätt skrinlägga
flitens och arbetets frukter är i Sverige mycket
utbredd -- alltför utbredd i förhållande   till
tillgångarne.     Lika   sant   som betecknande
i detta fall är fransmannens bekanta yttrande:
"i Sverige lefver bokhållaren på mycket större fot,
än principalen i Frankrike anser   sig   hafva
råd   till."    Men   saken   är   den, att medan
fransmannen, tysken, holländaren och andra sträfva,
arbeta och samla under sin första mannaålder, för
att sedan, och ju förr desto bättre, kunna lefva i
ro och njuta af lifvet, så vänder svensken vanligen
om förhållandet och njuter lifvets förströelser och
lefver gladt i ungdomen för att på ålderdomen nödgas
arbeta, slita ondt och lida nöd.

Dessa lösaktiga begrepp om hushållning, som hafva sin
rot i bristfälliga statsinstitutioner och underhållas
genom ständiga, dåliga föredömen af de tongifvande
kretsarne, återfinnas nu hos alla samhällsklasser,
äfven hos dem, som bokstafligen arbeta för bröd för
dagen. Staten bär härför ett tungt ansvar och dess fel
består deri, att hos oss allt för litet blifvit gjordt
för att, så att säga, genom ett ordnadt skördearbete
uppsamla flitens mogna frukter. Ingen impuls har
gifvits till ett enskilt sådant arbete, ingen allmän
genväg har öppnats för de små besparingarne att blifva
fruktbärande.

Först under de två, tre sista åren har staten börjat
befrämja den inhemska kapitalbildningen, genom att
öppna utväg att i räntebärande statsobligationer kunna
placera besparingarne, och de resultater, som på denna
väg redan vunnits, hafva varit af beskaffenhet, att
de slagit alla med öfverraskning, men på samma gång
framkallat frågan: hvarföre har staten ej förr gjort
detta? Svaret på denna fråga skulle öppna blicken
för en misshushållning af så förfärliga dimensioner,
att man deri skulle se en ny illustration till
preussiska konungens kända ord: "Svenskarne äro ett
af de märkvärdigaste folk på jorden: i århundraden ha'
de arbetat på sin undergång utan att lyckas."

Med upptecknandet af ett litet, ofta framträdande,
drag ur vårt bondelif kan jag på lämpligt sätt
afsluta denna lilla uppsats. En dag under nu förlidne
vinter höll en Upplandsbonde med sin färdskrinda
utanför en af Drottninggatans juvelerarebutiker i
Stockholm. Bonden steg in. "Ja' skulle vella veta
prise' på den der silfverkannan", yttrade han. --
"Priset är 250 rdr", var svaret. -- "Nå, än den der
som står breve' då?" -- "Den kostar 325 rdr." -- "De'
prutas fälle, om de' blir köp?" -- "För 300 får den gå,
men inte ett öre billigare." -- "Ja, ho ska'le bli' mi'
för de' då. Si Lars Petter i granngåln hemma har han,
förstås, krångla té och köpt e kanna, men ho kosta
bara 250 rdr -- å en ä' likre som likre ä' begrips,
hä!" Och han betalte kannan med 300 rdr och for hem
med detta utbyte mot 15 tunnor hvete, öfverskottet
af ett helt års arbete. Kannan kommer att stå inläst
i ett skåp och tagas fram kanske en gång om året,
kanske ej ens det, när ägaren vill slå på stort för
grannar och vänner, som bjudas att dricka hembrygdt
öl derur; -- hon står der år ut och år in, och aldrig
blir hon mera värd än 300 rdr och faller till och
med i värde medan hon står obegagnad; -- hon står der
som en flitens skrinlagda frukt, hvilken slutligen
förmultnar till fasligt liten glädje för ägaren,
som deraf endast finner sin fåfänga smekt, och till
ingen nytta för efterkommande.

Hade han i stället köpt statsobligationer för dessa
300 rdr, så hade de genom räntornas kapitalisering
om 12 à 15 år varit fördubblade; hade han satt in
dem i ränte- och kapitalförsäkringsanstalten för sin
nyss födde son, så hade denne vid fyllda 20 år haft en
förmögenhet af öfver 1000 rdr. Nu får han nöja sig med
silfverkannan och kan vid dess mottagande visserligen
icke säga: "De ä' likre som likre ä' begrips!"

Anderson-Edenberg.



Framåt.

Framåt är mitt fältrop.    På framtidens bana 
Förblir det min lösen.    Derom vill jag sjunga. 
Framåt skall mitt öga med tillförsigt spana, 
Då modigt framåt vi på lifshafvet gunga. 
Framåt! skall jag ropa, då blixtstrålen slår 
Sin krets kring min hjessa och stormvinden ryter. 
Framåt skall jag hviska, då lifvet förflyter 
Så lugnt som en källa i skogarnes snår.

Framåt är den lag, hvilken stjernorna tvingar 
Att, kretsande, fram uti rymderna ila, 
Som bjuder vår jord att, i ändlösa ringar, 
Fullborda sitt lopp, utan rast, utan hvila. 
Dess välde sig visar, då vågen med brus
Slår fräsande upp emot klippiga stranden; 
Men skönast det ter sig, då menniskoanden 
Går segrande fram uti sanning och ljus.

Det visar sig äfven i vårsolens strålar, 
Som värmande le öfver lundar och vatten, 
Och skönt uti norrskenets flammor det målar 
En skimrande krona på mystiska natten. 
Framåt blott! så hviskar hvar susande vind,
Så sjunger hvar fågel, som jublar i lunden. 
Framåt! ty din ande, den är icke bunden. 
Stryk derför bort tåren, som fuktar din kind.

Du broder, som suckande sänker din panna 
Och längtar till slutliga hvilan -- till grafven, 
Framåt blott, framåt!   Det är feghet att stanna, 
Förr'n domnade handen får nedlägga stafven. 
Bemanna dig åter och fortsätt din stråt! 
Vårt lif är en kamp, hvilken höfves att strida; 
Ty hoppet och segern gå sida vid sida, 
Men stillestånd fins ej -- och derför: framåt!

Reinhold Winter.



Säfstaholm.

Kändt redan  för  många år sedan såsom ett af
landets bäst   hållna   och  praktfullaste herresäten
och i följd deraf   mycket   besökt af resande och
främlingar, har detta blifvit i mångdubbelt mått
förhållandet sedan vår trafiks
största pulsåder, vestra stambanan, sträcktes der
förbi och den resande verlden således med ångans
tillhjelp föres till och förbi dess knutar.

Säfstaholms skönhet är af det frappanta
slaget. Anblicken deraf väcker en föreställning om
hvad öknens resenär måste erfara, när hans sökande
blick plötsligt upptäcker den grönskande oasen med
dess skuggande palmer och friska källsprång. Det
präktiga Vingåkersgodset (Säfstaholm är beläget i
Vestra Vingåkers socken, Oppunda härad, Nyköpings län)
ligger nämligen på den enformiga slätten, och till på
köpet en delvis vattensjuk slätt, ofta besvärad af
töcknig luft och kyliga nattdimmor, men som likväl
vanligen har bördighetens behag utveckladt i yppiga
skördar.


Säfstaholm.


Det Säfstaholm, som nu möter betraktarens blickar med
ett slottslikt corps de logis, med lummiga parker,
med vidsträckta trädgårdar, framvisande en sällsynt
mångfald af blomster- och fruktodlingens allra raraste sällsyntheter,
med orangerier, om hvilkas yttre prakt och inre
skatter ryktet flugit ut äfven till andra länder --
detta Säfstaholm, hvars historia berättas som en
trollsaga vid spinnrocken i kringliggande orters
backstugor, är uteslutande "gamle excellensens" verk,
grefve Gustaf Trolle-Bondes, född 1773, död 1855,
den "blinde excellensen", som ägde detta gods i nära
64 år. Det var han, som här skapade och omskapade,
byggde, röjde, planerade, fyllde och anlade, ett
arbete, som kostade otroligt och vid hvilket är
fästadt det anmärkningsvärda minnet, anmärker en
författare, att det börjades med hjärtesorg -- (redan
vid början af sina anläggningar förlorade excellensen
henne, med hvilken han ville dela allt, sin hustru,
som skilde sig från honom och sedermera ingick
nytt äktenskap med den bekante grefve Carl Henrik
Ankarsvärd) -- och slutade i blindhetens natt. Arbetet
var nämligen knappt slutadt, förrän excellensen
Trolle-Bonde förlorade synen. Detta inträffade
i början af 1830-talet. 

Sin pånyttfödelse räknar
Säfstaholm från 1804. Det har dock en äldre historia,
ehuru föga märklig. Liksom de flesta herregårdar har
äfven Säfstaholm rest sig ur de grusade 
lemningarne af en bondby, Säfsta, hvaraf delar ännu
funnos qvar år 1847, men hvilka slutligen måste
undan, äfven de, för att lemna plats för herregårdens
ståtliga ekonomibyggnader. Vestra Vingåker har haft
godt om stora byar, har det ännu, och Säfsta säges
hafva varit en af socknens större.

Under det att de förste ägarnes namn, de som först
bröto bygden, spårlöst försvunnit liksom deras
bostäder, känner man dock några af dem, hvilka, sedan
byn kom i herrehand, föregingo Bondeslägten. Några af
dessa namn tillhöra vår historias både mörka och ljusa
blad. Så ägde Engelbrekts mördare, Måns Bengtsson Natt
och Dag, byn och säges hafva skänkt en del deraf 1454
till Julita kloster. Den del af Säfsta, som nu utgör
Säfstaholm, antager man hafva stannat inom Natt och
Dag-slägten till 1598, då den genom gifte öfvergick
till Göran Posse till Sjögerås och Gammelstorp,
hvilken emellertid snart förlorade den samma, då han
föredrog Sigismund och Polen framför Carl IX och sitt
fosterland. Af denna anledning indraget till kronan,
öfverlemnades Säfstaholm som mödernearf slutligen af
Gustaf II Adolf till Göran Posses dotter, Anna, gift
med den bekante Eric Soop, den samme, som i slaget vid
Stuhm räddade sin konungs lif. Nämde Soop, som inköpte
byns återstående del af Axel Oxenstjerna, uppgifves
hafva uppfört de första byggnaderna på den plats,
der Säfstaholm nu ligger. Efter honom öfvergick gården
genom byte å nyo till en Natt och Dag, kom sedan åter
till en Soop och derefter till landshöfdingen friherre
G. Sparre, hvilken säges hafva bebygt egendomen i
det skick som grefve Dahlbergs teckning i Suecia
angifver. Med en fröken Sparre öfvergick godset till
riksrådet Claës Bonde och har sedan, eller från 1719,
varit i Bondeslägten, der det nu är fideikommiss och
endast en liten del, trots sina 22 1/8 mantal med
8,526 tunnlands areal, af denna slägts jordegendom,
som består af tillsammanlagdt omkring 190 mantal,
fördelade på egendomarne Säfstaholm, Wibyholm, Kesäter
och Hörningsholm, alla i Södermanland, Katrineholm
(Herrestad), Bordsjö, Askeryd och Toftaholm i Småland
samt Trolleholm i Skåne.

Efter professor Gjörvells ritning är det nu varande
slottet uppfördt, för hvilket af den gamla, af
Sparre uppförda, byggnaden endast bibehållits så
mycket som utgör grundmurarne till midtelpartiet. I
sitt nu varande skick har slottet 230 fot i längd,
52 fot i bredd och 44 fot i höjd, och kan framvisa en
sammanhängande genomskådlig våning af 220 fots längd,
en sällsynthet för sig, från hvilken sällsynta
naturperspektiv och i hvilken äfven sällsynta
konstföremål fängsla besökarens blickar.

Den gamle excellensens mening med detta slott,
utom den att deraf göra en prydnad för orten och ett
värdigt stamgods för Bondeslägten, var att skapa ett
skönt och dyrbart omhölje till ännu dyrbarare och
skönare skatter. Han unnades ock lefva så länge, att
han fick denna önskan uppfylld. Sin tids störste, om
icke ende, mæcenat i Sverige, samlade han omkring sig
talrika alster af skön konst, och många konstnärsnamn,
hvilka samtiden nämner med aktning och glädje öfver
att de tillhöra oss, hafva gamle excellensen att tacka
för första grundläggandet af deras ryktbarhet. Äfven
sedan han förlorat sina ögons ljus och således blifvit
beröfvad den af honom högt skattade njutningen att
betrakta de uppenbarelser från idealets verld, som
det är konstens uppgift att försinnliga, fortfor han
med samma ifver att öka sina samlingar, sträckte han
lika villigt sin hjelpsamma hand åt dem, som behöfde
stödjas under de första stapplande stegen på en bana,
mer rik på törnen än rosor. Vid excellensen Gustaf
Trolle-Bondes frånfälle (1855) var Säfstaholms slott
att likna vid ett
museum, fyldt med dyrbara och sällsynta litterära
alster och konstskatter, i detta fall det rikaste
i privat ägo i Sverige. Biblioteket räknade 30,000
volymer, tafvelsamlingen 168  stycken, deribland
många af mycket högt värde, permbrefssamlingen
omkring 600 stycken och manuskriptsamlingen 190
band. Bland skulpturarbeten nämna vi Byströms
Venus och  Fogelbergs Mercurius. Det i visst
fall märkligaste föremålet bland samlingarne vid
Säfstaholm är en gammal hatt, sannolikt gjord af
läder eller filt, men nu mera petrificerad och hård,
som vore den af jernbleck. En ogenomtränglig slöja
hvilar öfver hans tillkomst och sammansättning,
men vid den samma är fästad den skrockfulla sägnen,
att så länge han finnes inom slottet, skall detta
ej brinna. Då eld uppkom i det gamla slottet 1762
var hatten tillfälligtvis utomhus. Nu har han
sin plats i dokumentshvalfvet.

Det behöfver väl knappt anmärkas, efter de karaktersdrag 
vi anfört om gamle excellensen, att han äfven sträckte 
sin omsorg till förbättrande af sina talrika underhafvandes 
upplysning, ställning och vilkor. Om han i den riktningen 
ej, såsom i andra, lyckades göra några storverk, så får detta 
skrifvas på tidsomständigheternas räkning mera än på hans. 
Och på denräkningen måste äfven anmärkas, hvad som för 
öfrigt är en gammal erfarenhet, att det är lättare att spränga 
bort berg och fylla sjöar för en tilltänkt ny väg, än det är 
att öfvervinna menskliga fördomar, rotade i okunnighet och 
trilskna sinnen, för att bereda framgång  åt nyttiga reformer. 
Så fick "gamle excellensen", med hvilket namn minnet af 
Säfstaholms skapare skall lefva så länge denna herregård finnes 
till, göra den erfarenheten, att det var mycket lättare för 
honom att på den i många afseenden ogynnsamma terrängen 
uppbygga och ordna Säfstaholm, sådant han lemnade det, än 
att, trots det stora anseende han ägde äfven bland sina sockenbor, 
förmå dessa att bygga ett ordentligt skolhus, oaktadt han 
till ett sådant lät uppgöra ritning och i öfrigt visade varmt 
intresse för saken. Det  blef intet skolhus af, så länge han 
lefde; nu har tidens anda fått bugt äfven med de i många 
afseenden nackstyfva vingåkersbönderna, så att de byggt nio 
skolhus i stället för ett -- en i alla fall vacker godtgörelse 
för en insedd dumhet!

Den nu varande ägaren, öfverstekammarjunkaren Gustaf 
Trolle-Bonde -- det måste slutligen äfven i detta korta sammandrag 
af Säfstaholms historia anmärkas -- har troget och frikostigt 
trädt i sin föregångares, hans farbroders, fotspår, 
fullföljt och fullkomnat hans verk och utvecklat de idéer, 
till hvilkas genomförande han ej medhann mer än grundläggningen.

Vårt land har många egendomar, som äro större än 
Säfstaholm, många, kring hvilka naturen utvecklat en rikare 
och mer omvexlande skönhet, många, som hafva ett vida större 
historiskt intresse -- "Säfstaholms historia är en leende 
kulturdikt, verkliggjord i och med en mans korta saga" -- 
men ingen öfverträffar detta Bondegods i egenskapen att 
var en fullständig, lefvande och åskådlig bild af samtidens 
kultur i, snart sagdt, alla dess skiftningar. Här finner man, 
om man uppfostrat sitt öga för sådana observationer, 
hufvuddragen -- och mycket äfven i detalj -- af såväl den inre 
som den yttre odlingens karakter i vårt land och vår tid; här 
finner man också -- och våra större jordägare böra finna det 
framförallt -- den fruktbärande lärdomen everldeligt skrifven, 
att en mans kraft förmår mycket, då den sporras af högre idéer 
och stödes af ett allvar, som grundar sig på en högsinnad 
uppfattning af stora pligter och icke ens sviker när hjertat 
brustit och blicken slocknat. 

A.-E.






När aftonsolen glöder, 
Då tystnar vindens brus, 
Blott några milda fläktar 
Gå fram med sakta sus.

Vid skogens rand jag hvilar, 
Bland mjuka tufvor små,
Och hör gräshoppan knarra --
Jag vaken drömmer då.


Jag hör hur sköna toner 
Ur skogens dunkel gå, 
Och deras melodier 
Jag tror mig ock förstå:

Blåklockorna de ringa, 
Gökblomstret sjunger gällt,
Ty skogens hulda drottning 
Musiken har beställt.

Jag henne ser!    Hon vandrar 
Liksom en dimma fram,
Och hvar hon sakta skrider 
Sig bugar hvarje stam.

När jag min syn berättar 
Vill ingen höra på, 
De alla åt mig skratta, 
Men jag mig tröstar så:

Den är dock lycklig vorden 
Som lotten är beskärd,
Att lif och anda skåda 
Uti naturens verld!

Mäster Fröjd.



Barnbarnen på Hallstanäs.

En familjhistoria af Onkel Adam.

(Forts. fr. föreg. häfte sid. 192.) 

Välsignelse och hat.

"Det är ej möjligt -- ni, mitt kära råd, har alltsedan
Alexander sjelf öfvertagit sina affärer varit
missnöjd med allt och beständigt uppträdt som
olycksprofet. Hans enda fel -- ty jag  är ej blind
nog för att icke se det
-- är hans godhet och hans veka hjerta.
Hans största fel är ändå att han är min son --
son till henne, 'äfventyrerskan' (har ni hört det
namnet förr?) som inträngde sig (är det ej så?) i
den högvälborna von Lützowska slägten -- och inympade
en kalmuckslägt -- ha! jag vet allt."

"Nej, inte allt", yttrade lilla rådet, som nu var
blek och allvarlig -- "inte allt. -- Er son löjtnanten
har ...."

"Hvad? han har väl ej förkortat sitt lif -- han led
tidtals af hypokondri."

"Nej, han har blott försvunnit."

"Huru vet ni det."

"Friherrinnan Julia har sjelf sagt mig det och gifvit
mig i uppdrag -- hon hade ej styrka att sjelf ..."

Den gamla friherrinnan teg några ögonblick, hennes
mörka ögon blickade stolt framför sig -- hon samlade
hela sin kraft för att uppbära sin olycka med
värdighet.

"Det är således sant -- jaså -- tack! mitt bästa
råd. Fattig, men firad var en ung flicka i det
kejserliga hofvet -- Hon blef maka åt en gammal
ädel man, som ömkade sig öfver barnet -- nu står hon
åter här, lika fattig som då, men med centner af
förebråelse på sitt stackars hjerta; men -- tillade
hon med ett bittert småleende -- jag är nu en annan
än förr
-- jag är ej nu en svag mor -- jag inser allt och --
förbannar min älskling."

"Banna icke, moder!" sade Julia inträdande -- "förbanna
icke -- förlåt honom liksom jag."

"Nej, Julia, aldrig -- aldrig -- har jag förut varit
svag, så är jag nu stark" -- och nu utbröt hennes
naturligt häftiga lynne i de gräsligaste förbannelser
öfver Alexander, som störtat hennes sköna lycka.

"Mamma! mamma! Nej banna icke -- han är förkrossad och
olycklig nog förut. -- Lägg ej en mors förbannelse till
hans börda -- gör som jag -- som jag -- förlåt honom,
älska honom, bed godt för honom -- han behöfver allt."

"Nej, nej! Jag ser i en blick hela hans nedrighet. --
Han är icke min son -- jag skållar bort all välsignelse
som jag i min svaghet nedkallat öfver honom, liksom
man i medeltiden skållade bort ridderskapets ära från
en brottslig riddares fläckade sköld. -- Jag förbannar
honom -- i evighet -- i min sista stund." Med dessa
ord störtade den gamla friherrinnan in i sina rum
och slog dörren i lås.

Julia lemnade rådet och skyndade in i ett närbeläget
kabinett. Der stod lilla Leonida midt på golfvet och
såg förundrad omkring sig.

"Pappa sprang sin väg", lallade hon, "han var så
ledsen han, men han gret inte -- nej, han gret inte,
fast han var ledsen."

"Han har hört allt", sade Julia med en tung suck --
"farväl, stackars Alexander, farväl!"

"Ja, han var så ledsen, så ledsen, pappa -- men han
gret icke, utan lyfte upp mig och klämde mig så
fasligt", sade Leonida, som ej förstod något; --
hon var lycklig, hon.

Nyheten om Alexanders försvinnande spridde sig som en
löpeld; men katastrofen var länge väntad, och således
glömdes detta för nyare rykten och intressantare
olyckor, än att den rika Hallstanässlägten blifvit
ruinerad. "Penningarne skola på något sätt ut i
cirkulation", sade statsekonomerna -- "penningen
är samhällets blodmassa, som måste vara i rörelse
och tränga till samhällskroppens alla delar -- den
lilla tån på foten har lika mycket rätt till sina
bloddroppar, som ögat eller handen."

"När", sade en gammal doktor, som den tiden klockan
på slaget sju drack sin lilla grogg på Pelikanen, "när
samhällets smärre delar -- till exempel tårna, som bror
Löfving sade, ej få sin del af samhällsorganismens
blodmassa: penningen, så lider också samhället af en
ohjelplig ålderdomskräfta, som icke botas med någon
amputation."

"Ja, så är det, således måste de på få händer
samlade rikedomar förstöras. Rika Alexander
Semineoff var egentligen en utjemnare -- en af dessa,
som äro nödvändiga, på det att ej samhället skall
förtvina. Hvar äro hans penningar? Jo, spridda på
hela folkmassan. Värdshusvärdar, skräddare, skomakare,
hyrkuskar och tusen andra hafva fått dem. Det hindrar
stagnation."

"Der ligger tolf skilling för groggen", yttrade
doktorn och gick.

*

Det låg ett par små rum i tredje våningen af ett hus
på Ladugårdslandet och dit hade nu den lilla familjen
inflyttat.

Hallstanäs gick under klubban och inköptes af
en köpman, som der hade stora inteckningar. Denne
sålde det snart åter till en baron Riddersköld -- en
gammal, i utlandet åldrad diplomat, som nu öfvergaf
de furstliga hofven och satte sig i ro. Det var en
gammal, hederlig och välvillig man, som gerna såg
att trädgården och parken på Hallstanäs blef en af de
vackraste och som derföre genast gick in på Frontins
förslag att anlägga vattensprång från en hel mängd
källor i det öster liggande berget. Trädgårdsmästaren
bibehöll således sin ställning och hade mera
tillfredsställelse, än under löjtnant Alexanders tid,
ty denne var icke så barnslig att älska naturen eller
blommor. Hans glädje skulle vara på buteljer eller
ligga i kortleken. Det som smärtade det goda folket
var Julias olycka.

Hvart år kom der ett hvarken synnerligen väl stafvadt
eller väl skrifvet bref från madam Frontin till
'friherrinnan', som med rörelse läste sin enda
återstående ungdomsväns bref.

Deras flicka, lilla Julia, (så kallad efter
friherrinnan) växte dugtigt och var stora flickan,
trind och frisk som en rofva.


Frontin var Gudi lof rask och rätt nöjd, fastän
masken i år hållit på att äta upp så väl kålen,
som krusbärsbuskarne. -- Julia var så lagom att
ha', fastän Frontin nog önskat att få sig en liten
trädgårdspojke; men Herran hade icke velat det. Sådant
var innehållet af dessa bref, som gerna kunnat ligga
färdigskrifna år efter år och blott behöft afsändas på
rätt tid. Många gånger frågades det i dessa bref om
'friherrinnan' hört något från löjtnanten; men denna
fråga blef aldrig besvarad.

Antingen fick Julia intet bref eller förteg hon det. --
De voro således, om de funnos till, icke af glädjande
innehåll.

Alexander hade, så trodde man, tagit vägen till
Amerika; men hvad hade han, som aldrig lärt sig
arbeta, der att göra -- i arbetets land.

Det dröjde blott ett par år innan gamla friherrinnan
dog, men ännu i dödsstunden förlät hon icke
Alexander. Sådant är vanligen favoriters öde. Det är
icke blott för deras egna fel, utan äfven derföre
att man förut icke velat se dem, de straffas så
oförsonligt. De få uppbära vreden öfver att man
blifvit bedragen, just då man sjelf gjort allt för
att blifva det. Det är öfver dem, som vi sjelfva
trott för väl, vi sedan utgjuta vår vrede och våra
förbannelser.

Julia satt således ensam med sin lilla Leonida, som
växte upp till en vacker flicka och röjde musikaliska
anlag till den grad, att Julia sörjde öfver att ej
kunna gifva henne en musikalisk uppfostran.

"Den tiden jag hade ett piano", tänkte hon många
gånger och suckade -- "den tiden jag ägde ett piano."

Blott när hon så tänkte led hon af sin fattigdom;
ty här var frågan om barnet.

Så förflöto flere år, under hvilka ingen tycktes
minnas Hallstanässlägten, men friherrinnan brukade
alltid svara på sin gamla pigas, madam Frontins,
hieroglyfiska skrifvelser,
-- men nu på ett helt år hade hon ej svarat.
Ungdomsvännen skref om igen. "Blott jag visste
adressen; hon har säkert flyttat", yttrade madam
Frontin med bekymrad uppsyn och så skref hon utanpå
brefvet "myckett angelegett". "Nu måtte de väl
bära fram brefvet", mumlade hon sakta för sig sjelf;
"ty det kan ej vara annat, än att hon flyttat."

Jag, som nu efteråt kan i en blick öfverskåda det
hela, ger madam Frontin rätt. -- Hon hade flyttat --
icke långt bort -- blott till Ladugårdslands kyrkogård
-- och hennes flicka? -- Vi återfinna henne sedan.

Från dessa tolf år hafva vi blott en enda scen att
berätta. Den framstod under en annan himmel än vår
men hör ändå till berättelsen om Hallstanässlägten.

*

Vid Niagara.

Niagarafallet skall om möjligt besökas af alla
europeiska turister och besökes årligen af tusen tunna
och magra engelsmän i stora panamahattar och rödgula
polisonger, gråa ifrån hjessan till fotabjellet,
herrar som äro så rent af utan fantasi, att de,
för att veta något om ett ställe, måste personligen
inställa sig, för att med egna ögon se det lutande
tornet i Pisa eller Athens Akropolis (med fara
att blifva mördade) eller Niagarafallet med fara
att svindla och falla i. Men det är nödigt för en
Albions son att lekamligen förflytta sig från det ena
stället till det andra, under det att andra européer
lära sig mycket genom böcker och gravyrer. Säkert är,
att en fransman eller en tysk på sin kammare vet mera
och har en klarare bild af det väldiga vattenfallet,
än en engelsman, som några minuter tittat ned i det
sjudande djupet och sedan ätit sin biff och druckit
porter på det närbelägna värdshuset.

Det vill mycket till att någon gång ensam få besöka
ett ställe, dit hela verlden vallfärdar -- icke så
mycket för att hafva sett det stora naturskådespelet
som för att sedan, i alla sällskaper, kunna säga
"när jag var vid Niagara".

Detta hade likväl händt en gammal tvärvigge till
engelsman, som en hel månad bott på värdshuset,
för att någon gång få vara i fred och ro för herrar
och damer, som tecknade eller himlade sig på ort och
ställe. Det lyckades slutligen och till på köpet en
vacker månskensafton. Mr Hobbact
kunde knappast förstå hvart "hela verlden" tagit
vägen; ty hela verlden skulle eljest se Niagara i
månskensbelysning, som var det mest gripande af alla
tillfällen.

Emellertid hade nu hela verlden farit sin väg och
ingen kom i stället, så att mr Hobbact ensam, stödd
vid sin tjocka vinrankskäpp kunde i all ro promenera
dit ut och sätta sig på en klippa vid hästskofallet.

Det var en underlig man herr Hobbact -- en liten mager
figur, gråhårig kring tinningarne, med ett skarpt
markeradt utseende -- små, skarpa, blågrå ögon,
en tätt tillsluten mun och en näsa och en haka,
som gjorde honom lik en liten trollgubbe, sådan en
dylik framställes i barnböcker eller en gubbe i en
dockteater.

Han hade suttit der länge och spännt ögonen för
att betrakta huru det glittrade i månskenet i det
hvirflande djupet under hans fötter. "Nej!" sade han
slutligen, "det hjelper icke -- jag kan ej ens i Niagara
dränka förbannelsen."

I detta ögonblick hörde han en djup suck bakom sig,
och han såg sig om och fann att han icke varit
ensam. Så väl drägt som utstyrseln, som bestod i
en diger rensel, som den främmande satt ifrån sig,
röjde att det var en af dessa många vandrande köpmän,
som genomresa landet i alla riktningar, ungefär som
fordom våra gårdfarihandlare.

"Hvad vill han? hvarföre suckade han?" frågade herr
Hobbact temmeligen vresigt.

"Derföre att samvetsqval icke kunna dränkas i
Niagara," svarade denne med någon brytning.

"Jaså, -- sitt ner min vän", yttrade herr Hobbact
fryntligt; -- "Ni har samvetsqval."

"Ja, -- hvarföre skulle jag icke säga det, -- ja!"

"Har kanske er mor förbannat er?"

"Hvad? huru vet ni det?"

"Vet ingenting, jag bara frågar."

"Ni har således," återtog herr Hobbact, "burit er åt
som en skurk, -- ni har höstat er lön, -- en moders
förbannelse, -- jo, jo -- det käns, och så ville ni
titta ner i Niagaras kittel, för att finna några
ögonblicks förströelse -- men misslyckades. Är det ej
så?"

"Ja, men hvad angår mitt öde er?"

"Jaså, -- åh mer än ni tror. Jag tycker om er; ni,
som ångrar er -- för sent -- ja för sent, ser ni -- det
är detta, som tär på er -- ni är således i bottnen en
beskedlig karl, fastän ni burit er åt som en skurk,
-- det håller jag af er för. Ni kunde vara en skurk,
som ingen ånger kände, -- det vore sämre det."

"Ni förundrar mig."

"Åh ingenting -- har ni hört att lika barn leka
bäst. Ni bär på ert hjerta en moders förbannelse -- det
gör jag också. Vet ni -- jag har en erfarenhet jag."

"Och den är?"

"Jo, ser ni, om en stackare behöfver hjelp, lönar
det icke mödan att han vänder sig till de lycklige,
-- nej han får ingen tröst, om icke en annan stackare
ger honom den. Ni är en stackare -- och jag är en
stackare, och begge fara vi verlden omkring, utan
att blifva af med oss sjelfva. Hoppade vi i Niagara,
blef det blott ännu värre -- således -- vi måste blifva
bekanta. Kom med mig!"

Den besynnerlige gubben hoppade från klippa till
klippa oaktadt sin ålder, vig som en stenget. Den
främmande köpmannen gick med sin tunga börda med
långsammare steg efter.

Gubben stannade vid värdshuset.

"Denne herre skall hafva rummet bredvid mitt",
befallde den gamle. Tag upp en flaska vin, -- det var
kyligt derute. Se så, min vän, återtog den gamle,
sedan han tändt ljus -- ha, -- ni är ju unga karlen,
-- ni har packat på redan tidigt, ni -- och får bära
länge på samvetsbördan, innan ni får göra räkenskap,
-- ja, ja -- det blir alltid en smula långsamt det;
för öfrigt så ser ni så der hederlig ut, fastän
ögonen hafva ett visst uttryck af olycka. Se på mina,
glänsa de ej, som den glödande lavan glänser genom en
djup remna i en redan på ytan grönskande lavabädd --
det afsvalnar så långsamt
-- ser ni. Allt ser så grönt och vextligt ut; men öppnar


sig en remna, så ligger den glödande massan qvar
inunder. Ja det är ju bra att vi råkats -- och
ert namn? -- mitt är Jon Hobbact -- hvad heter ni?"

"Alexander."

"Ja, -- det är ett bra namn, och inte var Alexander
den store lyckligare, då han i fyllan mördade sin
bäste vän, -- han fick då sin del att bära på, --
ja så är det."

Vinbuteljen kom upp och den gamle slog i.

"Hör på, min bäste herr Alexander
-- hvad för landsman är ni?"

"Från Sverige."

"Ja så, det var der Carl den XII var kung -- jag
vet af det der och hur han slogs med Wallenstein i
Tyskland."

"Nej, det var Gustaf Adolf."

"Ja, gör detsamma, jag har hört något om honom också;
men sådana historier hafva aldrig egentligen roat mig,
-- jag har varit endast affärsman -- och ni? hvad var
ni der hemma?"

"Officer."

"Der ha' vi det, -- ni har stuckit ihjäl en kamrat --
ingenting vidare, -- det är intet att tala om, och är
det der skon klämmer, så ..."

"Nej inte der."

"Det är god scherry -- eller huru? Vill ni berätta
hvad det är, som ligger på samvetet."

"Jag har gjort en hel familj olycklig,
störtat den i den djupaste nöd."

"Åh ingenting annat, -- det är i våra upplysta tider
en småsak -- nej, bättre upp. -- Det är äkta scherry --
märker ni, att den har sin fina smak af bockskinnssäckarne, 
den först förvaras i. Den förfalskas af
vanlig Madera, i hvilken man lägger gamla skosulor;
men aromen blir inte deraf riktigt god och äkta."

"Nu till er historia?"

Alexander, eller som han förut hette Alexander
Semineoff, berättade det vi förut veta om hans brott
och hans olyckor. Han visste af sin mors död och
förstod att hon dött oförsonad, fastän Julia ej sagt
det i sina bref. Nu hade brefven från Julia också
upphört af samma skäl, som att madam Frontin ej
fick bref; men Alexander gissade orsaken, och nu kom
bekymret för barnet till den andra olyckan. Han ägde
intet, utan blott bibehöll lifvet. Han hade således
intet skäl att begära få reda på sin dotter -- han
kunde blott låta henne veta, att hennes far var en
tiggare, som kämpade för lifvet. Hvarföre skall hon
veta detta? Gud hade sina utvägar; han bad till Gud.

Berättelsen blef temmeligen lång, ty ämnet hänförde
honom och gjorde föredraget längre, än det eljest
skulle blifvit.

Den gamle afbröt honom icke, utan blott stoppade
sin lilla pipnubb, smuttade på sitt glas och sade:
fortsätt!

"Detta är min olyckliga historia," sade Alexander
slutligen.

"Jaså, -- åh ja -- låter höra sig; men inte är ni min
man. Det der var en hvardagshistoria, som i våra
upplysta tider betyder mindre än intet; men ni är
en beskedlig karl, och då vi nu råkats så här, så --
kasta bort den der stora väskan och följ med mig på en
resa. Jag svarar för ert uppehälle, kläder och föda --
och så har jag någon att prata med, ty hittills har
jag farit genom verlden, stum som en fisk."

*

M:r Hobbacts historia.

"Ser ni", började den gamle, besynnerlige mannen,
ni följer med mig -- det är klart. Som tvänne sårade,
som ligga bredvid hvarandra på slagfältet, skola vi
förbinda hvarandra, hindra förblödningen, till dess
den rätte läkaren kommer. Vi taga till hvad vi hafva;
vi stoppa litet mossa i såret så länge, -- det läker
väl icke; men det fördröjer döden så länge."

"Vill ni?"

"Ja", sade Alexander, som kände samma oemotståndliga
begär att meddela sig, som olyckan alltid har med
sig. Blott man får klaga och har någon att klaga
för, så blir det bättre. Det är denna känsla som gör
bilderdyrkan möjlig -- om ingen annan vill höra oss,
så hör oss den heliga jungfruns
bild, der hon står tyst och allvarlig, med den evigt
brinnande lampan framför sig.

Det var samma känsla, som dref gubben Hobbact att
söka efter någon, som led liksom han sjelf -- någon
som förstod hans klagan, utan att hvarken håna eller
bestraffa.

"Ser ni, min käre Alexander, -- jag vill i några drag
säga er hvem jag är och huru jag blef sådan. Jag
är yngsta sonen i en rik och förnäm familj; men i
England, liksom öfverallt för öfrigt -- uppoffrar man
individerna för att uppehålla ett hjernspöke, som
kallas familjens anseende. Min äldsta bror skulle
ärfva familjens alla gods. Jag skulle blifva utan
allt. Min bror var, eller rättare blef, genom sin
förut bestämda rikedom, en af dessa dåsiga odågor,
som England och hela verlden för öfrigt har så godt
om. Redan i våra föräldrars lifstid kände jag en viss
beklämning, då jag såg min bror med liknöjda blickar
betrakta Guds sköna verld och tala om sina blifvande
egendomar i England och Irland, med samma vårdslöshet
som om frågan rört ett par utslitna handskar.

"Jag hade i motsats mot honom ett lifligt lynne;
men om jag varit äldst hade jag kanske ej blifvit
bättre än han. Detta samhällets och arfslagarnes fel --
förderfvade all lycka; men sedan vår far dödt, blef
förhållandet ännu svårare. Jag berodde af min brors
nåd, och han var en af dessa, som lika maneterna i
hafvet låta sqvalpa fram sig. En slemklump, som icke
kan blifva varm; men väl försvinna om solen verkar
på den. Dylika naturer äro i stånd till allt, ty de
reflektera inte. Men hela karlen är ej värd att tala
om."

"Och det är då honom, som ni hämnats på", inföll
Alexander. -- "Är han död?"

"Nej bevars? han är nu en god, gammal "sir", fet som
en ost, däst, sysslolös och har tråkigt -- alldeles
omätligt tråkigt. Han har många barn, och den äldste
är ett aftryck af sin söta pappa och roar sig med
jagt, spel och vin; men är ändå så mycket bättre än
fadren, att han då och då ger sig i slagsmål -- det
är dock något folkligt i att riskera ett knytnäfslag
eller en stöt i brösthålan."

"Nej, det är väl värre."

"Min bror hade allt -- jag intet. Jag stod i ett
olidligt beroende af honom -- hvarföre? Jo, derföre
att jag var fattig och yngre." Här tystnade mr Hobbact
några ögonblick
-- knackade ur sin pipnubb och stoppade om
igen, under det att några ryckningar omkring den
sammantryckta munnen röjde huru hans känslor
stormade och ville bryta ut i ord.

"Jag var fattig," återtog han, till utseendet åter
lugn, "fattig och i mitt innersta förolämpad -- med
hela energien af min karakter och hela häftigheten
af mitt lynne beslöt jag att blifva -- rik. Jag skulle
ej behöfva min bror -- nej -- ingen!

"Lyckan gynnade mig -- jag fick en plats i detta
Ostindien, der vi engelsmän samla vår förmögenhet,
detta Ostindien och dessa genombeskedliga Hinduer, som
tåla till och med vårt öfvermod -- och det är mycket.

"Jag hade blott en enda fix idé: "du måste blifva
rik Richard Hobbact och du måste alldeles förbise
de medel du behöfver använda. När du blir rik --
då börjar ditt lif som först och du kan skratta åt
din dåsiga brors ärfda företräden; titlen af 'Lord'
-- ack! hvad betydde väl den, om ej många tusen punds
förmögenhet gaf den vigt. Det är penningen som regerar
England och hela verlden för öfrigt."

Detta: "hela verlden för öfrigt" bevisade, att mr
Hobbact var en riktig engelsman, som satte Old England
i verldens medelpunkt och lät hela verlden för öfrigt
följa med som bihang. Det är denna egenhet, som
tillhör både England och "det himmelska riket" Kina.

"Jag hade en enda tanke -- en fortfarande dröm, ur
hvilken jag ej vaknade förr än det var för sent. Jag
ville blifva rik; jag måste blifva det, kosta hvad
det ville -- vakor och mödor -- sjelfva lifvet -- ja
saligheten, blott jag blef rik, förkrossande rik för
min bror. Jag ville säga honom
-- jag kan köpa hela ditt lordskap, alla dina
egendomar och allt dyrbart du har; men -- detta allt
har jag sjelf förtjenat,
-- jag kom ej till med privilegier och sof mig
icke rik.


"Det är något som få observera, huru vissa idéer
fastväxa i själen. Det är, min bäste herr Alexander,
liksom en ympqvist, hvilken växer in i den gamla
stammen och blir liksom ett dermed -- men som dock
sedan bär en hel annan frukt, än trädet eljest skulle
burit.

"Så var det med min dröm om rikedom och om hämnd
-- den växte fast och förqväfde allt i sin närhet.

"Men nog derom; -- jag flyttade till Ostindien, der
jag erhållit en liten befattning i Kompaniets tjenst.

"Huru jag och mången med mig samlade förmögenhet
hör icke hit; men att landets ursprungliga ägare
utsögos, så mycket är säkert. Dock, detta är ej att
tala om -- det går så till i England också och i hela
verlden för öfrigt. Öfverallt lefver intelligensen
på okunnighetens bekostnad -- öfverallt tar den makten
och herrskar med jernspira, så vida den ej förmildras
genom en fläkt af kärlek.

"Man kan egentligen skratta åt alla dessa
okunnighetens och råhetens försök att slita sig lös;
de kunna det icke så länge anden beherrskar materien.

"Jag nalkas långsamt -- ni märker det nog -- sjelfva
den handling eller det system af handlingar, som
sedan gjorde mig fredlös öfver hela jorden."

Den gamle tystnade en lång stund. Hastigt såg han
upp med sina lifliga, liksom blixtrande ögon och
fortsatte.

"I Ostindien infaller temmeligen ofta hunger och
dyr tid. Det är brist på förutseende och brist på
företagsamhet som gör, att hinduerna så ofta lida af
hunger. De hvita åter, som äga begge dessa egenskaper
i hög grad, begagna äfven nu sin öfverlägsenhet. Jag
gjorde så äfven. Mina magasiner i Negapatnam, der jag
bodde, voro stora och präktiga och fylldes under goda
år med ofantliga massor af ris, hvaraf ej ett korn
såldes förr än priset höjde sig till mångdubbelt.

"Nu kom ett dylikt hungerår, och jag och många andra
gnuggade händerna af glädje att nu förtjena mycket --
mycket; men för att kunna göra det, måste man öfva
sig med att se omkring sig ett hungrande folk och
slå döförat till för dess klagan.

"Man köper aldrig någon lycka, utan på bekostnad af
någon annans -- och man måste, då man föresatt sig att
under hvilka vilkor som helst blifva rik, undertrycka
sina känslor af medlidande och denna lust att dela
med sig, som utmärker barnet.

"Under dylika tider skocka sig infödingarne kring
européernas stora förrådshus. Så länge en rupie fans i
trakten, letade den sig fram till mitt kontor och min
kassalåda och oupphörligen höjde sig priset på mitt
ris. Jag vann mycket. Jag beräknade och fann dock att
det ville mycket mera till än så, för att motsvara
hvad min dåsiga bror -- lorden, -- fått på grund deraf
att han lät föda sig ett år tidigare än jag.

"Allt högre steg nöden -- allt mera skärande blef det
arma folkets klagan; men jag hade föresatt mig att
hvarken höra eller se.

"Jag var rädd för mig sjelf -- jag fruktade, att jag
skulle känna medlidande -- och hände detta, så vore med
det samma hela min framtidsdröm om rikedom förstörd.

"Jag bestod den kampen med mig sjelf. Af naturen var
jag långt ifrån elak eller hård -- jag behöfde kämpa
mig till nog sjelfbeherrskning, att kunna midt i denna
jämmer komma ihåg, att jag var der som affärsman och
icke som en barmhertighetssyster.

"De olyckliga hinduerna dogo af hunger -- jag hörde
det; men såg det icke -- och jag var lugn. Riset var
mitt -- jag kunde af ingen makt på jorden tvingas att
sälja det till bättre pris, än jag ville, och ännu
mindre att skänka bort något deraf. Ingen göpen
lemnas, var min befallning -- om vi börja att skänka
bort, så rusar hela massan öfver oss -- nej icke en
göpen ris till någon. En dag passerade jag den
vanliga vägen till mina magasiner genom en hvimlande
mängd af tiggare, som mumlade böner till den
europeiske naboben. Rupierna voro slut -- deras små
dyrbarheter -- qvinnornas prydnader -- all ädel
metall som fanns, låg redan i min kassakista.
Nöden var gränslös.

I ett hörn vid det stora magasinet gick jag förbi
en hinduqvinna, som framräckte ett litet blekt och
utmagradt barn emot mig. Hon sade mig intet; men i
den mörka, ihåliga blicken låg en bön om räddning. Jag
höll på att stanna; men hejdade mig. Om jag gaf denna
qvinna något, så skulle tusen andra fordra det samma --
nej, jag måste fortgå och utan medlidande för andra
blott sköta mina egna angelägenheter.

"Hvad angick mig också dessa bruna varelser -- dessa
stackare -- dessa hedningar, som trodde på Brahma, der
hans klumpiga bild i Pagoden satt på sin lotusblomma.

"Jag gick förbi.

"Händelsen gjorde, att jag många gånger måste passera
stället. Qvinnan hade valt den bästa plats hon kunnat
välja -- hon satt ensam -- det var en af dessa
taflor, der intet bortblandade intrycket, det var
hungersnöden i en enda liten,
lätt uppfattad grupp.

"Menniskan är sådan: man kan med själslugn åse
tusende, som på slagfältet vrida sig i plågor och
vältra sig i blod; men ryser tillbaka, om någon
krossas i ett valsverk. Det är som om det funnes en
viss harmoni i en allmän jämmer -- hvarje ton för sig
är skärande; men alla tillsammans utjemna hvarandra.

"Så var det då i Negapatnam och med den ensamma
qvinnan, som under tystnad höjde upp det utmärglade
barnet, som jämrade sig."

Herr Hobbact steg upp och gjorde några slag fram och
åter på golfvet -- slutligen stannade han framför
Alexander. -- "Herre!" sade han häftigt och med
skärande stämma. -- "Herre! och så lät jag detta
barn och denna qvinna dö af hunger inför mina ögon,
skilda af blott en tolf tums mur från förrådet,
som kunnat rädda henne och tusen till. Påföljande
dag kom jag igen. Då låg barnet dödt vid qvinnans
utsinade bröst. Hon lyftade ej mera upp det -- hon
hade dignat ner -- men hon lefde ännu. Jag nalkades
henne -- jag ångrade min hårdhet -- men hon slog
sakta med handen emot mig. Det låg någonting så
djupt och så innerligt i den grafblick med hvilken
hon såg på mig -- det var som om själens inre verld
öppnat sig i denna blick af lidande, af kärlek, af
tro -- nej -- hon förbannade mig icke, -- hon mumlade
några böner för den hårde, känslolöse hvite naboben,
från det fjerran landet. Allt detta sade den döende
blicken. Jag glömmer den aldrig.

"Hör ni väl herre! Niagara brusar der borta. I det
fina dammet af pulveriseradt vatten -- såg jag dessa
milda ögon, såg jag denna döende blick -- jag ser den
öfverallt -- beständigt hänger denna bild fast vid
mig -- qvinnan, som dog af hunger utanför mina rika
sädesmagasiner. Nu vet ni allt," yttrade mr Hobbact
och drog en djup suck -- och stoppade sin lilla
pipa. "Det var hela historien. Jag vill tro, att
den öfvergår er historia. Bah! att förstöra en stor
förmögenhet och rymma från hustru, barn och mor. --
Bah! det är ju en hvardagshistoria, en småsak i våra
upplysta tider. Men det kommer efter. Somliga känna
smärta af ett nålsting -- andra känna knappt att de
få ett yxhugg.
-- Ja, min kära herr Alexander, --
'menniskan är ett svagt käril'."

Det började dagas.

Mr Hobbact gick in i sitt rum -- till hvila? Ja till
hvila? men från hvarje hörn blickade hinduqvinnans
milda ögon fram -- hvarje vindens suckning tycktes leta
sig fram som hennes sista flämtningar -- hvarje litet
föremål växte ut till ett litet naket och utmärgladt
barn, som låg dödt vid sin moders utsinade bröst --
och midt framför denna grupp en man, som stirrade
förfärad på scenen. -- Men, hvarföre fanns han då i det
fjerran landet? Jo, för att samla rikedom och för att
en gång säga en lat odåga att han var en odåga. Det
är verkligen skäl nog att uppoffra sitt samvetslugn
för något så eländigt som litet guld och en småaktig
hämd, som dessutom skulle alldeles slinta förbi utan
verkan.

"Godnatt mr Alexander, sof godt," sade
mr Hobbact och slog igen sin dörr.

(Slutet följer.)




Visa

af August Söderman.


Sång.
Piano.


v. 1. 

Afton huru skön! 
I melodisk bön
Dränker jag hvar jordisk smärta.
I din milda frid 
Stannar lifvets strid,
Stormen i ett menskohjerta;
Hvarje qväll mot diktens ljusa fosterverld 
Flyr i toner anden med sin offergärd.
Afton huru skön!
I melodisk bön
Dränker jag hvar jordisk smärta.

v. 2. 

Dagen föds och dör,
Sången lyckliggör 
För hvad stunden kanske brutit;
Mången fröjd jag njöt, 
Mången blomma bröt; 
Jag är glad med hvad jag njutit. 
Sviker lifvet ungdomshoppet någon gång,
Icke sviken I, min kärlek och min sång.
Dagen föds och dör,
Sången lyckliggör
För hvad stunden kanske brutit.

v. 3. 

Somna varma själ; 
Domna, tag farväl 
Af den dag du fridsamt njutit!
Mången blomma skön 
Re'n har gjort sin bön 
Och sitt milda öga slutit.
Kläd din verld i dikt och sätt din själ i sång! 
Då är lefva herrligt, striden blir ej lång.
Somna varma själ!
Domna, tag farväl
Af den dag du fridsamt njutit!


(Versen forts. från föregående sida.)




Allmännyttigt.



Beqväma dubbelfönster. När det gäller att utestänga
vinterkylan, fäster man oftast allt för liten
uppmärksamhet åt luftvexlingen, som likväl är af så
stor vigt för kroppens helsa och välbefinnande. Vid
första kallare höstdag insätter man dubbla fönster
och förstärker ytterligare denna befästning genom att
tillklistra alla springor. Spjell och dörrar hållas
tillslutna med envis omsorg och det enda man i enstaka
fall vågar bestå sig är ett par ventilationsrutor --
som vanligen ej kunna öppnas. Eljest nöjer man sig
med fem till sex månaders gammal luft och låter
alla sundhetsskäl nedtystas af stundens inbillade
välbefinnande och -- vedpriserna.

I allting måste det ändamålsenliga paras med det
vackra och beqväma. Men de vanliga dubbelfönstren
äro hvarken vackra eller ändamålsenliga, och detta
behöfva vi bestämdt icke närmare bevisa. I stället
skola vi påpeka ett sätt hvarigenom man kan vinna
tre fördelar: 1:o utestänga kölden, 2:o underlätta
ventilationen och 3:o undvika det fula och opraktiska
bruket af dubbla fönsterbågar.

Till de många fördomar hvilka ännu allmänt råda
beträffande rums uppvärmning och ventilation hör den
allmänna tron, att ett varmt rum förlorar mest af
värme derigenom att fönsterna icke sluta tätt till. En
enda flyktig tanke skall dock visa att så icke är
förhållandet. Den förlust af värme som eger rum genom
fönsterspringorna står alldeles icke i proportion
till den stora värmeförlust som uppstår genom sjelfva
glasets beröring med yttre luften. Glaset mottager
lätt värme, d. v. s. det är en god värmeledare, men
lemnar det ock lika lätt ifrån sig. Sålunda uppstår
genom den yta som samtliga skifvorna upptaga ett
beständigt och ganska ansenligt utbyte mellan den
yttre och inre luftens temperatur.

Genom dubbelfönstren förminskas detta utbyte, men
härtill bidraga egentligen icke glasskifvorna utan
endast den mellan yttre och inre fönstret befintliga
luften, som är en högst dålig värmeledare. Frågan är
nu om man skulle kunna
åstadkomma ett skyddande luftlager utan dubbla
fönsterlufter, och detta sker derigenom att man
i stället för dubbelfönster betjenar sig af dubbla
fönsterskifvor i en och samma fönsterbåge.

Man låter nämligen uti inre falsen af en vanlig
fönsterram (uti nya hus, der fönsterna göras helt
och hållet nya, böra fönsterbågarne göras något
tjockare) och parallelt med yttre glasskifvan
infatta en ny skifva. Härigenom uppstår emellan de
två parallelglasen en åttondels till en qvarts tum
bred luftvägg, som gör samma gagn som luften emellan
vanliga dubbelfönster. Till sådana dubbelskifvor
väljes godt, hårdt (alkalifattigt) glas, på det icke
de särdeles åt sydsidan och solen vända förstren må
blifva grumliga och oklara på de emot hvarandra vända
sidorna, hvilka ej kunna rengöras. Vid insättningen
af rutorna bör den försigtigheten iakttagas, att icke
allenast skifvorna väl rengöras från dam och smuts
utan äfven att den mellan skifvorna inneslutna luften
är torr. Infattningen bör derföre icke verkställas i
fuktig luft (vid lågt barometerstånd), emedan i annat
fall den inneslutna luften skall under vintern beslå
den yttre rutan med imma. Isblommor visa sig aldrig
på dessa fönster. Sommartiden skydda rutorna lika
mycket mot den tryckande värmen ute, emedan luften
dem emellan är en lika dålig ledare för värmet som
för kölden. I mera dyrbart inredda hus kan man äfven
förse sig med särskilda sommarfönster, som om våren
sättas i stället för de med dubbla skifvor. Skilnaden
emellan dubbla och enkla rutor blir emellertid så
obetydlig att den icke bör utgöra något hinder för
denna reforms genomförande. Skulle rutorna efter ett
eller flera år blifva dunkla, hvilket oftast torde
bero på någon felaktighet vid insättningen, så är
kostnaden för att uttaga, rengöra och åter insätta
glaset så obetydlig, att den kan räknas som ett intet
mot det ofantliga besvär som dubbelfönstren förorsaka,
besvär, som satt mången husmoder i förtviflan och
mången äkta man i det miserablaste lynne.



Petroleum. Det är omkring sju år sedan bergoljan
(petroleum), dittills hos oss endast bekant som ett
sällan användt helsomedel, anlände till Europa för
att täfla med vanlig lampolja och fotogen samt snart
undantränga dem såsom lysämne.

Hvilka kolossala qvantiteter deraf som från Amerika
skeppats öfver till Europa framgår derutaf, att
exporten af raffinerad petroleum år 1869 uppgick till
ej mindre värde än 40 millioner dollars.

Den vid petroleums rening afskiljda petroleumetern
(petroleumbenzin) har tyvärr ännu icke vunnit
någon särdeles användning i tekniken och har derföre
tillfölje, af dess ytterligt billiga pris, blifvit ett
farligt förfalskningsmedel i stället för petroleum.

Sådana förfalskningar af petroleum äro de vanliga
orsakerna till de lampexplosioner som oupphörligt
omtalas i tidningarne.

God petroleum kan aldrig explodera, när den brännes i
petroleumlampor. "Lampornas demon" såsom en engelsk
tidning år 1860 benämde den då första gången till
Europa komna raffinerade petroleum, var således ett
blott delvis betecknande namn.

För teknikern kan det icke falla sig svårt att
undersöka oljans godhet, men den konsument som ej
är tekniker beror helt och hållet af köpmannens
fackkännedom eller ärlighet. Emellertid kan hvilken
köpare som helst göra sig förvissad om varans äkthet
och oskadlighet genom att undersöka, huruvida den
håller följande prof:

1) Färgen skall vara hvit eller ljusgul och med
blåaktigt skimmer.

2) Lukten bör vara svag och icke oangenäm.

3) Ett litet profrör, fylldt till trefjerdedelar
med petroleum, värmes till 30 grader, hvarpå man
närmar till rörets öppning en brinnande sticka --
tändes oljan, så är den försatt med petroleumbenzin
och bör obetingadt förkastas.

Den som har en aërometer till hands bör väga oljan;
den bör på skalan icke visa under 0,795 och icke
högre än 0,804 vid en temperatur af 15° Celsius.

Petroleum bör -- hvad blott för få är kändt -- ej
bevaras på kärl som äro utsatta för solljus; oljan
förändras derigenom så att den brinner mycket sämre,
med röd och rykande låga. Härutaf förklaras hvarföre
petroleum som tages hos samma köpman och ur samma
fat ofta visar sig sämre ena gången än den andra.

Till en oklar lamplåga medverkar dock äfven andra
orsaker; dertill hör en dåligt rengjord brännare, men
framför allt en fuktig lampveke. Förr än man sätter
in någon ny veke, bör man derföre alltid lägga den
att torka på något lämpligt ställe. Att glaset till
petroleumlampan springer, är en olägenhet som kan
undvikas derigenom att man ristar en fin rand längs
efter det med en diamant, eller hänger en messingstråd
inuti glaset, så att den räcker till glasets midt.

Så oskyldig och inexplosibel god petroleum än är,
i och för sig, så farlig kan den äfven vara, om den
spilles på duken eller annat tyg, som sedan råkar i
brand.

Det bästa medel att släcka petroleumeld är sand,
fuktad med salmiakspiritus. Salmiaksprit, jemväl
ett förträffligt medel för brännsår, borde alltid i
hvarje hem finnas till hands; den som är nödsakad att
bränna petroleumlampa och vill skydda sig för faran
af brandolycka bör alltid hafva till hands en dylik
sandblandning -- nota bene i ett väl tillslutet kärl.



Logogryf.

Jag är en dundrande hjelte vorden
och kan med säkerhet äska ljud; 
nog är det kändt att jag går på jorden, 
men utan skodon -- i krigisk skrud. 
Jag låter ofta mig här traktera 
men kan undvara båd' vått och torrt. 
Solida former kan jag prestera, 
är sällan lång, men dess mera kort. 
Till många fester jag är sjelfbjuden, 
men får mig "hålla i skinnet" dock, 
och när som oftast jag får "på huden", 
då jag är känslolös som en stock. 
Priviligerad att blifva buren, 
jag pretenderar också derpå, 
men har, som sagdt var, alltjemt den turen 
att få, hvar gång som det händer, gå. 
Jag är en älskare af taktiken 
och kan ge mästerligt prof på takt; 
jag svärmar äfvenså för musiken 
och tjusar sjelf, som jag tror, med makt. 
Men om för torrhet man mig beskyller, 
när någon gång man mig lyssnar på, 
jag rår ej för att jag ej förgyller
min kända vältalighet ändå. 
Af sju små delar jag hopad blifvit, 
dem till din tjenst jag vill lemna nu: 
Kom väl ihåg hur jag mig beskrifvit! -- 
Nu börjar blandningen med de sju:

Hvad äro makarne här i lifvet, 
när de ha' blifvit ett äkta par? 
Hvad är det bruden får "ta' för gifvet", 
när hon till brudstolen hunnit har? 
En nyttig vara, den vi af hvalar 
i gengäld fick för den död, dem gafs;
hvad får i fridens så stilla dalar 
den redligt kämpat, när han begrafs? 
En mekanism som har oss bevisat 
att den förstått följa med sin tid, 
och något, hvilket man alltid prisat
som godt att hafva i lifvets strid; 
en herrskarinna uti det våta; 
och hvad som tyder på billigt pris; 
hvad man sig aldrig bör göra låta 
som redbar menn'ska och fast och vis;
hvad var den dufva, jag först såg flyga,
som om hon anat ett styggt försåt,
men sedan tyst till min hand sig smyga,
der utan fruktan sitt korn hon  åt?
Hvad plär man ofta i lägret göra
och i kasernerna likaså?
Hvad är det, som vi ju aldrig böra,
hur gerna målet vi vilja nå?
Om någon, villad utaf begäret,
på "mitt och ditt" icke skilja kan
och fastnar blindt på det lömska skäret
på lifvets bölja, hvad gör då han?
Hvad är det som skall ett aktadt minne 
åt efterverlden bevara här?
Hvart gick den svunne, som först var inne?
Hvad kan man säga, en fattig är?
Hvad fann jag lätt i hvar borg i norden?
Hvad plägar fåglarne  sina små?
Hvad bör hvar menniska här på jorden,
om hon skall lefva, tillräckligt få? --
Nu tror jag, vet ni, om ni tillåter,
att nog det vara kan denna gång;
måhända skall, när jag kommer åter,
jag presentera mig mera lång.

A-st.



Charad.

Mitt andra, min första, sad' ynglingen hurtigt,
När med en kamrat, nyss mitt hela han druckit.

Linéa G.



Bokstafsgåta.

Följande bokstäfver och stafvelser, riktigt
sammansatta bilda 9 ord, hvars begynnelsebokstäfver
beteckna en stor stad i Sverige, slutbokstäfver ett
rike i Europa.

st t cy af pern år oe k h or lä ta ro ck k err ive
må l si are.

De 9 orden äro:

1. Hvad herdar bruka begagna. 2. Hvad man utgjuter
då man gråter. 3. En bergstopp i Grekland. 4. En ö
i Medelhafvet. 5. Hvarmed man brukar meta. 6. En
titel. 7. En sjö i Finland. 8. Hvad man
kallar en båt, som ej är tät. 9. Ett yrke.

K. E.



Gåta

En resa jag gör, ack, så lång, så lång,
Om hösten. 
Men, att jag får komma igen, en gång,
Är trösten. 
Flinkt följer jag Nordan, min gamle vän,
I spåren, 
Men kommer så lycklig och glad igen
Om våren.

Wilhelmina.



Uttydningar.

Lösning af Logogryfen i föregående häfte, sid. 192:
Arflös, hvaraf fås: arf, fras, far, föl, fösa, al,
frö, larf, söla, alf, slarf, öra, ösa, löf, sal,
löfsal, frös, af, slaf, lös, fars, fal, ras, rafs,
för, slö, öl, ö, lösa.

Lösning af Stafningsgåtan i föreg. häfte, sid. 192:
Skälmskt.

Lösning af Gåtan i föregående häfte, sid. 192:
Gräshoppan.



Historiska Bilder.

LXXXVI. 

Ur Harald Hårfagers saga.

Våra bröder norrmännen kunna med skäl vara
stolta öfver sin rika fornlitteratur. De hafva
jemförelsevis utförliga uppgifter om sitt lands
historia så långt tillbaka som för tusen år sedan. Det
kunna vi icke säga om oss. För en så aflägsen tid
hafva vi ganska få uppgifter, och hvad vi hafva,
det hafva vi i väsendtlig mån hämtat just ur den
litteratur, som hufvudsakligen behandlar Norge,
nämligen den isländska. Denna aflägsna ö började
just bebyggas för vid pass tusen år sedan (år 874),
och emedan de fleste, som der nedsatte sig, voro
från Norge, så blef detta rike den medelpunkt,
kring hvilken nybyggarnes minnen, deras sagor och
sånger rörde sig. Det är, kan man säga, en sagoö
med hemlandstoner från fordom, som ännu dallra och
sjunga sin sång för det öra, som med kärlek vill
lyssna derpå.

Just derigenom är det som Island har en så hög
betydelse, ej blott för Norges, utan för hela
Nordens, ja i viss mån för alla Germanfolks
kulturhistoria. Derföre är det ock af intresse
för en hvar, som älskar att följa gången af de
särskilta folkens utveckling, att se huru det gick
till, att denna ö midt i Nordhafvet kom att erhålla
en befolkning, som med kärlek för fädrens minnen
bibehöll deras språk och seder genom århundraden, för
att liksom lemna åt långt senare tider en spegelbild
af det lif, som en gång lefdes mellan Nordens fjäll,
i dess skogar och dalar.

Berättelsen härom leder oss till historien om Harald
Hårfager, den gamle kungen, hvars tusenårsfest
nyss firats. Festens egentliga innehåll är dock icke
Islands bebyggande, utan de norska smårikenas samlande
till ett enda stort och för sin tid mäktigt rike,
en tilldragelse, hvarur framgick som följd de många
norrmännens utflyttning till Island. Men så väl det
ena som det andra springer fram ur en tid af oro, af
förföljelse och strider. Det är en stor islossningstid
med storm och brak, som måste föregå den sommar,
hvars rika blommor en sen efterverld plockat.

Efter tioåriga strider stod slaget i Hafrsfjord år
872, som gjorde Harald till obestridd herre öfver
hela Norge. Huru han kom att uppträda som eröfrare,
berättar sagan på följande sätt: Konung Harald
sände män till konung Eriks af Hördaland dotter,
som uppfostrades hos en storbonde i Valdres;
hon hette Gyda, och männen skulle fria till henne
för konungen. Men hon svarade nej till konungens
begäran. "Hon ville ingalunda" -- sade hon -- "taga
till man en konung, som icke hade större rike än
några fylken att råda öfver." Och hon tillade:
"tyckes det mig underligt, att det icke finnes
någon konung, som vill lägga Norge under sig och vara
enväldig deröfver, som konung Gorm i Danmark och
konung Erik i Upsala." Männen, som tyckte att skön
Gyda svarade väl öfvermodigt, sporde henne närmare om
hennes mening, och när de redde sig att draga bort,
gaf hon dem att föra de orden till konung Harald,
"att hon endast då ville jaka till hans begäran,
om han dessförinnan ville för hennes skull lägga
under sig hela Norge och råda deröfver lika fritt
som konung Erik öfver Sveaväldet eller konung Gorm
öfver Danmark. Ty då tycktes han henne kunna kallas
en tjodkonung (d. v. s. en konung öfver ett helt
folk och icke blott en fylkeskonung)."

Männen kommo vreda hem och framförde konungadotterns
ord  samt rådde konungen att taga henne med makt. Men
konungen sade, att hon ingalunda talat illa eller
gjort något, som var hämd värdt, hon förtjenade
tvärtom tack för sina ord. "Hon har påmint mig om
sådant" -- tillade han -- "som det synes mig underligt,
att jag icke förr besinnat. Nu lofvar jag vid den
Gud, som mig skapat och råder öfver allt, att jag
skall aldrig skära eller kamma mitt hår, förr än jag
underlagt mig hela Norge med skatter och skylder
och styrelse, eller ock skall jag dö." Konungens
fosterfader, hertig Gutorm, tackade honom för dessa
ord och sade det vara konungsligt verk att hålla sina
ord.

Så skall hos Harald hafva väckts den djerfva
och storartade tanken att samla Norge till ett
rike. Landet var då deladt i en mängd småriken eller
fylken, hvar med sin konung. Nästan hvarje dal
mellan bergen bildade ett sådant fylke. Den ätt,
till hvilken Harald hörde och som skalderna ville
gifva en härledning från den svenska gudaborna
Ynglingaätten, hade höjt sig till något högre
anseende, och Haralds fader, Halfdan, som af färgen
på sitt har kallades svarte, hade lagt under sig de
flesta af de sunnanfjällska fylkena. Sonen Harald,
hvilken beskrifves såsom större och starkare än andra,
klok och i hög grad duglig, hade redan haft strider
att bestå strax efter fadrens död, men nu redde han
sig till nya och mera vidtutseende.

Han gick öfver Dovre, och efter åtta drabbningar
eller flera och sedan åtta konungar fallit för honom,
underlade han sig hela Trondhem. Det var år 865. Det
berättas om tvenne bröder, som då voro konungar i
Nömedal (norr ut från Trondhem), att de i tre somrar
arbetat på en hög, betäckt med sten och kalk samt
gjord af stockar. Da högen var färdig och de sporde,
att Harald kom emot dem med en stor här,

lät den ene brodern, Härlög, köra till högen mycken
vist och dryck samt gick sjelf tolfte der in, hvarpå
högen igenkastades.

Den andre brodern, som hette Rollög, lät öfverst på
högen iordningställa ett konungahögsäte, gick dit
upp och satte sig der. På fotpallen, der jarlarne
brukade sitta, lade han dynor. Sedan steg han ned
från högsätet och satte sig på jarlsätet samt gaf sig
sjelf jarlsnamn. Derefter for han emot Harald, gaf
honom allt sitt rike, sade honom allt det han gjort
och erbjöd sig att blifva hans man. Då tog Harald
ett svärd och fäste vid hans sida, fäste sköld om
hans hals och gjorde honom till sin jarl samt ledde
honom upp i högsätet. Det var år 866.

Vi hafva anfört detta för att visa, huru det på
den tiden var liksom sedan, att den stora makten
stundom skrämmer till undergifvenhet och växer just
genom sin egen storhet. Men vi hafva äfven af ett
annat skäl omtalat denna tilldragelse, nämligen
emedan man mot slutet af förra århundradet gjorde
ett fynd, hvilket tyckes bekräfta sagans ord. Man
undersökte då en stor grafhög på gården Skei i Lekö
gäll (N. Trondhjems amt) och fann deri tvenne af murar
och stockar bildade kammare. I den ena af dessa fanns
en stor mängd kreatursben, i den andra ben af tvenne
menniskor, af hvilka den ena tycktes hafva haft en
sittande ställning. Det är för öfrigt att märka,
att kalk, som sagan omtalar hafva blifvit begagnadt
vid högens uppmurande, icke var kändt i norden under
hedna-tiden. Snorre Sturleson, som sammanskrifvit
dessa konungasagor, lefde lång tid efter Harald. Han
var född år 1178 och dog 1241, och lefde således på en
tid, då kristendomen rådde öfver alla nordanlanden.

Men alla fylkeskonungar voro icke så sinnade som
konung Rollög, och ständiga strider föreföllo under
de följande åren, hvarunder Harald äfven drog in
i Wermland och der sammanträffade med konung Erik
i Sverige hos Åke Bonde samt sedan förde härsköld
öfver Götaland på båda sidor om Göta elf, hafvande som
oftast seger. Han drog derpå åter norr ut öfver Dovre,
till Trondhem, der han plägade vistas om vintrarna.

Då kommo tidender, att folket i Sydvestra
Norge samlade sig mot Harald med skepp, vapen
och folk. Upphofsmän härtill voro konung Erik i
Hördaland, konung Sulke i Rogaland och hans broder,
Sote jarl, Kötve Rike i Agde och hans son Tore
Långhaka samt bröderna Roald Rygg och Hadd Hårde
från Telemarken. Konung Harald rustade sig genast
och sköt sina skepp i sjön samt seglade söder ut,
hafvande mycket folk från alla fylken. Han styrde in
i Hafrsfjord (vester om Stavanger) och lade sig der
med sina skepp.

De förenade fylkeskonungarne hade stämt möte
något söder ut om Jädar och seglade derifrån in i
Hafrsfjord, der konung Harald med sina skepp låg dem
till mötes. Striden började genast. Konung Haralds
skald, Hornklofve, qväder:

"Hörde du i Hafrsfjord,
huru han stridde
konungen kynstore (slägtstore)
med Kötve den rike?
Knarrar kommo östan
till kampen lystne
med gapande hufvud
och ingrafna smycken."

Knarrar voro ett slags skepp. På framstammen
plägade man sätta ett gapande drakhufvud, som dock
aflyftades, när man närmade sig land, för att icke
skrämma landets gudamakter, landvättarne. Framtill
sutto å skeppen ett slags skifvor, hvarpå figurer
voro inristade. Hornklofve sjunger vidare:

"Fyllde de voro af stridsmän 
och hvita sköldar,
vesterlandets lansar 
och wälska svärd. 
Vrålade barsärker, 
vildhet dem följde, 
skriade ulfhednar 
och jernsvärd gnydde."

I slaget deltogo äfven många norrmän, som plägade
ligga i vesterviking, och antagligen är det dessa
som åsyftas, då
skalden sjunger om "vesterlandets lansar" och om
"wälska svärd". Med vesterlandet betecknar han
England och kringliggande länder, med wälsk åter
fransk. Barsärkar och Ulfhednar voro de förnämsta
kämparne i konung Haralds hird. De sednare hade sitt
namn deraf, att de voro klädda i varghudar. De gingo
främst i fylkingen, när man stred till lands, och
på konungens skepp stodo de näst efter stamborna,
hvilka hade sin plats omkring konungens märke i
framstammen. Men idel utmärkte män funnos i konung
Haralds hird och om bord å hans skepp.

Om slaget i Hafrsfjord berättar Snorre Sturleson helt
kort. Det blef både hårdt och långt, säger han. Det
slutades dermed, att Harald fick seger, och der föllo
konungarne Erik och Sulke samt dennes broder Sote
jarl. Tore Långhaka, en stor barsärk, hade lagt sitt
skepp emot konung Haralds, och var anfallet mycket
hårdt, tills Tore föll, då hans skepp afröjdes.

"Larm var på sköldarne,
tills Långhaka föll."

Kötve den rike flydde upp på en holme, der man lätt
kunde försvara sig. Hornklofve sjunger, användande
för Harald namnet "Lufva", hvarmed han nämdes för
sitt långa, tofviga, ovårdade hår:

"Leddes för Lufva 
landet att hålla 
Hilmen Hilme är ett vanligt namn, 
hvarmed skalderna beteckna en konung. den halsdigre, 
holmen han tog till sköld."

Målande beskrifver skalden vidare, huru striden vände
sig till förderf och flykt för fylkeskonungarne:

"Störta under sittbänkar 
de som såre voro, 
läto bakdelen stiga, 
stucko hufvud i kölen."

De flyende stucko dels ut till hafs, dels störtade de
upp på land och drogo sedan landvägen söder om Jädar.

Men efter denna strid, som ägde rum år 872, således
för jemt tusen år sedan, rönte Harald intet motstånd
i Norge. Då en Hördalandskonung, Germund Heljarskinn,
uppmanades att återvända till hemlandet och bekämpa
Harald, svarade han: "så stor är nu Haralds makt,
att jag ser litet hopp att vinna seger på den färden,
då nästan allt landsfolket förlorat segern. Jag har
icke lust att blifva en konungsträl och bedja om det,
som jag äger", -- och detta hans svar torde kunna
tagas som ett allmänt uttryck för de norrmäns tankar,
hvilka voro för sjelfständiga och stolta att blifva
konung Haralds män, men å en annan sida kände sig
för svaga att uppträda mot honom i strid. Germund
drog till Island, och dit drogo likaledes ganska
många stormän af samma skäl eller derföre, att de
icke kunde lida den nya ordning, som Harald nu gjorde
gällande i Norge.

Han tvang nämligen de förut skattefria odalmännen
att erlägga dryga afgifter för sin jord, och deras
gods, som utvandrade, indrog han till sig. I stället
för fylkeskonungar satte han jarlar öfver fylkena,
hvilka åter hade flera s. k. lenderman under sig.

Men   när   Harald nu satt som envåldskonung öfver hela 
Norge och sålunda hade infriat sitt löfte, lät han afklippa sitt
hår, hvarefter han kallades den Hårfagre.    Då tänkte han ock
på,   hvad   den   der   storsinta jungfrun  hade sagt honom och
sände   nu   för   andra   gången   bud   till henne, att hon skulle
komma  till honom, såsom hon ock gjorde.    På sin ålderdom
tog   han   sig   för   att   skifta   riket mellan sina många söner,
hvilka   alla   erhöllo konunganamn.    Följden deraf blef en rad
af strider   för   en   lång   tid med korta mellanstunder af frid.
Harald Hårfagers ätt utdog år 1319, då Sveriges och Norges
kronor förenades på ett hufvud.

Om emellertid Haralds brottkamp med de många 
fylkeskonungarne och stormännen i Norge och den seger,
som han vann öfver   dem,   ställa   hans minne
högt för Norges män och väl

göra honom värd den ära, som visats honom, då efter tusen 
år ett äreminnne åt honom restes, -- så kunna vi dock vid 
sidan deraf ej underlåta att hafva en tanke för det land, dit 
de många stormännen drogo sig undan för hans något hårdhändta 
och godtyckliga välde, vi mena Island. Dit förde de 
med sig sitt språk, sina gudar, sina lagar, der blef lifvet det 
samma som det varit i moderlandet, och der utvecklade sig 
så småningom på detta språk en litteratur, hvars rikedom 
ännu i dag väcker förvåning och beundran.

Det är ofta så, att af mannens bragder den äger mindre 
värde, som han sjelf och hans samtid sätta högst, men den 
ett högre, som framgår ur den förra emot segrarens vilja, 
liksom det fällda trädets stam yxas till för stundens behof 
och småningom förgås, under det att ur dess sjunkande krona 
faller ett frö, hvarur uppspirar en ny stam med en ny krona 
och ännu skönare frukter. Utan att vi ägde den isländska 
odlingen skulle vi, då vi spanade efter framfarna tider, 
vandra öfver ökenlika rymder.

St.



Apornas vanor och ovanor.

Vill man i det kortaste uttryck sammanfatta apornas 
egenskaper, så kan man, med araben, beteckna dem såsom 
ett mellanting af menniska och djefvul. Araben 
tror aporna vara några fördömda, af Allah förkastade 
varelser, hvilka blifvit förvandlade till djur och nu bära 
djefvulens och Adamssonens skepelse i en underlig förening.

Vi, som ej hafva anledning att dela arabens hat till dessa 
djur, kunna ej annat än betrakta dem såsom löjliga karikaturer 
på menniskoslägtet, men detta likväl blott så länge som 
de visa sig från sina goda sidor: så snart de uppträda med sina 
dåliga egenskaper, uttala äfven vi förkastelsedomen 
öfver dem. 

"Aporna", säger Oken, "likna menniskorna i 
alla oseder och oarter. De äro elaka, falska, baksluga,
tjufaktiga och oanständiga. Det fins icke en enda
dygd, som man skulle kunna tillskrifva en apa, och
än mindre kan man tala om någon nytta, som de skulle
kunna göra menniskan. Hålla vakt, göra sällskap eller
apportera göra de blott så länge de med det samma
kunna bära sig narraktigt åt. De representera blott
mensklighetens dåliga sida, så väl i kroppsligt som
sedligt afseende!"

Om vi icke kunna obetingadt taga detta påstående för 
godt, utan gerna tillskrifva aporna äfven goda egenskaper, 
såsom t. ex. deras obestridda ömhet mot egna eller andras 
ungar liksom äfven mot svaga varelser af andra djurklasser, 
så måste vi dock, åtminstone tills vidare, rygga tillbaka för 
Darwins djerfva, ehuru snillrika lära om arternas ursprung
och hans åsigt, att aporna äro den näst sista länken i den 
djurkedja, som slutar med menniskan.

Likheten mellan menniskan och aporna är icke så
påfallande framför den med andra djurslag. Endast
en blick på skelettbyggnaden visar oss att likheten
knappt förefinnes i något annat än den upprätta
gången. Redan kroppsstorleken hos aporna varierar
inom nog vidlyftiga gränser: orang-outangen uppnår en
mans storlek, sidenapan blir deremot knappt större
än en ekorre. Den magra, håriga kroppen utan säte,
de långa armarne, de smala benen utan vador, den
ofta förekommande långa svansen och framförallt det
djuriska hufvudet med tillbakalutande, liten hjessa
och de indragna tunna läpparne måste tvinga äfven
den ytligaste iakttagare att erkänna djuret hos apan
i stället för menniskan.

Se på den fulländade menniskan, på den, som
konstnären såg framför sig, då han skapade sin Apollos
gudagestalt! -- En enda blick på honom är nog för att
varsna det vida svalg, som skiljer menniska och djur.

Men hos aporna visar sig äfven djuret på ett
afskräckande sätt, om man tager under pröfning deras
andliga förmögenheter. Man behöfver blott studera
apans ansigte för att veta hvars andas barn hon
är. Aldrig har detta ansigte ett ädelt, godmodigt,
trohjertadt uttryck. Och ändock är apansigtets
rörlighet otroligt stor. I ett nu genomlöper det
skalan för
alla tänkbara uttryck: vänlighet och raseri, ärlighet
och list, elakhet, njutningsbegär och hundra andra
egenskaper och lidelser efterträda hvarandra raskt
på denna trogna spegel för deras inre.

Fysiologen Fiourens anställde en mängd observationer
å en orang-outang i Jardin des Plantes och har om
dessa meddelat åtskilligt af intresse, som vi här
ej böra förbigå. Han beskrifver detta djur såsom
förståndigt och mildt. Han såg det samma leka
och blifva smekt af små barn, hvarunder det sökte
efterhärma allt hvad de gjorde i dess närvaro. Denne
orang-outang förstod sig mycket väl på att taga
nyckeln ur dörren der han var inlogerad, att åter
sätta in den i låset och öppna dörren. Man lade
stundom denna nyckel på kaminen, som var temmeligen
hög, men då klättrade han upp till kaminkransen med
tillhjelp af ett rep, som var fästadt vid golfvet
och af hvilket han till det mesta för lek begagnade
sig. För att nu ytterligare experimentera med
det kloka djuret gjordes en knut på linan, för att
derigenom förkorta den samma, men efter ett ögonblick
var knuten upplöst och nyckeln å nyo borttagen. Han
hade icke andra apors otidiga och näsvisa sätt,
som är för de fleste af våra läsare rätt väl bekant,
utan han hade något visst högtidligt i sitt sätt att
vara. Hans uppsyn var sorgsen och alla hans rörelser
föreföllo afmätta.


Scen under ett besök hos en orang-outang.


Denna orang-outang har i ofvan intagna illustration
blifvit afbildad vid det tillfälle då mr Flourens
i sällskap med en gammal man, fin och djupsinnig
observatör, gjorde ett besök hos det intressanta
djuret, och skildrar han detta på följande sätt: "Min
kamrats något egendomliga kostym, den långsamma och
trötta gången, hans böjda kropp, -- allt fäste genast
vid vår ankomst djurets uppmärksamhet. Det 
gjorde gerna och fullkomligt godvilligt allt hvad vi sökte
få det samma att visa och hade ständigt en stadig
blick fästad på föremålet för sin nyfikenhet. Just
i det ögonblick vi stodo i begrepp att afsluta vårt
besök, närmade sig orang-outangen sin obekanta gäst,
tog sakta och med den allvarligaste min ifrån honom
hans hatt och käpp, låtsade stödja sig på den sednare,
böjde sin rygg och gick med långsammare steg öfver
golfvet, fullkomligt imiterande min gamle väns
hållning och gång. Han återlemnade derefter helt
beskedligt och utan uppmaning från vår sida de lånta
persedlarne, hvarefter vi aflägsnade oss, öfvertygade
att en anmärkningsvärd observation under detta besök
blifvit gjord, men utan att inom oss kunna afgöra
hvilken af oss tre varit den bäste observatören."

Bland de olika ordningarne af apslägtet visar
sig en märkvärdig stegring. Ju slugare, elakare,
vildare, odygdigare och oförskämdare apan är,
desto rörligare, men tillika desto mera karikeradt,
missbildadt och rent af otäckt förefaller hennes
ansigte. Vid tilltagande förstånd föröka sig äfven
de dåliga egenskaperna, men icke så de goda, och de
beskedliga aporna äro vanligen dummare än flertalet
djur af högre ordning.

De apor, som tyckas hafva fått mest utaf mensklig
skarpsinnighet och beräkningsförmåga på samma gång
som de fått en brorsdel af djurets vighet och smidiga
kroppsform, äro de arter, som vi känna och sammanföra
under det gemensamma namnet markattor. De hafva
detta namn ifrån sextonde århundradet, då de infördes
sjöledes från vestkusten af Afrika, nämligen Guinea,
och namnet härrör sålunda troligtvis af det tyska
Meer eller latinska marc samt deraf att de genom
sin kroppsform erinra om katten.

Markattorna höra till de sällskapligaste, rörligaste
och muntraste af alla apor. Man finner dem mest
samlade i stora band; familjer förekomma sällan. Det
är ett verkligt nöje att möta en hord af dylika djur
i skogen. Det är idel lif, stoj och oväsen, strid
och försoning, klättrande och springande, rof och
plundring, klösta ögon och sträckta leder! De bilda
en egen stat och erkänna ingen annan herre öfver sig,
än den starkaste bland deras likar; de akta ingen
annan rätt, än den som öfvas af den gamle apfaderns
spetsiga tänder och kraftiga händer; de hålla ingen
fara möjlig, ur hvilken det icke fins något sätt att
rädda sig; de inrätta sig under
alla omständigheter, frukta hvarken nöd eller
brist och tillbringa så ett muntert och sorgfritt
lif. Ett gränslöst lättsinne i förening med ett
högst putslustigt allvar är dem eget; dermed börja
och fullgöra de alla sina sysslor. Intet mål är för
svårt, ingen spets för hög, ingen skatt säker, ingen
egendom helig. Då undrar man ej på att Ost-sudans
infödingar blott tala om dem med gränslöst förakt
och vrede; men lika så litet förtänker man den icke
förfördelade iakttagaren, om han betraktar dem såsom
högst intressanta varelser.

Ytterst roande är det för denne iakttagare, om han
kan få bespeja bandet, när det drager ut på rof. Under
den gamle, ofta pröfvade och väl erfarne stamfadrens
ledning begifver sig skaran till sädesfältet eller
fruktträdgården. I början närma sig tjufvarne med stor
försigtighet, i det de helst praktisera sig fram från
den ena trädtoppen till den andra. Den gamle herrn
går i spetsen, de öfriga följa honom efter och bestiga
icke blott samma träd, utan till och med samma grenar
som han. Icke sällan stiger ledaren upp i ett mycket
högt träd och tager derifrån en noggrann öfverblick
af omnejden; om resultatet af rekognosceringen är
gynnsamt, underrättas följeslagarne derom genom ett
par gurglande läten, hvarpå bandet nedstiger ur trädet
och skyndar fram.


Ett plundrande sällskap.


Här utvecklas nu ögonblickligt en otrolig
verksamhet. Alla kindpåsar fyllas tills de blifvit
så proppade som möjligt; först sedan detta skett
börjas det egentliga urvalet. Mais-axen afskäras
och undersökas mycket noggrannt med lukten och, om
de ej hålla profvet, hvilket vanligen icke inträffar
med hvart tionde ax, så blifva de ratade och genast
bortkastade. I regeln äro snyltgästerna så beskedliga,
att de taga blott ett par korn ur hvarje ax och kasta
bort de öfriga. Det är just detta, som ådragit dem
infödingarnes gränslösa hat!

Alla förtro sig helt och hållet åt den gamle ledarens
omsorg. Denne reser sig gång efter annan upp och
spejar i omgifningen med öfvad blick. Hvarje gång
låter han höra ett par lugnande struptoner, om han
nämligen icke märkt något oroande; i motsatt fall
utstöter han ett oefterhärmligt bräkande läte till
varning. Inom ett ögonblick äro alla på flykt; om
faran är mycket stor, så släppa de sina bördor, för
att vara så lediga som möjligt, men vanligen behålla
och medföra de icke så små qvantiteter af rofvet.

Är hjorden mycket stor, så går plundringen mera
systematiskt till väga. Vi få ett begrepp derom genom
att kasta en blick på närstående illustration, som
återgifver det ögonblick, då ett apsällskap är som
ifrigast sysselsatt att plundra en plantageägares
fruktträdgård. Under det endast ett fåtal sprider sig
för att samla axen och frukterna, så äro de öfriga
fördelade på vissa afstånd inåt skogen till en slags
kedja, och nu langas rofvet från hand till hand med
en märkvärdig hastighet. Vi kunna mycket väl tänka
oss ägarens öfverraskning och harm då han finner dessa glupska gäster
i färd med att länsa hans planteringar!

Och mot dessa tjufvar har man intet skydd; ingen strafflag,
intet fängelse, ingen vanfrejdande afbasning
skrämmer dem. Det lönar knappt en gång besväret
att skicka efter dem en hagelsvärm, ty de försvinna
blixtsnabbt, och träffar man också en, som sålunda
får plikta för alla, så har man dock hela svärmen för
öfrigt qvar, alltid färdig att, när man minst väntar
det, aflägga nytt besök för en ny olaga beskattning.



Guldets Fata Morgana.

Alltjemt framskymtar i folkens lif en gyllene
fantasibild, som med underlig makt fängslar 
menniskosinnet och drager till sig mängdens blickar, icke
blott den okunniges, utan äfven den lärdes. Han
lyser fram, denna bild, redan i Moses' tidsålder,
ban sprider sitt mystiska sken öfver evangelisten
Johannes' samtid, han framträder ur det trettonde
och fjortonde århundradets dunkel, buren af namn
sådana som Albertus Magnus, Roger Baco, Basilius
Valentinus m. fl. och dröjer qvar ända till vårt
århundrade, fängslad med de starka bojorna af en
folktro, som af inga förnuftsgrunder låter sig
helt och hållet bortblåsas. Hvad vi här åsyfta är
ingenting annat än alkemien, guldmakarkonsten --
"en förförerska som lockar alla, för att sedan håna
dem; en bottenlös konst, som födes af snikenheten,
fortsattes af skrytet eller bedrägeriet och slutar
med tiggarstafven eller vid galgen".


Hos en alkemist.


Den äldsta alkemistiska skrift, som blifvit känd,
är den så kallade tabula smaragdina, som tillskrifves
en egyptisk prest vid namn Hermon. Dess
ålder är obekant och sjelfva originalet har ingen
sett, ty skriften existerar blott i en latinsk
öfversättning, innehåller en föreskrift om
framställning af guld och lyder ungefär sålunda:

"Det är sant, utan lögn och ganska säkert: det
understa är liksom det öfversta och det öfversta
liksom det understa, för att deraf skall framgå
ett underverk. -- Och så som alla ting komma ifrån
En och från hans tanke, så uppstå de också alla ur
Ett enda ting. Detta tings fader är solen, månen
är dess moder. Vinden har burit det i sin famn och
jorden har varit dess amma. Det är grunden för all
verldens fullkomlighet. Dess kraft är oförminskad,
om det åter blir
till jord. Skilj jorden från det fina och det fina
från det grofva, sinnrikt och konstfärdigt. Det
stiger upp till himmelen från jorden, det stiger åter
ned till jorden från himlen och erhåller kraft från
både höjden och djupet. Så har du det herrligaste i
verlden, och allt mörker skall vika ifrån dig. Det
är det allra starkaste, det förvandlar alla ämnen
och genomtränger alla kroppar.

Så blef verlden skapad. Men härvid voro de underbara
frändskapsämnen verksamma, af hvilka detta ting
är ett. Derföre kallas jag Hermes Trismegistos den
trefaldt store, emedan jag förenar de tre delarne af
hela verldens gåta. Detta är allt hvad jag säger om
solens verk."

Denna tabula smaragdina erinrar ovilkorligen om
hvad den enbente Pedro utropar i "Preciosa":

"Herrligt! Något dunkelt är det,
Men klingar dock rätt underbart."

Icke desto mindre hafva personer, och det till och
med personer med hufvud, i åratal bråkat sin hjerna
med uttydningen af den mystiska skriften. Lynesius
förtydligar guldmakarereceptet i följande vers:

"Himmel ofvan, himmel nedan, 
stjernor ofvan, stjernor nedan, 
Allt der ofvan, allt der nedan. 
Detta tag och lycklig blif!"

Af profana personer är Hermes väl den äldste
alkemisten. Bredvid honom figurerar Kleopatra såsom
qvinlig guldfabrikant. Den äldsta bibliska person,
hvilken af alkemister plägat åberopas, är Tubalkain,
"mästaren i allehanda koppar- och jernverk". Moses
räknas också till alkemisterna, enligt skriftstället:
"Och Moses tog kalfven, som de hade gjort,

brände den upp med eld, förmalde den till stoft,
strödde det ut på vattnet och gaf det Israels barn
att dricka." Härpå komma Job, efter språket: "Du skall
gifva guld i stället för jord och gyllene bäckar för
berg", samt evangelisten Johannes, om hvilken det
heter i en gammal lofsång:

"Han är outtömligt rik, 
Vänder trä i guld, 
Kisel i karbunkel."

Den förste verkligt kände skriftställaren i denna
underliga vetenskapsgren är en arab, Geber eller
Yeber (Abu-Mussa-Dschofer-al-Sofi), som undervisade i
Sevilla och lärde alla delar af den grekiskt-arabiska
litteraturen (slutet af åttonde eller början af nionde
århundradet). Han var för sin tidsålder en kemiker
af stora förtjenster; han känner till och beskrifver
salpetersyra och kungsvatten, alun, salpeter, salmiak
och vitriol, soda och pottaska, qvicksilfveroxid och
qvicksilfverchlorid. Man måste derföre undra öfver,
att han lät locka sig in på alkemiens studium, som
ovilkorligt ledde till mystik och charlataneri.

Den tidens alkemister hyste den åsigten, att
det fanns en hemlighetsfull substans, som kunde
förvandla hvarje annan metall till guld. Denna
substans var "de vises sten". Emellertid visas det
att man gick temmeligen brådstörtadt till väga
i sina utläggningar af de arabiska kemisternas
antydningar. Så t. ex. talar Geber om ett ämne, som
"muntrar och bevarar en evig ungdom". Han menade
dermed vinsprit; men alkemisterna trodde sig deri
hafva funnit den länge sökta hemligheten, och häraf
uppstod innan kort "stora elexiret" eller "stora
magisterium" (mästerverket), äfven kalladt "röda
tinkturen", emedan det färgade metallerna rödgula.

Albertas Magnus, biskop i Regensburg, sysselsatte sig
på ålderdomen med studiet af naturvetenskaperna och
utgaf ett arbete öfver alkemien. Han upptäckte den
metalliska arseniken, han kände till guldets rening
genom bly och dess skiljande från silfver genom
salpetersyra. I sitt verk öfver alkemien säger han
uttryckligt: "Jag har funnit, att förvandling till
guld och silfver är möjlig." -- Han dog 1280.

Kort derpå uppträdde engelsmannen Roger Baco af
Berulam. Han blef anklagad för umgänge med onda
andar och hölls under tio år i ett mycket strängt
fängelse. Enligt hans påstående skall "en del af de
vises sten" vara nog för att i guld förvandla tusen
gånger tusen delar annan metall.

Den berömdaste alkemisten i afseende å praktiska
kunskaper var obestridligen Basilius Valentinus. Han
gjorde många vigtiga upptäckter på kemiens område
och beskref dem i ett utmärkt arbete. "De vises
sten" ansåg han dock ej besitta det eviga lifvets
kraft, utan endast förmågan att bevara kroppens helsa
"till dess den af himlakonungen bestämda tiden vore
utlupen". Likaså ansåg han den kunna förvandla mellan
tio och trettio delar oädel metall i guld. Den lärde
mannens anseende utesluter alldeles hvarje misstanke
om ett afsigtligt bedrägeri, hans guldmakeri måste
derföre betraktas såsom resultatet af något falskt
uppfattadt experiment.

Men om man ej fullt rättvist kan anklaga Basilius
Valentinus för bedrägeri, så finnes tillräcklig orsak
att beteckna hans samtida, guldmakaren Le Cor, som en
industri-riddare af renaste vatten. Denne hade lånat
konungen af Frankrike betydliga summor till kriget mot
England och blef utnämd till finansminister. Nu bedref
han en guldmakarkonst, som på visst sätt fick ett
lyckligare resultat, än andra försök i samma väg; han
slog falska mynt, hvilka under konungens prägel voro
mycket länge i omlopp, innan bedrägeriet upptäcktes.

Här finna vi alltså i alkemiens historia för första
gången bedrägeriet; och alkemien upphör från
detta ögonblick att visa sig såsom vetenskaplig
sträfvan. Basilius Valentinus var den siste alkemist,
som vi finna nämd med ära bland vetenskapens
män. Efter hans tid är alkemien en kedja af mer
eller mindre skickligt utförda bedrägerier, och vi se
dess idkare vanligen taga en ända med förskräckelse,
ofta prydande en med guldpapper öfverklistrad galge.

Som en af de fräckaste nämnes en Leonard
Thurnheysser hvilken vid en fest hos kardinal
Ferdinand af Medicis i Rom hade förvandlat hälften af
en jernspik i guld. Vid noggrann undersökning befanns
att spikens gyllene spets var vidlödd!

Äfven fruntimmer, synnerligast af furstligt blod,
hafva sysselsatt sig med det besynnerliga yrket;
främst bland dem står Barbara, kejsar Sigismunds enka,
och Anna af Danmark, kurfursten Augusts af Sachsen
gemål. I Braunschweig brändes en qvinna, vid namn Anna
Maria Ziegler, såsom den der med märkvärdiga konster
gjort guld. Anmärkningsvärdt nog ålades hon att fria
sig genom att göra guld, ehuru den oförmåga hon härvid
ådagalade bäst bort visa att hon ej kunde trolla.

Den sista var en fru von Pfuel, hvilken i sällskap
med två vackra döttrar kom till Potsdam med
hemligheten att "kunna frammana guldets själ". De
inrättade ett laboratorium, deri guldet skulle kunna
mångdubblas. Något vidare förmäles icke och det
synes ganska troligt, att man med det märkvärdiga
laboratoriet äfven ville uppnå vissa andra ändamål.

Rosenkreutzare och rosenbröder voro härefter de,
hvilka togo alkemien i sitt hägn, och den fortfor att
sysselsätta tomma eller förslagna hufvuden ända fram
i detta århundrade. År 1835 erhöll industriföreningen
i Weimar en tinktur för att dermed göra försök. Den
innehöll guld. Ännu på fyratiotalet lära i
Syd-Hannover och Thüringen hafva funnits personer,
hvilka i tysthet sysselsatte sig med alkemi.

Märkvärdigt är, att många af nutidens lärde ännu
försvara möjligheten af metallförvandlingen och påstå,
att en sådan möjlighet för guldets framställande
icke kan vetenskapligen förnekas. Man uppkastar
den frågan: hafva vi med våra kemiska kunskaper
nått gränsen af vetande? Hvad är guldet enligt vårt
nu varande vetenskapliga åskådningssätt? Det är ett
enkelt, kemiskt odelbart ämne, svaras det. Ja, så är
det allmänna antagandet. Men något bevis derför har
tills nu ej blifvit framlagdt. Men om förhållandet
också är sådant, uteslutes icke deraf möjligheten
att den fortskridande vetenskapen en gång kan lyckas
sönderdela guld. Kanske finner man då att det består
af två, mycket allmänt i naturen förefintliga ämnen
och kommer man så långt, ja, då skall man äfven
omsider finna ut ett sätt att förena dessa båda ämnen
till ett -- och så har man guld.

Men vår tid är mera praktisk, än att utan sannolik
vinst fördjupa sig i ett dylikt arbete, som endast
skulle hafva till slutresultat att störta guldet såsom
värdemätare och upphöja något annat svåråtkomligt ämne
till denna värdighet. Vår tid gör guld på omvägar,
hvarom vi uti en uppsats om "Vår tids guldmakeri"
i en föregående årgång lemnat några antydningar, och
om det ej flyter glödhett ur deglarne, så flyter det
så mycket hastigare i den allmänna rörelsen och ned
i den driftiges, den arbetsammes, den hushållsaktiges
och den uppfinningsrikes kassa. Om guld är penningar,
så finnas tusentals ämnen, som oupphörligt förarbetas
och förvandlas till denna ädla metall. Arbetet är den
underbara kraft som frambesvärjer guldets själ och med
sin trollstaf bjuder öfver vatten och luft och jord
och eld samt framkallar rikare och skönare alster,
än den gulglänsande metall, som endast den dumme,
den girige eller den slösaktige göra till sin Gud.

Arbetet är en skatt, som hvarken kan stjälas eller
röfvas. I två tomma händer ligger ofta mer än i
lättingens fyllda börs, ty de känna ett yrke, de
arbeta. Och än mer: idogheten -- vetenskapsmannens,
jordbrukarens, daglönarens, maskinarbetarens,
handtverkarens, köpmannens arbete -- är den tyngsta och
ädlaste vigten i samhällets stora vågskål. Deri ligger
hufvudsumman af en nations rikedom, ära och anseende.

E.


Mina flammor.

Gamla flammor! Er är sången: 
Ebba, främst inom Ert tal, 
Fick mig först i nätet fången, 
Blef mitt ungdoms-ideal. 
Hon var vacker, det är gifvet, 
Snäll -- nej! englagod, förlåt --: 
Skilda lotter här i lifvet
Oss från början skilde åt.

Jag dernäst Charlotte bör rosa; 
Hon var glad, förståndig, fri, 
Men för praktisk -- kall som prosa --
Ej ett doft af poesi. --
Jemt för Betty ljöd min lyra,
Svärmisk hon för tanken står; 
Men det tycket var en yra: 
Hon var flyktig som en vår.

Se'n kom Ida, skön som dagen, 
Kall som vinternatten, hu! 
Mary, fjorton da'r betagen 
I -- att bli försörjd och fru. 
Gud ske lof att på den kroken 
Ej jag fastnade ändå, 
Att Cupido då, den token, 
Ej mig stenblind kunde få!

Och Julie, den glada, ömma, 
Hon, som sist i raden var --
Ej min sång får henne glömma, 
Tydlig står den bilden qvar.
Jag bland tusen kunnat leta 
Hennes like -- ej den fanns;
Men till slut hvad fick jag veta? 
Hennes hjerta var en ann's.

Andra flammor hela skaran: 
Alma, Brite, Terése, med fler, 
Hvilket blef Ert öde, svaren? 
Ej min visa rymmer Er. 
Några bland Er glömmas hunnit
(Minne! deras namn mig säg), 
Andra från min blick försvunnit 
Eller gått all verldens väg.

Betty än har kind som blossar, 
Röjer hjertats varma slag --
Men är gift: har fyra gossar 
Snart af samma längd som jag;
Ida är förlofvad redan; 
Och Charlotte, som åldrats bra, 
Ej jag friar till, emedan 
Då helt visst jag finge ja.

Tänk om känslor skulle vakna. 
Hjertat fatta eld på nytt! 
Nå, välan! man bör ej sakna 
Hvad en gång för alla flytt: 
Men om eljest på reträtter 
Alldeles jag blir renons, 
Jag i Nyhetsbladet sätter 
In en friare-annons.

Ebbe.



Ur hexeriprocessernas historia.

Allt högre strålar upplysningens sol och för dess värmande
och lifgifvande strålar fly skuggorna från förgångna
tider bort, för att aldrig mera återvända. Månget
dunkel, mången företeelse, som ingaf våra förfäder
förskräckelse och fasa, genom det ofattliga i sin
form och det oberäkneliga i sina verkningar, visar
sig för oss i ett helt annat ljus. Vetenskaperna och
industrien hafva gjort oerhörda framsteg; det är vår
tid som använder uppfinningar så förvånande, att om
de blifvit gjorda för ett par hundra år tillbaka, de
utan tvifvel fört sin uppfinnare på bålet. Vi hafva,
med ett ord, gått raskt framåt i materiel förkofran,
i bildning och upplysning. Äfven på det religiösa
området försvinna mer och mer okunnighetens och
ofördragsamhetens mörka skuggor. Till och med tron
på djefvulen, denne förfärlige demon, som, nära nog
lika mäktig som Gud, endast haft till uppgift att
förderfva och i grund nedgöra menskligheten, börjar
förlora allt flera af sina anhängare, oaktadt det mest
beslutsamma motstånd från den ortodoxa kyrkans sida,
för hvilken denna tro blifvit en hufvuddogm.

På det utvecklingsstadium, till hvilket den
upplysta delen af menskligheten nu hunnit, är man
icke, hvad brister och ofullkomligheter man än lider
af, längre böjd för att blindt tro på skuggbilder
och inbillningsfoster. Man vill icke blott höra
och tro, utan äfven se och förstå, och de vexlar
man fortfarande söker draga på okunnighetens
bröstarfvinge, godtrogenheten, skola ej länge
med bibehållen kurs kunna cirkulera på vettets
marknad. Till barnkammarfantasiernas tokerier
höra ock de djefvulsutdrifningsscener, som man
i lätt genomskådadt syftemål, men till vår tids
skam nyligen arrangerat. 

Fordom voro dock sådana
skådespel en temmeligen vanlig sak; den onde anden
uppträdde öfverallt, än i en skepnad, än i en annan;
öfvertygelsen om hans tillvaro och fruktan
för hans makt var lika djup som allmän. Detta
gick slutligen så långt, att det blef en verklig
själssjukdom, som grep omkring sig med förfärande
hastighet och styrka; det var ej nog med att
man trodde sig hafva sett djefvulen, eller rönt
påtagliga bevis på hans ondska, man inbillade
sig att man varit hos honom i hans hemska boning,
deltagit i hans utsväfvande gästabud och lockat
andra med i samma elände. De som företrädesvis
angrepos häraf voro qvinnor och barn, således
menniskor med liflig inbillning. Då tidens anda var
i öfverensstämmelse härmed, och för att sätta en dam
mot det onda, upprättade påfven Innocentius III år
1484 en hexdomstol för alla hithörande frågor, hvarmed
grunden var lagd till de förfärliga hexeriprocesserna,
som kostat så många menniskor lifvet. Hvad vansinnet
ej sjelf gjorde, det åstadkoms genom tortur, och
sålunda bekände de olyckliga sig skyldiga till
saker, dem ett oförvilladt förstånd genast bort
inse vara orimliga. År 1659 brändes i Bamberg flera
qvinnor emedan de skulle förhexat solen, på det
hon ej mer måtte skina, och i England undergick en
gammal gumma samma qvalfulla död, emedan en granne
sett en katt hoppa in genom hennes fönster, hvilken
katt den sinnesslöa qvinnan förklarade hafva varit
djefvulen. Till och med barn om sju års ålder
brändes utan förbarmande, lika litet som man skonade
hvarken hög eller låg. Huru många som på detta sätt
omkommit känner man icke; endast i Bamberg och Ziel
brändes mellan åren 1627 och 1630 för detta brott 285
menniskor, och i Würzburg under samma tid 900. Vidare
år 1659 i förstnämde stift 1200 och, som det säges,
i Trier 6500. Ännu 1780 brändes en hexa i Glarus,
ja! hvad värre är, 1832 dränktes en i Danzig.

Äfven   Sverige   angreps   beklagligen   af  yrseln,
ehuru  i mindre  grad,  och det var som bekant
synnerligast i Dalarne

det onda hade sitt tillhåll. Bland de första
trolldomsransakningarne i vårt land torde väl den
vara, som är föremålet för denna lilla uppsats. Den
företogs 1593 på Visingsö enligt berättelsen härom i
"Linköpingz Capitelz Dombook, Begynnandes A:o D:o 96
uppå Hvilket åhr Högwyrdig och Höglärd Archebiscop
Abram Andreæ Anger höllt Generalem Visitationem
öfver alt Linköpingz Biscopz Sticht" (i Upsala
univ. bibi.). Protokollet öfver ifrågavarande
ransakning lyder ordagrannt sålunda:

"Wisingzöö. Anna och Gunnel på öön ähre öfvertyghade
för truldom, vidare besked finner man uthi pastoris
berättelse bref så lydandes: Thesse efterskrifne
qvinnor, som äre berychtade för truldom, Anna och
Gunnel. Denne Gunnel var för rätte anno 93, och var
en bonde, Håkan i Stibby, som hon lofvade ondt och
honom vederfoors thz, och han klagte sigh för henne,
och badh henne hon skulle signa honom, hon
signade honom och lade honom hemma uthi sin säng,
och han fick en sömn. Strax fick han sin helso igen,
och gick helbregda hem. Ithem Anno 91 kom där itt
stort spiäll på en bryggio (bryggd) ved Grefvens
gårdh på 8 tunnor Malth så att dhe komme pannan intedh
till att siuda itt dygn; dhe lade aldrig så myckie
unner pannan dhe kommo henne lickväl intedh till
att siuda, och malten begynte till att surna. Hende
sig att Mester Hans Guldzmedh, som var skaffare och
Marcus Marcusson, Gårdzfougten, ginge till henne
och gofve henne enn 1/2 T:a spannemåll, och då fick
pannan strax booth (!) och begynte till att siuda,
så ingen neppeligen kunde henne
stilla. Dätta vitnar Marcus i går annan dagh
pingesdagh, och att så sant var, vitne vij dannemän
på Wisingzöö, at thz var före för rätte. -- Dän
andra systern, Anna, är och sammaledes skyldh för
truldom. Blefve båda förde i fängelse af Peder
Hannsson, som däm skulle straffa; mz dätt velckor
förde han dhäm i siön och dhe gofve sitt samtycke
därtill: om dhe flothe skulle dhe vara skyldige till
döden. Och mestermannen svämde them och the fluthe
och kommo åter i fängelse igenSåledes var 
det en s. k. "gudsdom" som här
användes. Redan den arabiske geografen Ahmed ben
Fozzlan, som år 921 gjorde en resa till trakten kring
öfre Wolga, berättar att ryssarne (den tiden till stor
del af skandinavisk härkomst) togo alla gamla qvinnor
och kastade dem bundna i en stor flod; den som då
flöt på vattnet ansågs för hexa och brändes. (An. for
Nordisk Oldkynd, 1857 sid. 218.). Sedan komme the i
löfte (måste sätta borgen för sitt uppförande) och
intedh omtalat sedan. Detta vittne vij som byggia
och boo på Wisingzöö, och dhe som stå i löfte äre
här tilstädes, att the skulle ståå till svars hvart
the blifva kallade.

Denne Gunnil bekände sigh hafva 9 bandh af Råbock,
och på hvart dhere 5 knutar; hon las ihop månge
lässninger (besvärjelser) och sade sigh hafva lärt
utaf Ingels moder i
Miöhult, den kloka qvinnan som fördes till
Linköping, och gaf henne därföre 2 daler. Hvad som
klagades i pastoris bref bekende hoon altsammans. Hon
hafver ock på fiskeri brukat samme bandh, så att
hon kunde borttaga fisken när henne syntes. Ithem
kunne taga nyttian ifrån booskapen, och sade (hon):
dän onde bekommer dätt och förer dätt på vagnar
vester nor (åt nordvest), och tager folck därtill
dhe som draga lasset, stundom 2 stundom tunna,
men senast drog vargen lasset åth honom. Frågades
hvar dhe (hon och djefvulen) kommo till möte? säger
vedh en åå i Westergöttland benemdh Svea åå, och
kommer han i mannaliknelse och lofvar




Baldersnäs.
(Tillhör art. "Två bilder från Dal".)

henne monga rikedomar och alt dätt i värden är. Ithem
Satanas förer henne sjölf öfver siöön, stundom seglar
han, och stundom roor han; han hafver hvadh kläder han
vill uppå sigh och säger, att han vill hafva siälen,
och skall hon intedt fara illa. Frågades om hon
kände till dhe andra, som vore vidh mötedh? Nekade
härtill och sade det vore 4 eller 5 manfolck, och
are somme bondaklädde, somme klädesklädde, och menar
hon att dätt är utaf hans sälskap, efter dhe äre så
grymme; men hon nekade att hennes syster kunne samma
konster. Och sade hon att hon intedt kunne förskaffa
honom så mycken miölck som han ville, och är (han)
nu vreder på henne; hon hafver ock tagit honom i
handen, och legat när honom, och är han kaller som
ett järn. Första gången han kom till henne skedde på
en Torsdagz qväll, och han frågade om hon ville tiäna
honom, så ville han lätta (låta) henne see allt dätt
som var till i verden, och hon beiakade honom; och
dhå kom han som en jåmfru och kallade sigh jåmfru
Brita. En måna därefter kom han som en köpman och
för fattigdomen satte hon honom tiänst.

Hon hafver ock giort kyrkioherden olycka på kalver
(kalfvar). Ithem på hans barn, och togh been och
tänder uthur galgebacken och lade där barnet skulle
ghåå vthöfver, nembligen under tryskelen, och om man
nu tager dän mullen bort så fåår barnet bäter igen. På
Herregården hafver hon ock giort olycka på boskap
och sade, den onde behöfver och hafver lust stundom
till färsk maat. Vthi Påskas var hon till Sacramentet,
och dhå slogh dän onde henne ifrån sigh
mz afugha handen och sade, att han ingen macht mera
hade uthöfver henne; sädhan hafver han icke heller
varit hoos henne.

Denne   saken   skötz till verdzligh öfverheet,
män hennes syster Anna sleet riss 9 slagh och ville
intedt bekenna."

Ingen   upplysning   finnes   om hvad slut rättegången tog;
de stackars qvinnornas öde torde man dock kunna lätt
gissa.

Öns  kyrkohandlingar  från   1750-talet veta äfven berätta
en ful historia om "trollsmör", som var hittadt i en ladugård
i   Eds  by, och hvilket med vederbörlig försigtighet fördes ut
på   åkern,   der   det   förbrändes  i en
halmkärfve, och kyrkoherden   förklarade,  såsom
protokollsförare vid autodaféen, att
saken fick "dervid bero".    Ännu för några år sedan
kom till pastor, för att beklaga sig, en gammal gumma
från en af öns
byar, sönderslagen och illa medfaren derföre att
hon förmentes hafva förtrollat grannens ladugård,
hvilket blott kunde hjelpas
genom att slå henne tills blod flöt, och detta
hade riktigt nog verkställts. Hon sågs för öfrigt
med mycken fruktan och misstroende, så att när någon
sjuknade, fick alltid gumman skulden, och när något
kreatur omkom, hade folket alltid förut sett henne
"i syne", som vålnad, i eller utom ladugården.

Liknande qvarlefvor af fordna tiders tro på hexor
kunna säkerligen företes från andra trakter af
landet, och man finner således att ej obetydligt
återstår innan upplysning och bildning hos oss
kunna sägas stå på en någorlunda hög ståndpunkt.

Wilhelm Berg.





Skåpefors.
(Tillhör art. "Två bilder från Dal".)


Två bilder från Dal.

Utan all fråga är den del af Elfsborgs län,
som kallas Dal eller Dalsland, de gamles
"Markerna" (skogarne), ett af Sveriges minst
kända landskaper. Det afstängda läget mellan landets
största insjö och kustlandet vid Vesterhafvet samt
Norge har härtill väsendtligt bidragit, enär ingen af
den större rörelsens mera befarna vägar strukit genom
landskapet, hvilket dessutom, allt intill senaste
tid, eller till dess Dalslands kanal öppnades, varit
svårbefaret och således ej lockat till besök eller
närmare bekantskap.

Men säkert är också, att Sverige har få trakter,
hvilka i skönhet kunna mäta sig eller ens jemföras med
vissa delar af Dal. Bestämmande för dess natur äro två
bergskedjor, en östlig och en vestlig, genom hvilka
bildas två dalsänkningar, som genomlöpa landskapet
från norr till söder, och det är rikedomen på sjöar
och vattendrag, i förening med en ytterst kuperad yta,
som gör Dal, i synnerhet dess norra del, så hänförande
skönt. Åtskilliga af dessa vatten, hvaraf några ligga
mörka och inklämda mellan berg, andra åter glada och
solbelysta, omgifna med en ram af omvexlande barr-
och löfskog, ligga, trots närheten till hafvet,
ända till 450 fot deröfver.

Egenskapen af gränsland mot Norge har för Dalsland
varit dyrköpt och gifvit det en mycket blodig och
för fredsvännen sorglig historia. I alla krig mellan
Sverige å ena och Danmark eller Norge å andra sidan
har Dalsland varit fiendtligt behandladt än af den
ena, än af den andra parten, allt som krigslyckan
vändt sig. Utskrifningar, plundringar, rofferier,
brandanläggningar och allt det elände, som genom
kriget lössläppta passioner och onda lustar alltid
åstadkomma, hafva för Dal under sekler hört, snart
sagdt, till ordningen för dagen. Dessa ständiga
fejder kostade dalsborna icke blott skinn och egendom,
utan de lemnade också efter sig inånga djupa, ännu ej
fullt bortvuxna ärr i folkets lynne; de inympade deri
några vildhetens oarter, hvilka ännu stundom, ehuru
alltmer sällan, bryta fram i afskräckande fulhet.
Den ihållande ofriden verkade nämligen i högsta
grad hämmande på så väl den andliga odlingen som på
folkets materiela förkofran. Dals jordbruk, jemte
boskapsskötsel dess hufvudnäring, företer sålunda ännu
i dag ingenting framstående, ehuru jordmånen, särskilt
hvad beträffar landskapets södra del, är i sig sjelf
god och, hvad man kallar, "något att göra af".

För fornvännen är Dal en grufva, som innehåller
skatter icke blott från medeltiden, utan äfven från
den förhistoriska, hvilket vittnar om att man i Dal
vandrar i en gammal bygd, bruten långt före den
tid, som vår historia utpekat såsom dess odlings
början. Man har nämligen ur Dals jord samlat en
ymnig skörd af verktyg, formade af gneis, tälgsten,
flinta, koppar, brons och jern; man har der funnit
grifter från den gråa forntiden, hällekistor,
stenrör och grafhögar, s. k. tingsbanor, tingshögar,
offerstenar, ruiner efter slott, borgar och fästen,
fotangelformer, hällristningar m. m. Så svårt det än
förefaller, måste vi dock denna gång motstå begäret
att fördjupa oss bland dessa vittnen om en forntid,
af hvilken liksom genom en tät slöja dunkla konturer
af storslagna figurer och tidsmålande händelser
skugglikt framskymta, men om hvilken ingen ännu
vet någonting bestämdt, för att i stället låta våra
tjusta blickar öfverfara ett par nutida orter i Dal,
hvilka måste tillerkännas en framstående plats i
"det skönas verld".

Genom den konstgjorda, nyligen öppnade farled,
som under namn af "Dalslands kanal" på en beqväm
och förtjusande väg för den resande snart sagdt midt
igenom hela landskapet, är det nu mera mycket lätt att
öfvertyga sig om, att Dalsland väl förtjenar framför
många andra mer besökta trakter att ses. Är man för
sådant ändamål, eller för att se sig omkring, kommen
till Dal, så försummar man icke, åtminstone bör man ej
försumma det, att begifva sig till den norra delen,
hvars perla är Laxsjön, som speglar en natur af så
djerf och storartad skönhet och tillika så mjukt,
idylliskt behag, att hvarje besökande ovilkorligen
måste instämma med oss, att inan sällan, om någonsin,
påträffar något motsvarande, åtminstone icke i vårt
land.

Vid stranden af denna sjö återfinnes den motsvarande
verkligheten till de två bilder från Dal, som läsaren
finner återgifna å de två närmast föregående sidorna,
eller Baldersnäs och Skåpefors.

Om det sednare stället, ett af Dals större sågverk
och tillhörigt samma ägare som Baldersnäs, är ej
mycket att säga. Naturen sjelf har skrifvit dess
historia på ett språk, som aldrig glömmes, när man
en gång betraktat det. Om det icke kan påstås vara
detta sågverks skuld, att de omgifvande bergen nödgas
höja en oskyddad hjessa och rygg mot vädrets och
temperaturens alla skarpa vexlingar, så är det dock
obestridligt, att det gör hvad det kan, och detta
är icke litet, för att utplåna alla anledningar till
landskapets gamla namn: Markerna (skogarne). Hvad som
utgör Skåpefors' största betydelse för turisten,
nämligen skönhet, det är att en sammanpressad
vattenmassa der kastar sig i ljungande fart utför
ett 68 fots fall i Laxsjön, i nedra fallet och strax
före utmynnandet i sjön framvisande den effektfulla
egendomligheten att dela sig i sju särskilta strömmar,
af hvilka på en bildat sig ett delta, der en smakfull
park blifvit anlagd med ett 18 fot högt springvatten.

Hvad Baldersnäs med dess väl skötta jordbruk, dess
dyrbara trädgårdsanläggningar och dess förtjusande
parker beträffar, så har denna egendom, till hvilken
hör Bäckefors' jernverk, redan gifvit anledning till
långa afhandlingar, lärorika och allmänt bekanta, och
derom skulle kunna sägas ännu mycket mer. I förening
med namnet Wærn har Baldersnäs redan skänkt ett af de
vackraste bladen åt vår yttre odlings historia. Natur
och konst hafva der ingått ett intimt förbund "för
evig tid", och jordens alstringskraft, understödd och
förökad af trägen och klok omvårdnad, har framtrollat
en tafla, kontrasterande i frappant skönhet mot den
omgifvande mer torftiga vegetationen. -- Det är med
verklig glädje vi på senaste tiden varit i tillfälle
att så väl i text som bild fästa en allmännare
uppmärksamhet på herresäten, hvilka framför allt
ur odlingens synpunkt äro en heder för vårt land
och lysande och manande föredömen. Då vi till dessa
lägga Baldersnäs, är det endast att placera det bland
sina likar och att gifva det som är godt ett godt
sällskap.

Baldersnäs är, har någon sagt, en den fagraste blomma
på svenska odlingens stam; det är, kunde man hafva
tillagt, ett intagande och högtänkt stycke verklig
naturpoesi, inför hvilket man står villrådig hvad
man mest skall beundra: innehållets bildrikedom och
skära fägring eller formens praktfullhet och fint
afrundade behag.

A.-E.



En gammal borg.

Ur askar och blommande lindar. 
Med tornparet käckt emot skyn 
Kringsusadt af himmelens vindar, 
Skönt borgen stod fram för min syn. 

Det låg der i vårliga stunder, 
Så stolt, men så ödsligt ändå, 
Och fåglarnes flock i dess lunder 
Med vemod sin drill tycktes slå. 

Och öfver portalen den vida 
Halft utplånadt sköldmärket satt 
Och talte om timmar som glida 
Sin kos i förgängelsens natt. 

Och här i gemakena höga, 
Der skönheter trådde sin dans, 
Knappt möter mitt irrande öga 
Ett spår af den hänsvunna glans. 



Blott spöklikt ur ramarna blicka 
De grefliga hjeltarne ned, 
Men blicken, de derutur skicka, 
Den lyser så hemsk och så vred. 

Månn’ väl, när förgängelsen talar, 
Af dem hon förnummen kan bli: 
Ack, snart i de ödsliga salar 
Skall höras blott ugglornas skri. 

 Ireneus. 

*



De dödas stad.

Hermes sade: “Allt, som fins på jorden, 
fins i himlen, men på himmelskt sätt. 
Allt, som fins i himmelen, på jorden 
finnes också, men på jordiskt sätt“.
Så de vise löste tingens gåta, 
tydde dödens fruktade mystèr, 
den, hvaröfver många sucka, gråta, 
några grubbla, andra skämta här. 
Verldarne sig sluta till hvarandra, 
likna hjulen, som Ezekiel såg 
följas åt, det ena i det andra, 
liksom vågen följer uppå våg. 

 Ach. Kahl.

Vän Svante, det är dock skönt, det är 
dock att lefva, att som vi sitta i 
löfverkets skugga, med havannan blossande 
och drufvans blod gnistrande mot 
kristallens kant!

Hör hit, du gamle gråskägg, du 
lefnadsjutningens öfversteprest i det lilla Bacchi-tjäll, 
der vi hamnat, skicka hit den der unga, 
smärta, svartögda tärnan med ros på kinden 
och eld i blicken! Skicka hit henne med än 
en flaska! Solen brinner, fjärlarne fladdra från 
blomma till blomma, jorden, famnad nyss af 
våren, ler som en huld brud --

Se, hur hela verlden prålar som en äng i majdagsglans!
Se, hur glädjebägarn skummar: töm den du med stadig sans! 

Men hör! Hör hur Solnaskogens furor 
susa! De susa stilla, vemodigt, i moll! Ja, i 
moll -- men här stå ju också så många kors! 
Kors för ... och kors för ... De vinka så 
allvarligt bjudande.

Och vi skrida öfver gränsen till De dödas stad!

Du verldsfilosof, prins Hamlet, hur är det du säger?

“-- Att dö -- 
att sofva -- intet vidare -- och veta, 
att uti sömnen domna hjerteqvalen 
och alla dessa tusental af marter, 
som äro stoftets arfvedel, -- det vore 
en nåd att stilla bedja om. -- Att dö, 
att sofva; sofva!  Kanske också drömma? 
Se deri ligger knuten!  Ty i döden -- 
hvad drömmar i den sömnen månde komma, 
när stoftets tunga skrud vi kastat af, 
det tål att tänka på! -- --“ 

Ja, hvad drömmar månde hafva kommit för er, som 
slumren här under, j unga och gamla, män och qvinnor, i 
lifvet högre eller lägre, rika eller fattiga, nu alla lika!

Vi stanna vid en vård efter annan, och minnena tränga fram.

Hvad drömmer du der under det höga jerntemplet, rest 
af tacksamma medborgare och hängifna vänner, du oförgätlige 
August Blanche? Vi tycka oss i aftonvinden förnimma: 
Ljusa, sköna drömmar om vänskap, om kärlek åt hela 
menniskoslägtet, om snillets triumfer, om ett folk i vapen, om en 
herrlig bortgång ur tiden, om ett minne som först dör med 
fosterlandets frihet och ära ...

Ej långt derifrån, en afbruten pelare, en symbolisk vård 
på Johan Liljencrantz’ graf! Hofgunst, folkgunst, brinnande 
äregirighet, lika brinnande begär att gagna, njutningar, beröm, 
afund, hat, tidig framgång och tidig bortgång -- brokiga 
drömbilder!

“Vänner reste vården“ öfver Axel Emanuel Holmberg, 
fornforskaren som få, vännen som ingen. Det var dina innersta 
tankar, de uttryckte, då de på bautastenen ristade, jemte 
mannen med spade i ena handen och blosset i den andra stående 
framför en klippa med hällristningar, orden:

Sök ej uti Nordens grifter 
minnet blott af kamp och krig; 
äfven fredliga bedrifter 
hvälfde högen öfver sig.   

Wetterstedtska grafkoret på Nya Kyrkogården vid Stockholm.
(Teckning af C. S. Hallbeck.) 

Är det ej som om vi hörde en hviskning: “Lefva ännu 
fornnordisk kraft och fornnordisk dygd bland vara dalar och 
fjäll?“ Var lugn, du gamle vikvärjare! Ännu lefva de 
gamle gudar! Men ännu hafva vi ej fått någon som likt dig 
kan rätt föra deras runor med äran.

Inskriften här på Carl af Forsells vård talar tillräckligt 
och sant om krigaren och medborgaren, om mannen från Carl 
XIV Johans tid:

Öfverste i Arméen. 
Öfverdirektör och Chef
för
Landtmäteriet.
Arbetarens och den fattiges vän.
Stiftare
Af Stockholms sparbank,
Sällskapet för spridande af nyttiga kunskaper,
Småbarnsskolorna,
Skyddsföreningen,
M. fl. Nyttiga inrättningar.
Stoftet hvilar här.  Minnet och gerningarne lefva. 

I detta storartade monument, danadt af Scholanders
snille, har vänskapen tolkat saknaden af P. Ulmgren,
köpmannen-mecenaten, den idoge medborgaren och
storsinte konstvännen.

Du, i det praktiska lifvet den pligttrogne, allvarlige, snart 
sagdt sträfve, men i brödrakretsen vid bålens rand den ystra 
glädjens chorag, den dithyrambiska Bellmanssångens tolkare 
såsom ingen mer än skalden sjelf, Axel Arvid Raab, en 
stund stanna vi äfven vid din vård, som höjer sig bredvid

"det skjul
under de susande grenar,
der tid och döden en skönhet och ful
till ett stoft förenar."


Grafkapellet och J. O. Wallins monument på Nya Kyrkogården vid Stockholm.
(Teckning af C. S. Hallbeck.)


Fem skalder ligga ej långt från hvarandra: Carl
Fredrik Dahlgren, vårens sångare, kring hvars graf
"blommornas republik" nu står i flor; Jonas Magnus
Stjernstolpe, det fina vettets, den lätta ironiens
lycklige tolkare; Karl af Kullberg, den fina,
eleganta pennans man; Carl Fredrik Hellman, Lillys
sångare, skördad af dödens lie vid unga år, sörjd af
en talrik vänkrets, som öfver grafven rest bautasten
med den förhoppningsrike mannens runa och valspråk
"Amor omnia"; samt Gudmund Leonhard Silverstolpe,
"svensksinnad, renhjertad, snillrik i dikt och konst,
vänfast och sjelfuppoffrande", hvilken fann, under
kolerans härjande 1853, "en förtidig död under
medborgarpligters utöfning". Se, på frånsidan af
Silverstolpes vård, rest af sörjande vänner, är inhuggen
slutversen i herrliga sång "En vinterqväll vid grafven":

O! huru ljuft, huru stilla 
slumra nu grafvarnes söner! 
Under den fredliga mullen 
omärkligt nattstunden flyr. 
Somnen från jordlifvets villa, 
somnen vid heliga böner, 
tills öfver korskrönta kullen 
evighetsmorgonen gryr!

Glada, varma bilder från en jord mera grön, en himmel
mera blå än här i Norden sväfva fram, hviska om
ungdomsdrömmar och möta andra bilder, som hviska:
"här uppe, långt från Italiens jord och himmel, blefvo 
dessa drömmar om ära och vänskap förverkligade", tills 
dessa hviskningar förmälas harmoniskt öfver Jacopo
Foronis graf. Denna graf är belägen å den 
till Nya Kyrkogården gränsande katolska begrafningsplatsen.

Nu susar ljum vårvind kring Adam Ehrengranats vård,
der eljest den sträfva, men friska nordan passade bättre. 
"Redbar och fosterländsk, den främste på sin tid i sitt yrke"
vittna runorna om den jernhårde, men för fosterlandet allt 
uppoffrande gamle hippologen.

Stumma nicka blommorna kring denna vård, stumma böja
tårpilarne i närheten sina grenar deröfver -- men du förstår


Monumenter från Nya Kyrkogården vid Stockholm.
(Teckning af C. S. Hallbeck.)

nog hvad de mena, du, som slumrar härunder, att de
tolka de stumma menniskoharnens tacksamhet mot ditt
minne, du ädle Per Aron Borg!

"Nu der de blinde se, de döfve höra. 
Hvad intet dödligt öga eller öra 
Förnam på jorden delar han med dem: 
Den rätta friden i det rätta hem." 

Saftig är grönskan, mångskiftande blommorna, himlen
mera klar, tonen i det lilla landskapet liksom
mera ren kring dessa kullar. Der hvila Johan Gustaf
Sandberg och Emil Roberg, teckningens och färgernas
mästare.

Vårdarnes intyg: "Verksam, klok, hjelpsam, ägde han
många vänner och deras förtroende. Bildade Motala
verkstads bolag och blef en nitisk befrämjare af
det sammas framgång. Bolaget reste vården till
ett tacksamt minne" samt: "Af tacksamhet för hans
välgörenhet mot Stockholms borgerskaps gubb- och
enkehusinrättningar restes detta minne" vittna om
hvad majoren Anders Gustaf Odencrantz och köpmannen
C. H. L. Venatier i lifvet varit som medborgare.

Du, som först invigt denna plats, Stockholms Nya
Kyrkogård, Johan Olof Wallin och j, bergsmannen Carl
David af Uhr, sjömannen C. J. Kempff, vetenskapsmännen
Anders Retzius, Axel Erdman, Clemens Ullgren och
Carl Palmstedt, läkarne Thomas Minton och af Pontin,
församlingslärarne C. P. Hagberg och N. J. Ekdahl,
skriftställaren Constans af Pontin, krigarne
C. F. Lorichs och A. F. Skjöldebrand, simläraren
F. A. Gjörcke, musikern Franz Berwald, jordbrukaren
Nathorst, krigaren-artisten J. O. Södermark,
grefvinnan Aurore af WetterstedtEn  af Nya   
Kyrkogårdens   förnämsta  prydnader
är ett grafkor i antik stil,   upprest  af
statsministern G. af Wetterstedt öfver hans maka,
född de Geer. samt j tusentals
andra, som befolken rymden mellan dessa murar,
alle hafven j edra drömmar, -- men "drömmar"? -- nej,
månne icke ett lif med högre verklighet?

Innan vi för denna gång bjuda farväl åt de dödas
stad, så låtom oss sitta ned på en af de månghundrade
torftäckta grafkammartaken och med allvar göra några
tankeutflygter.

Är döden verkligen så förfärlig, som vår
inbillningskraft ej sällan vill måla den? Bör den
dunkla ovisshet, som omger döden, endast slösa med
skuggor? Döden -- säger en stor författare -- har i
sig ej annat vederstyggligt än det som lifvet gifver
honom. Han blir först ett ondt när vi ej rätt fatta
honom. Döden är lifvets vilkor, han är -- med alla
sina fasor, med allt det elände som föregår honom --
grundad i just samma natur, hvarpå äfven våra fröjder
grunda sig. Döden är försvunnen i samma ögonblick
som han anländt; vare sig ännu icke kommen eller
redan försvunnen -- aldrig är han här. Den af mörka
aningar qvalda menniskan mottager, men lider icke af
den fruktades liehugg. Dödsklockan, svepduken, den
djupa, dunkla griften -- allt detta är en fasa för den
lefvande, ej för den döde. Menniskan -- inbillningens
dåre och villfarelsens slaf -- skapar en död, som
naturen
aldrig har skapat, hon faller på de skärpta spetsarne
af sin egen fantasi och känner tusen dödar, i det hon
bäfvar för en enda. Döden är kronan på lifvet. Vore
döden oss förvägrad, så skulle den arma menniskan
lefva förgäfves; vore den oss förvägrad, så skulle
till och med dåren önska att dö. Sannt skildrar
Carl Snoilsky i sången "De tusen fröjders stad", der

döden är i dessa trakter känd till namn och rykte blott, 
evig kraft och evig ungdom blifvit folkets arfvelott,

huru

-- -- då qvällens skugga bredes kring de tusen fröjders stad
och de skinande palatsen tvås i månestrålars bad,
då de yra dagens ätter domna hän i ljuflig blund,
då naturen sjelf tycks frossa i en salig herdestund --
hör! då dallra genom natten suckar af odödligt qval;
ett förvirradt sorl af böner studsar emot himlens sal; 
djupt ur sjelfva stenens hjerta tvingar sucken återklang; 
strålen, som i regnbågsfärger muntert ur cisternen sprang, 
dignar åter matt mot jorden, stämmer ned sin silfverröst, 
tills den låter som en snyftning, pressad ur ett menskobröst; 
alla nattens vakna vindar qvida klagande, till dess 
cederträdet börjar susa dystert som en grafeypress; 
tigande gestalter smyga i en oafbruten rad 
till den hvalfgång, som är gränsen för odödlighetens stad, 
deras sista afskedsblickar irra öfver land och sjö: 
hör oss Allah, från din himmel, hit vi gingo att få dö!

Menniskans lif är i många hänseenden en fortgående
död. Hvarje dag, som vi framlefva, rycker döden
till sig, och först med den sista dagen af vårt
lif upphöra vi att dö. Döden är födelsen för
evigheten. Att så betrakta lifvet från dödens
synpunkt och döden från lifvets synpunkt, det
är summan af all lefnadsvishet. Döden liknar ett
digert åskmoln, i hvars sköte förstörelse slumrar
bredvid fruktbarhet, välfärd vid förderf. Döden är
en segrare. Han slår de rasande plågorna i fjettrar;
vällust och äregirighet, vrede och hat blifva släpade
bort vid hjulen af hans triumfvagn. Men hvarföre
är döden kommen i verlden? Hvarföre nödvändig för
hvarje skapelse? Emedan hvarje art af skapelse har
sina bestämda yttre gränser för sin lifskraft utöfver
hvilka denna icke kan räcka. Blott genom döden blir
den skapelse, som uppnått den högsta grad af sin
fullkomlighet, skicklig till vidare utveckling under
andra former. Tanken på döden allena bör förinta
fruktan för döden. Motvilja för denna tanke är ett
midnattsmörker öfver själen, ett mörker ovärdigt denna
själ, som har sitt mål lika väl som sitt ursprung i
ljus.

På afstånd höra vi bruset af jordelifvet och dess
mångskiftande bestyr och verksamhet -- ut genom
grinden och bort till detta lif, hvaraf vi ännu äro
beståndsdelar, låtom oss med friska armar famna
det samma, med dess pligter och fordringar, sorger
och fröjder, men med blicken och tanken vända mot
ett högre lif, hvars förgård vi nu lemna! Ett sakta,
allvarligt: välkomna åter! tycka vi oss höra från dem,
hvilka lifvets herre gifvit borgarrätt i de dödas
stad.

Birger Schöldström.



Barnbarnen på Hallstanäs.

En familjhistoria af Onkel Adam.

(Forts. fr. föreg. häfte sid. 221.) 

"Intet Nytt".

Man får ej  så sällan ett bref från en gammal vän,
som  efter   flera   år   bryter tystnaden.
Detta bref börjar dock vanligen med följande:    "Jag
har ingenting att tala om; men jag skrifver ändå."

Och   likväl   hafva   flere   år   förflutit   och
tankarnes och känslornas ström hafva gått fram i sin
gamla bädd -- och år, månader   och   dygn   hafva
afvexlat   för   en hel familj  och en stor   krets
af  vänner   --   och likväl har man just ingenting
att säga.

Jo, nu vet jag det.    Den lilla flickan, du gungade
på foten, säger brefskrifvaren, är  förlofvad
med herr N. N., en ganska
hygglig och bildad ung man. Der ha' vi det. Barnen
hafva vuxit upp och de gamla hafva blifvit äldre.

Och det var då detta om hvilket man icke hade något att säga.

På samma sätt måste jag nu börja en ny afdelning af
min lilla berättelse.

Jag har intet nytt att berätta och ändå måste jag
påminna om då fröken Julia von Lützow stod fadder
hos trädgårdsmästaren på Hallstanäs och sedan införa
mina läsare i det lilla trädgårdsmästarebostället
der den hederlige Frontin hade sin bostad.

Han var nu en man något öfver medelåldern och hans
hustru nästan hans jemnåring.

Det var kommen "smolk" i mjölken och Frontin var
riktigt ond.

"Jag skulle aldrig säga ett ord om inte du disputerade
med mig och förargade mig. Är det rim och reson -- en
pojkslyngel, som bevars ser bra ut och är inställsam
som en rapphönshundvalp ställer sig väl med både
dig och Julia. Han är då ändtligen bevars myndig och
exercerade beväring i fjol och har små nätta mustacher
-- det kan ej nekas; men att en sådan 'knäppling',
som är elev på Hallstanäs och har så långt efter en
egen trädgård som det är mellan jorden och månen,
börjar prata flickan galen, och att mamma är galen
också -- det kunde förarga en sten."

"Ja men, käre Frontin -- hvad var du, då du började
tycka om mig?"

"Jag? jo jag var gamla karlen."

"Ja, tjugutvå år, min gubbe."

"Hvad? tjugutvå år?"

"Ja, inte mera -- och det gick bra ändå, fastän
friherrinnan (salig friherrinnan menar jag, ej den
ryska) sade: tänk aldrig på Frontin, det är nog en bra
menniska, men bara en pojke och har hvarken utsigter
eller ..."

"Eller? hvad då?"

"Jo, hvarken utsigter eller insigter, sade salig
friherrinnan."

"Det begrep hon inte, hon. Dessutom var det andra
tider; bara herrskapet fick stor sparris och mjell
blomkål och goda spritärter och en hop blommor, så
brydde de sig icke om hvad de hette. Nu skall man
stå examen: Hvad heter den blomman? hvar är hennes
egentliga hemland -- är hon dubbel der eller är det
odlingen som gjort det der    --       är det ståndaren
som förvandlas till kronblad?
och tusen andra frågor, som man får af den första
pensionsfröken man råkar. Nej det var andra tider,
och gamle trädgårdsmästaren dog så lagom, och så,
bevars, var jag förlofvad på herrgården; men jag
ämnar icke lägga mig ned och dö för Svenssons skull
och inte klä'r jag af mig förr än jag lägger mig."

"Det finnes väl flere trädgårdar än vid Hallstanäs."

"Ja, men det finnes ingen som rekommenderar pojken,
och utan rekommendation kommer man, nu för tiden,
icke af stället -- nej, det duger icke, utan gunstig
Svensson skall flytta och gå och 'svansa' för andra
än vår Julia. Klokast att hon aldrig gifter sig --
vi sågo hur det gick med fröken Julia -- så snart det
fins en flicka, som ser något ut eller har en smula,
så passar alltid någon skojare på."

"Du måtte väl inte kalla Svensson en skojare?"

"Hm -- ja inte så precist"; men den hedersmannen hade
låtit sin hetta fara af med en portion af rättvisan --
och nu, när han fann det, blef han förlägen, ty mor
hade egentligen rätt och om han kunnat det, hade
han gerna gifvit Svensson sin befattning, för att
sedan på ålderdomen få bo hos barnen, något, som är
många föräldrars enda framtidsdröm. Svensson var en
hygglig yngling, läraktig, stilla och favorit hos de
fleste -- far inberäknad, som nu förargade sig öfver
sin svaghet när 'den der' Svensson vågade tänka på
att taga ifrån dem deras fagraste ros, lilla Julia,
som vuxit till sig och såg rätt smånäpen ut, ungefär
som mor då hon var ung och trädgårdmästaren Frontin
sjelf stod på friarelistan. Men det var en sak och
Svensson var en annan. Det låg så der tjugu år emellan
dessa begge händelser och om fem år kunde de sjelfve
fira silfverbröllopet -- och det är en annan sak än
att fira bröllop, som Svensson ville. Han yttrade
detta för sin gumma, som utbrast i ett skratt sägande:
"Jag är säker på att du hellre ville vara på Julias
silfverbröllop än på hennes första."

Nu blef det omöjligt för Frontin att brumma längre --
ban måste äfven skratta -- och dermed var den lilla
scenen slut; men det beslöts att Svensson skulle se
sig om i verlden.

"Mammorna" hafva en förundransvärd förmåga att se
när en ung man har "några afsigter", fastän denna
siareförmåga utöfvas så ofta och så ofta missledes,
att de goda mammornas förutseendeförmåga mer än en gång kommer på
skam. Emellertid är faran för misstag i samma mån
mindre, som andra mammor finnas i grannskapet som
hjelpa den rätta mamman att observera. Genom att
jemföra observationer tagna från olika punkter af
jordytan kan man beräkna huru högt ett stjernfall
befinner sig öfver jorden -- och på samma sätt letar
man sig till att få veta "en ung mans väg till ena
pigo".

Det var således icke madam Frontin, som först förstod
huru det stod till med unga Svenssons hjerta, utan
detta fick hon veta af skogvaktarens hustru, madam
Olin, som berättade sig veta det hela verlden visste,
eller att Svensson var pin kär i Julia Frontin,
fastän hela verlden ansåg det för rena galenskapen
att ett par barn skulle tänka på att älska hvarandra
i nöd och lust.

Då först fick mamma Frontin ögonen öppna och nu såg
hon hvad hela verlden sett långt förut eller att
Svensson tyckte om Julia; men "mor" var icke den, som
förtviflade. Hon och Frontin hade sjelfva begynt med
små inkomster, men voro nu oberoende och skuldfria --
och längre kan ingen komma; ty de rikedomar man icke
kan eller vill använda äro icke våra, utan endast
nederlagsgods.

Emellertid var i det huset den gamla seden, att det
"mor" visste skulle "far" också veta och derföre
hade nu mor omtalat hvad hon förmodade och hvad
"hela verlden" visste.

Det var följderna af detta meddelande, som far sjelf
tog så häftigt,

Emellertid var i denna historia blott en enda
omständighet eller den att de unga tu -- Svensson och
Julia -- sjelfve ej visste en stafvelse om alltihop.

Det der hade "hela verlden" gjort i hop åt dem;
men ändå hade hela verlden alldeles rätt,

"Det går inte an att Albert går här längre", yttrade
pappa Frontin en vacker dag till unga Svensson då han
i orangeriet vattnade blommorna. "Albert måste ut i
verlden och se andra trädgårdar än på Hallstanäs."

Ynglingen såg upp liksom han blifvit väckt ur en
dröm. "Skall jag flytta?" frågade han slutligen;
"men jag vill ej flytta från herr Frontin förr än
jag blifvit fullärd."

"Fullärd! det kan Albert icke bli' här -- jag är en
man af gamla verlden och kan inte vrida till munnen
för alla dessa, latinska namn, som man nu skall
kunna. Så är det, fastän jag tycker att en mjölpotatis
är fullt ut lika mjölig och spricker i kokningen om
den kallas potatis eller i Skåne pantoffler eller på
latin Solanum Tuberosum. Men si nu för tiden skall
en trädgårdsmästare, eller 'gartner' som han också
kallas, kunna allt det der om han inte skall bli'
urmodig, som jag blir med tiden. För mig går det nog
an; men för en pojke, som vill fram, är det icke nog
-- Albert skall resa, om jag också skall sjelf hjelpa
till."

"Men!"

"Men! hvarföre men? när jag säger något, så skall
Albert veta att det har sina skäl -- ja, sina randiga
skäl -- Albert skall fara ut till Hamburg och gå i lära
der i de stora trädgårdarne -- ja det är trädgårdar
det -- annat än på Hallstanäs. Nu är bästa tiden att
gifva sig ut på resor -- vackert väder, ingenting att
göra sedan vi ha' högsommar och alla växter som tåla
luften utflyttade. Allt hvad här är att göra gör jag
sjelf och trädgårdspojkarne."

Alberts ärliga ögon fingo en egen glans; men han
såg ned -- så att den hederlige Frontin icke såg hvad
han tänkte; ty om han sett upp, hade detta varit den
lättaste sak i verlden.

Vid hvarje förändring ryckes man lös från sin vanliga
omgifning -- man visste ej förut hvarföre man stått
så rotfästad; men nu, när man håller på att ryckas
lös, så släppa de öfriga rötterna lätt nog; men en
måste afslitas och det gör ondt -- så var det nu; från
Hallstanäs, trädgården, parken, herr Frontin och madam
Frontin, skogvaktarens och hela verlden gick det lätt
nog att skiljas; men en rottråd hade, utan att Albert
Svensson visste det, slingrat sig kring Julias vänliga
gestalt -- och när nu herr Frontin ryckte till och

sade:    "Albert   måste   ut i verlden", gjorde det
ondt just i den hjertroten.

Då tänkte Albert som först, jag skall tala med Julia,
ty hon är ändå min enda vän här i verlden.

Detta 'hon är min enda vän här i verlden' var en
tanke som just kom på honom, då herr Frontin så der,
utan alla förberedelser, ville rycka ynglingen loss.

Så snart Albert fick tid, sökte han upp Julia. Han
fann, besynnerligt nog, nu för första gången ett behof
af att råka henne ensam, något, som han förut aldrig
tänkt på.

"Vet Julia", sade han, "att herr Frontin vill att
jag skall flytta."

Julia bleknade -- "flytta?"

"Ja -- och ut till Hamburg, sade herr Frontin, för
att blifva en nymodig gartner."

Julia smålog och sade: "Det var klokt af far -- ja,
res han, Albert -- res han och blif en snäll
trädgårdsmästare."

"Och Julia vill att jag skall resa så här strax?"

"Ja -- res, Albert, och kom igen som en dugtig karl,
som har lärt sin konst i Hamburg."

Nu log Albert också -- "ja, det skall jag, blott herr
Frontin vill ..."

"Åh! Albert -- far är inte så farlig, som han låter till."

Julia visste lika litet huru det egentligen var; ty
fastän hon icke kunde neka till att Albert Svensson
var en hygglig "pojke", hade hon aldrig kommit att
tänka på att han med tiden kunde blifva en "herre och
man" och att Julia sjelf och "herr" Albert skulle
kunna blifva en ny och förbättrad upplaga af herr
Frontin och madam Frontin (ty hon mottog aldrig
frutiteln) på Hallstanäs.

Unga Albert fick låna pengar af herr Frontin och
litet af presten i församlingen och vandrade ut på
sin konst.

"Hm -- inte begriper jag", sade herr Frontin en tid
derefter då han en vacker dag kom in från trädgården;
"men det är så 'söckent' der ute sedan Albert flyttade
-- Hm! men han var ändå en bra pojke."

"Ja det är han, far! men har du sett Julia -- hon är
mycket gladare sedan Albert for än någonsin förut --
jag begriper inte flickan."

"Det var bara dumt käringsqvaller hela historien --
hvarken pojken eller flickan ha' tänkt något ditåt",
sade herr Frontin tvärsäkert.

"Ja, jag börjar tro det samma", sade madam Frontin;
"men så Gudi lof: vi ha' hvarken ställt till eller
ställt ifrån; ty huru det går med tillställda
giftermål vet jag med min stackars fröken Julia."

De  begge föräldrarne   hade   de renaste
samveten i verlden;   men   hade,   om   ej   mera,  dock betydligt
påskyndat de ungas   kärlek.     Albert   sade
att   herr   Frontin ville att han skulle   blifva
en   utmärkt gartner   --   och Julia förstod nog
hvad   far   menade   med  det,   och   Julia   sade:
far  är inte så farlig   som   han   låter   --   och
Albert förstod nog hvad hon menade   med   det   --
och  så  var saken "klappad och klar" och   Albert
tog icke  något   suckande   afsked,   och  Julia
var munter   och   glad   som   en fågel sedan Albert
rest.    Det var blott föräldrarne som saknade honom.

Med hvilken snabbhet i blicken upptäcker ej ett par
unga alla tankar, som omedvetna slumra på bottnen i
föräldrarnes hjertan?

Hvarken far eller mor visste deraf; men på bottnen
af denna försigtighet låg ändå en gömd, aldrig hörd
tanke: "de passa för hvarandra", och genom sjelfva
försigtighetsmåttet fingo de saken i gång.

Det är, i sanning, att lyckas mot sin vilja.

(Slutet följer.)



En civilisationens vägbrytare.

Namnet Livingstone är i närvarande stund på hela den
tidningsläsande allmänhetens läppar -- och det vill
säga hela verldens, ty hela verlden läser nu tidningar
och tidskrifter. En hvar känner, att Livingstone är
den store resenären, hvilken gjort till sitt lifs
uppgift att uttrampa dessa första stigar på Afrikas
hemlighetsfulla, hittills nästan tillslutna jord,
hvilka sedan skola under tidernas lopp utvidgas
till det allmänna utbytets stråkvägar, å hvilka den
europeiska kulturen måhända också skall kunna tränga
fram för att omdana, förädla -- förandliga. En hvar
vet äfven, att denne Livingstone, om hvilken Europa
saknat tillförlitliga underrättelser under lång
tid, betraktats af många som död, men nu plötsligt
återfunnits -- genom en tidningskorrespondent; ty i
våra dagar hafva tidningarne blifvit en makt som
fordom endast regeringarne; de skicka nu ut sina
korrespondenter öfver all verlden, de utrusta åt dem
till och med hela expeditioner, endast för att tjena
sin konung, som är allmänheten, folken. Det torde
derföre vara i ordets rätta bemärkelse tidsenligt
att här med återgifvande af den store resenärens
porträtt i största korthet utkasta en teckning af
denne mans lefnad, hvilken varit och väl fortfarande
skall blifva så rik på bragder, på djerfva och modiga
handlingar, yttringar af en seg och ihärdig kraft,
som aldrig svigtar, utan i pröfningsstunden vänder
sig till Gud i bönen och der återupprättas.

David Livingstone föddes i Blantyre vid Glasgow
år 1817, der hans far drog sig fram i torftiga
omständigheter som innehafvare af en liten
tehandel. Redan i sitt tionde år skickades gossen i
en bomullsfabrik, der han fick sysselsättning som
"bundtare". Familjen hade icke råd att låta någon
duglig medlem vara i overksamhet. Men han drefs af
en osläcklig törst efter vetande, och för den del af
sin första veckopenning, som han sjelf fick behålla,
köpte han sig Ruddimans "Latinska språkets elementer"
samt fullföljde under många år studiet af detta
klassiska språk i en aftonskola. Vid 16 års ålder
hade han redan läst Virgilius och Horatius.
Vetenskapliga   arbeten   och   resebeskrifningar
voro hans synnerliga förtjusning; i afseende på de
förra råkade han dock i en viss strid med sin far, som
ansåg dem fiendtliga mot religionen.    "Vår   olikhet
i åsigter",   skrifver   Livingstone   sjelf,
"gick   ända till öppen rebellion å min sida, och
sista gången    han   tillämpade   käppen på min
rygg, var då jag vägrade att genomläsa Wilberforces
"Praktiska Kristendom".    Då ynglingen efter
någon tid fick anställning som bomullsspinnare,
fullföljde   han   sina   studier,   hvilka   nu
jemväl   omfattade   grekiska, medicin och teologi.
Han läste äfven på  fabriken, der han   lade   boken
på en del af spinnstolen, så att han kunde uppsnappa
mening efter mening, allt som han gick förbi den
vid   sitt   arbete   och   utan   att låta sig
störas af maskinernas skrammel.    Nu   mognade
hos honom en länge närd tanke att blifva   missionär
och   derigenom   få   tillfälle    att   genomresa
främmande   länder.    Sedan han,  efter otroliga
ansträngningar, hvilka man lätt kan tänka sig, då man
erinrar sig hans ställning   som   fabriksarbetare,
år 1838 blifvit licentiat i medicin, erbjöd   han
derföre sin  tjenst åt ett missionssällskap, hvilket
äfven   gerna   mottog   honom.    Ordinerad   till
prest, begaf sig L.   år   1840   till   Södra Afrika,
till missionärstationen Kuruman i Bechuana-landet,
hvilken   ligger omkring 700 engelska mil
(6   engelska   mil   ungefär lika med 1 svensk)
från Capstaden.    Stationen hade nära 30 år
förut grundats af Hamilton och   Robert Moffat,
med   hvilken sednares dotter Livingstone någon
tid derefter gifte sig, år 1844.

Ifrån 1840 till 1845 var han sysselsatt med förberedande
arbeten till sina resor och verkade i förening
med andra missionärer i Kuruman och Mabotsa;
från 1845 till 1849 fortfor han att arbeta i de af
honom anlagda stationerna Chonuane och Kolobeng,
hvarvid han endast biträddes af sin hustru och två
infödda lärare.

Sjön Ngamis bestämda läge hade sedan minst ett halft
århundrade varit noga angifvet af de infödingar, som
besökt den. Livingstone beslöt att göra denna sjö,
som sedan blifvit

en så vigtig orienteringspunkt för resenärerna i
Afrika, till mål för sin första stora upptäcktsresa,
hvilken han, i sällskap med tvenne landsmän,
Oswell och Murray, anträdde den 1 Juni 1849. Man
måste härunder passera den stora Kalahari-öknen,
egentligen en stor grässlätt, som fått benämningen
öken derföre att den ej innehåller något rinnande
vatten och föga vatten i källor och brunnar. I
ersättning besår försynen landet med en underbar växt,
Keme eller vattenmelonen.

Den 4 Juli kommo våra resenärer fram till floden
Zouga, hvars vatten infödingarne sade komma ifrån
sjön Ngami. Nu färdades de längs denna flod, tills de
den 1 Augusti uppnådde den efterlängtade sjön, hvars
vattenspegel nu för första gången sågs af européer
och hvilken sedan blifvit så omsorgsfullt undersökt
af vår landsman Charles Anderson samt af honom
beskrifven. Livingstone återvände till sin station
Kolobeng, hvarifrån han gjorde några mindre utflygter
inåt landet. Under en af dessa upptäckte han, i Juni
1851, Zambesiflodens lopp midt i kontinenten. 

Kolobeng visade sig vara en ohelsosam plats och oroades af
en stam vilda Boers, hvarföre Livingstone beslöt att
skicka sin familj till England och återvända ensam
för att upptäcka någon helsosam trakt, som kunde
bli ett civilisationscentrum, och öppna det inre
landet genom en väg antingen till östra eller vestra
kusten. Sedan han i enlighet med detta beslut fört
familjen till Capstaden, begaf han sig ut på sin nya
och stora expedition, under hvilken han öfvergick
Orangefloden. På andra sidan om denna flod kom han
in på ett af den engelska kolonien oberoende område,
bebodt af Griquas och Bechuaner. Med Griquas förstås
hvarje blandad ras, som härstammar från infödingar
och européer.

Under denna expedition upptäckte Livingstone
Liambey, det ar "den stora floden", hvilken af
infödingarne anses utgöra landets pulsåder. L. for
med sina följeslagare uppför denna ståtliga ström,
hvilken ofta har en bredd af en sjettedels svensk
mil och är prydd med en mängd öar om en half till
en hel svensk mil i längd. Öfver denna färd, under
hvilken L. gjorde den vigtiga geografiska upptäckten,
att Liambey är i sin förlängning samma vattendrag
som Zambesifloden, och att i denna flod äfven den
stora Leebafloden utmynnar, har Livingstone sjelf
lemnat en utförlig beskrifning i sitt stora reseverk:
"Missionary travels and researches in South Africa",
hvilket utkommit i svensk öfversättning under namn af
"Resor i Syd-Afrika".


David Livingstone.


Denna expedition afslöts med ankomsten till den på
vestkusten belägna portugisiska besittningen Loanda
efter passerandet af den sköna Quangodalen, hvilken är
omkring 100 engelska mil bred, klädd med mörk skog,
utom der det ljusgröna gräset betäcker ängsmarkerna
vid Quangofloden, hvilken här och der skimrar i solen,
der den vänder sitt lopp mot norden. Här i Loanda blef
Livingstone gäst hos en landsman, som genast erbjöd
honom sin egen säng. "Aldrig", säger resenären sjelf,
"skall jag glömma den vällust jag erfor, då jag efter
sex månaders nattqvarter på marken åter befann mig
i en beqväm engelsk säng."

Den 20 September 1854 lemnade L. åter Loanda och
färdades sjöledes utomkring kusten till mynningen af
floden Bengo, hvarefter han anträdde den stora resan
genom hela afrikanska kontinenten till Zambesifloden
och vidare derifrån
till det på ostkusten belägna Quillimane, dit han
kom den 20 Maj 1856. Det var en intressant och genom
sina geografiska resultat särdeles betydelsefull
färd, denna, under hvilken Livingstone, bland annat,
först af européer såg de s. k. Victoriafallen, hvilka
bildas af Zambesifloden.

Anländ till Quillimane, inskeppade han sig der och
begaf sig öfver ön Mauritius och Egypten till England,
hvarest han nu blef en af landets populäraste och mest
firade män på grund af de åsigter, som han bragte
till offentligheten, om den engelska handelns och
kristendomens utbredning bland negrerna samt äfven på
grund af den skicklighet och ihärdighet hvarmed han
utfört sina vidsträckta Afrika-resor. Han utnämdes
derföre af regeringen till britisk konsul i Quillimane
samt erhöll af henne uppdrag att å nyo
besöka de af honom genomströfvade trakterna, för
att fullständiga de vunna resultaten, motarbeta
slafhandeln samt drifva infödingarne till industriela
sysselsättningar och till jordens uppodling, men
framför allt till utvidgning af bomullsodlingen.

Livingstone lemnade, med sin broder Charles, Liverpool
den 10 Mars 1858 och anlände i påföljande Maj månad
till Afrikas östra kust. Här begaf sig expeditionen, i
hvilken äfven doktor Kirk och mr Thornton deltogo, på
en medförd ångslup in i Zambesifloden, hvars mynningar
och bifloder skulle undersökas, för erhållande af
visshet om de kunde begagnas som vägar till Afrikas
vidsträckta inre. De resande framträngde med sin
ångslup nära intill Shamwara, der Zambesifloden
utgrenar sig, sjelf löpande i mera vestlig riktning,
under det att dess biflod Shire går mera nordligt.
Derifrån begaf

man sig vidare, följande den väg Livingstone tagit
vid sin sista resa, till Tette, dit man anlände
den 8 September 1858, då Livingstone gick i land,
hvarest han igenkändes af infödingarne och blef af
dem emottagen med glädjerop och omfamningar.

Härifrån företogos olika resor, såsom till Kebra-basas
strida forsar, der klipporna äro öfverdragna med en
glasyr, som gifver dem i solens sken ett flammande
utseende, och till Shirefloden, på hvilken man
framträngde med ångslupen till Chibisa, hvarifrån
Livingstone och Kirk, i Mars 1859, begåfvo sig 
landvägen för att uppsöka sjön Shirwa, dit de äfven
framträngde i derpå följande April månad. Sjön utgör
en betydlig saltvattenmassa, innehållande blodiglar,
fiskar, krokodiler och flodhästar. Den 23 Juni var man
åter tillbaka i Tette, hvarifrån man for utför floden
igen, för att vid mynningen förses med proviant.

I Augusti styrde man åter uppför Shirefloden för
att uppsöka den stora Nyassasjön. Den 28 i samma
månad lemnades ångaren; expeditionen, bestående af
42 personer, skulle nu landvägen begifva sig ut på
sin upptäcktsresa, och den 16 September befann man
sig vid målet för sin färd. Man undersökte likväl
icke sjön närmare, emedan befolkningarne här visade
misstro och fiendtlighet, utan begaf sig åter till
Tette. För de expeditioner i olika riktningar, som
nu anställdes, hinna vi icke att här redogöra, utan
hänvisa till Livingstone's andra verk "Narrative of
an expedition to the Zambesi and its tributaries",
på svenska utgifven under namnet "Nya Missionsresor
i Södra Afrika".

Den 6 Augusti 1861 uppbröto emellertid båda bröderna
Livingstone jemte doktor Kirk på nytt till Nyassasjön,
hvilken de nu funno hafva en längd af ej mindre än
200 engelska mil och en bredd af cirka 50 till 60
mil. Beskrifningen af Nyassa synes gifva vid handen,
att den i flera fall liknar vår egen Wettern. Den
hemsökes liksom denna af oförmodade och fruktansvärda
strömmar. Och är det icke alldeles som med Wettern,
då resenären skrifver: "Stundom, då vi för lätt
bris angenämt seglade öfver det blåa vattnet, hördes
hastigt och utan varning tonen af en kommande storm,
hvilken med en mängd vilda böljor brusade fram på
sin bana. En morgon grepos vi af den rundt omkring
oss brusande sjön; utan att kunna fara hvarken
framåt eller tillbaka, ankrade vi en engelsk mil från
stranden på sju famnars djup. Den rasande bränningen
vid stranden skulle krossat vår båt till atomer, om
vi sökt landstiga. Vågorna, hvilka vi mest fruktade,
vältade fram, ständigt tre tätt efter hvarandra,
med kammarne uppdrifna till skum, hvilket strömmade
efter dem. Efter hvarje trefaldig våg följde en kort
stillhet. Om en af dessa med hvitt skum prydda vågor
slagit mot vår bräckliga båt, så hade intet kunnat
rädda oss, ty de frambrusade med oemotståndlig kraft:
utåt sjön, vid stranden och på ömse sidor om oss
bröto de sig till skum, men vi undkommo faran."

Då en af de resande sporde någon af de här bosatta
araberna, huru långt det var till sjöns ände, fick
han till svar: "Sjöns ände! Hvem hörde väl någonsin
dylikt? Nåväl, om en af eder som gosse begaf sig af
för att vandra till sjöns motsatta ände, så skulle han
innan ankomsten dit vara ett gammalt gråhufvud. Jag
har aldrig hört, att något dylikt blifvit försökt."
Undersökningarne af sjön fortgingo dock till den
27 Oktober, då man måste begifva sig tillbaka till
fartyget. Man hann dock att öfvertyga sig om den
ohyggliga slafhandel, som här bedrefs.

I Januari 1862 kom expeditionen tillbaka till kusten
vid Zambesiflodens mynning, der Livingstone den 30 i
samma månad njöt lyckan att få välkomna sin hustru,
som anländt med ett engelskt ångfartyg, hvilket
äfven medförde hopsättliga delar till en ny ångare,
som skulle användas för resor på Nyassasjön. Nu
begaf man sig återigen på väg till Nyassa, men
hindrades från sin föresats af en mängd ogynnsamma
omständigheter. Den 27 April förlorade Livingstone
härunder sin maka. "Om natten förfärdigades en
likkista", skrifver den efterlemnade maken, "följande
dagen grofs en graf under det stora baobabträdets
grenar, och med deltagande hjertan bistodo 
de få landsmännen den efterlemnade. På hans
begäran föreläste rev. Stewart begrafningsbönen,
och sjömännen voro nog välvilliga att några
nätter stå vakt vid det ställe, der hennes dolda
kropp hvilar". Dödens ceremonier äro under sådana
omständigheter som dessa ej pompösa, man begagnar
hvarken fräs eller plöröser, den yttre sorgegrannlåten
behöfves ej heller -- det finnes der ute i fjerran
land ingen slagskugga af menniskohvimmel mellan den
sörjande och Gud.

Sedan man återvändt till kusten, gjordes ett försök
att på den längre upp å ostkusten utmynnande
Rovumafloden framtränga till sistnämda sjö. Men
försöket misslyckades och man återvände till den
utanför mynningen liggande ångaren. Återigen, i
Januari 1863, gjordes ett försök på Shirefloden, men
ej heller nu vanns något egentligt praktiskt resultat.
Eftersom ingen underrättelse om något sådant ingick,
tröttnade emellertid engelska regeringen att längre
underhålla den dyra expeditionen, utan återkallade den
samma, och bröto våra resenärer den 30 April 1864 upp
från Zanzibar samt begåfvo sig tillbaka till England.

På grund af den vigt, som genom händelserna i
Amerika upptäckandet af för bomullsodling lämpliga
landsträckor måste hafva för Englands industrirörelse,
togos dock Livingstone's tjenster snart åter i
anspråk, och redan i Mars månad 1865 utnämdes han
till britisk konsul för det inre Afrika. Under hösten
samma år inskeppade han sig för tredje gången till
skådeplatsen för sin rastlösa verksamhet och landsteg
i Januari månad 1866 åter i Zanzibar.

Här qvarstannade ban nu till i Mars månad, då han
bröt upp med en expedition af 30 man och följde
först venstra stranden af Rovumafloden; men under
vägen började hans folk blifva missnöjdt och oroligt,
och de flesta af dem öfvergåfvo honom samt återvände
hem, för att fritvå sig, öfverallt utspridande de
rykten om hans död, hvilka trängde vidare till
Europa och här framkallade en sådan oro för den
store resenärens öde. Man ville likväl ännu icke tro
på hans död, då andra af hans män i slutet af 1866
öfvergåfvo honom, medan han var sysselsatt med att
utforska södra delen eller "hälen" af Nyassasjön, och
utspredo en ny historia om Livingstones död. Dessa
berättelser gjorde det i Europa nu visst, att han
skattat åt forskarens martyrdöd; och det var nästan
endast den nu aflidne presidenten för Geografiska
Sällskapet i London, Murchison, sorn djerfdes påstå,
att missionären lefde.

I fjol kommo likväl underrättelser, som genom sin
sväfvande art åter ingåfvo ett visst hopp. Amerikanska
tidningen "Newyork Herald" utskickade en "flygande
korrespondent", mr Stanley, som skulle bjuda till att
söka upp den britiske forskaren. Den 23 Januari 1871
kom Stanley till Zanzibar, hvarifrån han genast bröt
upp för att komma till staden Ujiji, der en "blek man"
sades uppehålla sig. Efter åtskilliga vedervärdigheter
kom Stanley också dit, men först i November, samt fann
der den eftersökte och af så många för död ansedde
vid god helsa, fastän hans skägg hvitnat.

Här erfor nu Stanley, att Livingstone, fastän
öfvergifven af de män med hvilka han först uppbröt,
i December 1866 med nya män, dem han samlat, gått
i mera nordlig riktning och genomvandrat flera
olika länder, bland andra det stora hemlighetsfulla
distriktet Londa i hjertat af Afrika. Han påträffade
härunder en flod Chambesi, hvilken förut af portugiser
förklarats för den samma som Zambesi och uppgifvits
stå utan någon förbindelse med Nilen. Livingstone
var af annan mening och följde, med en seghet och ett
vetenskapligt mod, som höfvas en hjelte, den nyfunna
flodens stränder ifrån början af 1867 till medlet af
Mars 1869, hvarunder han kunde öfvertyga sig, att
Chambesi icke hade någon förbindelse med Zambesi,
men väl utgjorde Nilens hufvudvatten. Derpå, och
sedan han närmare undersökt samt på kartan utmärkt
sjön Tanganyika, begaf han sig till Ujiji, der han
i början af 1869 skref en del bref och afskickade
dem med budbärare; brefven hafva dock aldrig kommit
fram. Han stannade blott en kort tid i Ujiji, som
han lemnade i Juni 1869. Han stötte på en bred flod
Lulaba, hvilken han dock fann vara en förlängning af
Chambesi, som

han nu följde flere hundrade engelska mil, tills han
kommit på endast 30 svenska mils afstånd från den del
af Nilen, som redan var känd. Men nu öfvergåfvo hans
män honom åter, så att han måste återvända till Ujiji,
hvarest Stanley kort derefter träffade honom. De
företogo nu några färder tillsammans, hvarefter
Stanley den 14 Mars detta år lemnade Livingstone,
medförande bref ifrån honom. Sjelf skickade han
arabiska kurirer till Zanzibar vid kusten med
korrespondenser, hvilka också redan varit synliga i
alla möjliga tidningar.

Livingstone har föresatt sig att fortsätta sina
forskningar och lösa ännu tvenne problem: nämligen
det fullständiga undersökandet af de från Nilen nu
återstående 30 svenska milen
mellan den plats, der han måste vända tillbaka, och den redan
undersökta trakten, samt granskandet af en berättelse om fyra
bifloder,  hvilka   lemna Lulaba  sitt   vatten. Härtill  beräknar
Livingstone en tid af  omkring ett   och   ett halft   år,   så att
den store resenären, äfven  om  allt   går   efter hans   önskan,
först   i   slutet af nästa  år   kan   väntas tillbaka   till   Europa
och England, hvarest ban dock redan   nu   är dagens samtalsämne 
och hvars hjelte han skall blifva,   då   han återvändt, i
synnerhet om han lyckas i sina föresatta uppgifter, hvilka äro
stora   och   skola  lemna nytt och kraftigt   bevis
på   det   berättigade  i  menniskans   stolta   medvetande   om
--   den egna kraften.

Axel Krook.



Indianerna och deras fångar.

(Ur morbror Barkmans berättelser vid toddyglaset.)

Herr Barkman satt några ögonblick tyst, läppjade
på sin toddy samt tycktes samla sina minnen --
och det dröjde en god stund innan han fortsatte:

"Småningom började jag känna en viss benägenhet
att blanda mig i en affär, som var vågsam nog, men
som derföre utöfvade på mig en sorts lockelse -- jag
har alltid varit böjd för det äfventyrliga. Således
tillbjöd jag Thompson -- det var den unge mannens
namn, hvars farbror nyligen hade blifvit bortsläpad
af indianerna -- att vara honom följaktig på den
expedition han ämnade företaga. Till svar tryckte
han min hand och öfverenskommelsen härom var sluten
mellan oss.

"Utan några vidare äfventyr uppnådde vår diligens
närmaste station, och medan vi berättade vårt
äfventyr, blef den sårade soldatens arm sorgfälligt
förbunden. Vi voro midt i de osäkraste trakterna och
man var troligtvis van att höra dylika äfventyr, som
det jag nyss sökt skildra, ty man yttrade icke den
ringaste förvåning, ehuru kommendanten på den lilla
närbelägna fästningen tjenstaktigt ingick på att låta
en liten afdelning soldater sitta till häst, för att
hjelpa oss att följa indianerna i spåren. Thompson
var i en nervös spänning och oro, han gick ut och in,
gaf order och strödde ut penningar och kom i synnerhet
för det sista åtgörandet i soldaternas gunst.

"Rustningarne för det tillämnade ströftåget voro snart
öfverstökade och den lilla soldattruppen satt till
häst knappt en fjerdedels timma efter vårt samtal
med kommendanten. Jag var den enda bland diligensens
passagerare, som åtföljde Thompson, och i spetsen
för soldaterna sprängde vi nu till den plats, der
indianerna öfverfallit oss.

"Det var ännu icke långt lidet på morgonen, men
hettan var stark och lofvade blifva qväfvande. På
den plats, der striden stått, låg på gräsmattan
svartlefradt blod mellan blommor och dagg; det höga
gräset var nedtrampadt vida omkring och hade ännu ej
hunnit resa sig. Vi gjorde halt och undersökte noga
terrängen. Derefter trafvade vi öfver närmaste kulle
och så mot vester, der alltjemt i gräset syntes spår
som visade oss hvilken väg indianerna dragit fram. --
Den klara himlen, hvars hvalf tycktes sluta der de
jemna slätterna togo vid, och på detta evigt 'gröna
och blå' hängde nu våra blickar, i förhoppning att
upptäcka något föremål, som förkunnade 'rödskinnens'
närhet.

"Den oro som uppfyllde Thompsons själ var alltjemt i
tilltagande och han framkastade då och då några ord
om sin förhoppning att kunna uppspåra indianerna: att
med en stor penningsumma kunna friköpa sin farbror,
eller att, efter en blodig strid, befria honom. Men
det syntes tydligt, att den stackars gossen just sjelf
inte trodde på de tröstansfulla ord, som undföllo
honom, ty han for oupphörligen med näsduken öfver
sin af ångest fuktiga panna, eller afbröt sig sjelf
med att fråga: 'hvad tror ni? ... tänk om man redan
har dödat honom?' Och så gaf han sin häst sporrarne,
och vi följde honom i sträckande galopp.

"På detta sätt hade vi färdats framåt något
öfver en timma, då alla spår i gräset plötsligen
upphörde. Också vi
gjorde halt. för att fråga hvarandra: 'månne
gräset rest sig genom den tilltagande solhettans
verkan?' eller 'hade indianerna beräknat möjligheten
att bli' förföljda och derföre, med en list,
egendomlig för denna folkras, tillintetgjort de märken
deras hästars hofvar lemnat efter sig?' Huru som helst
måste vi nu tåga fram med större försigtighet.

"'Låt oss noga observera från hvilket håll vinden
kommer'. sade en gammal soldat, 'buffeln går aldrig
mot vinden.'

"'Och indianen följer buffeln', inföll Thompson.

"Det var en lugn och stilla dag, knappt ett grässtrå
rörde sig; men vi öfvertygade oss dock snart att, huru
svag än vinden var, så kom den från ett annat håll,
än den stråt vi hittills följt, och vi gjorde nu en
vinkelartad sväng i det vi spridde oss temmeligen
vidt ifrån hvarandra. På vinst och förlust hade vi
på detta sätt ridit nära en halftimma, under hvilken
Thompson mer än hundrade gånger sagt: 'tänk om vi
begifvit oss åt orätt håll ... tänk om vi aflägsna
oss i stället för att närma oss indianerna!' En af
soldaterna, som var skild från oss ett litet stycke,
gaf då till ett rop och svängde mössan i luften
kring sitt hufvud. I sporrstreck närmade vi oss
honom nu. Mellan sina händer höll han en mörk trasa,
tydligen sliten ur något klädesplagg.

"'Vi äro på rätt spår, skulle jag tro', sade
han, 'jag kan svära på, att den är sliten ur en
uniformsrock. Stackars Charley, han och jag hafva två
års tid tjenat i samma kompani. Han var en bra kamrat
och han har väl inte just så godvilligt lunkat med
de blodhundarne!'

"Till venster om oss lågo några kullar, de voro
temmeligen höga och vi beslöto att till fots smyga oss
fram till deras spetsar för att få en vidsträcktare
öfverblick öfver den enformiga nejden.

"'Indianerna äro ej långt härifrån, jag kan ge min
salighet i pant derpå', sade den gamle soldaten, som
gifvit oss rådet att styra vår kosa efter vinden. 'Ser
ni, der långt borta, just på den der fläcken, dit jag
pekar, och der jorden tycks sluta och himlen taga vid
... der ja! Märker ni något som rör sig ... det
är en buffelhjord.'

"'Han har rätt', sade Thompson, som med af
sinnesrörelse skälfvande händer fattat den lilla
klädeslappen, som soldaten funnit hängande på några
grässtrån. 'Det är vår Herre, som styrt våra steg
hitåt; men nu gäller det att vara försigtiga ... jag
vill krypa fram mellan gräset . . . ni, mr Barkman,
följer ju med?'

"Det höga gräset dolde oss nästan alldeles och blott
en något starkare vågformig rörelse mellan blommor
och blad utvisade den väg vi smögo framåt.

"Uppkomne pä kullen sågo vi mellan bladverk och
strån rakt framför oss en grupp indianer, som med
de löjligaste rörelser på händer och ben dansade
omkring en eld, hvars flammor och rökhvirflar just då
som bäst höllo på att stiga mot skyn. De dansande
vildarne syntes i allmänhet icke vara beväpnade och
Thompson hviskade i mitt öra: 'Troligtvis äro dessa
ej de rödskinn vi söka.'

"Men jag var af motsatt tanke och dragande honom med
inig bort ifrån kullen, lät jag honom förstå att
jag fruktade det värsta och att elden kanske vore
ett bål, på hvilken de offrade sina fångar samt att
dansen möjligtvis betydde krigarnes segerglädje. -- Den
stackars gossen vacklade en sekund, men det var blott
en hastigt öfvergående sinnesrörelse; med bleka kinder
och flammande ögon ilade han nu mot soldattruppen och
med ett 'framåt!' var han i sadeln och sprängde bort
öfver kullen på sin löddriga häst. Soldaterna följde
honom brinnande af stridslust och det dröjde icke
länge innan indianernas dans afbröts af ett väldigt
'hurra' åtföljdt af gevärsskott.

"Indianerna sprungo till sina vapen. Det blef
en häftig strid; 'rödskinnen' beto i gräset eller
flydde, eftersatta af våra soldater; men Thompson och
jag skyndade fram till elden, som verkligen var ett
bål. Den syn, som här mötte våra ögon, var förfärlig:
vi sågo en död, halfförbränd menniskokropp och
der bredvid låg en sanslös man, dock ännu orörd
af lågorna. Vi badade hans tinningar med whisky
(jag hade försigtigtvis medtagit en liten flaska)
och efter att hafva hällt
några droppar af detta starka fluidum i den
afsvimmade mannens mun slog han omsider upp sina
ögon. Emellertid hade vi i honom igenkänt diligensens
konduktör. Thompson var utom sig. 'Hvem är den
uppbrände mannen?' frågade han. Det var stackars
Charley, soldaten, som indianerna ryckt ned ifrån
vagnstaket, der han för några få timmar sedan sökt
göra lifvet så beqvämt som möjligt för sig.

"Våra   soldater återkommo   nu   i   sporrstreck
och utan någon mansspillan,   fastän   de förde fyra
lösa hästar emellan
sig, tillhörande kamrater, som stigit af ett stycke
ifrån oss, der de så godt sig göra lät tillredde
en bår för en man, som de förmodade vara Thompsons
farbror. Den gamle soldaten gjorde nu en min emot
mig och hviskade att mannen icke var död, fastän de
hundarne skalperat honom.

"Thompson, den hedersgossen, jag vet, min själ, inte
om han var mera förtviflad eller glad. Emellertid
var gubben ännu vid lif och efter få timmar under
läkarevård."

Herr Barkman tystnade några sekunder samt tömde sitt
toddyglas.

"Ja, så slutade detta vårt äfventyr; gubben Thompson
kryade på sig och jag tror att han bor, ännu i dag som
är, i Omaha. Hans äfventyr väckte mycket uppseende
och han kunde inte nog berätta om den förfärliga
plåga han utstod då indianen flådde af honom
hufvudsvålen. Då jag för tvenne år sedan träffade
honom var han kry och munter, och jag behöfver inte
säga dig att han naturligtvis bar peruk."


Soldaten Charleys öde hos indianerna.


Tecknaren har till denna uppsats framställt de begge
scener, då den olycklige soldaten och passageraren,
hvilka också i föregående uppsats omnämdes, på det
fasansfullaste
marterades -- den ene då han brändes (se sid. 244) och
den andre   då  han   skalperades   (se   sid. 245).
Man ser uti den ena bilden huru vildarne omkring sitt
offer anställa en infernalisk krigsdans, och uti den
andra huru en indian efter verkställd skalpering med
djefvulsk fröjd triumferande uppvisar den skalp han
förvärfvat -- begge lika hemska scener, hvilka i all
sin nakenhet återgifva indianernas sätt att söka
hämma civilisationens   förposter   och  befrämjare
att   framtränga   på rödskinnens förr okränkta
jagtområden.



Reseminnen från Rhen 1866.

Af Emil von Qvanten.

Jag lemnade   Coblenz tidigt  på eftermiddagen en
solig junidag och njöt ännu en gång i fulla drag
anblicken af  de   herrligt rika stränderna, med
Ehrenbreitsteins rödglimmande fäste på sin branta
klippa i fonden.    Ångfartyget
plöjde   i   sakta   mak   flodens   gulgråa böljor;
Stolzenfels och Lahneck passerades och nya vyer trädde
fram.

På   fartygets   akterdäck   satt   en   yngre,
tjock, originel, tysk   herre,   åtskilliga
engelsmän   och   engelskor,   en   fransk

språkmästare m. fl. Jag lemnade dem alla och
förfogade mig till fartygsfören, der man hade en
för soltält, hjulhus m. m. fullkomligt fri och
oskymd utsigt. Rundt omkring mig fördes ett lifligt
samtal af brunstekta nassauska vingårdsmän, arbetare,
qvinnor och barn. Kriget, det tyska inbördes kriget,
som just då börjat, var allmänna samtalsämnet. En
gammal vingårdsägare, till hvilken jag vändt mig med
några frågor, anmärkte att en mängd preussare ägde
vingårdar på nassauska sidan. "Och huru skall det nu
gå?" fortfor han. "Skola den ena strandens bebyggare
anse den andras såsom fiender?
Skola vinfälten blifva vanskötta och tusende menniskor
förlora bergning och egendom? Och så tager man på
preussiska sidan ende sonen från den fattiga enkan
och gör honom till soldat, och så får han en kula
i bröstet och dör! Det är förfärligt, min herre",
tillade han med en grämlig suck.

Detta var icke enda gången jag erfor att förvirringen
i sinnena var gränslös. Traditionelt, i synnerhet hos
en mängd katoliker, gällde ännu österrikiska kejsaren
såsom en symbol af
tyskhet och tysk enhet, och hos den råa, under
presternas inflytelse stående massan uppdök
föreställningen om ett nytt religionskrig,
som kejsaren nödgades föra, angripen af den
protestantiska, preussiska kungen. Så resonerade också
till slut min gamle vingårdsman och råkade derigenom
i brinnande gräl med en tidningsbeläst sjöman, som
förklarade alla sådana påståenden för bara dumt prat
och käringsladder. Katolik ville han förblifva, så
länge han lefde, men åt Preussen önskade han seger,
ty detta vore Rhenländernas kommersiela och sociala
lycka. Till all lycka för lugnet om bord på 
"Kronprinsessan af Preussen", steg vingårdsmannen i land
vid Nieder-Kostert, der han ägde värdshuset "Kronan",
fordom mycket besökt, men nu mera öfverflygladt af
grannen "Stjernan", såsom han berättade mig. Också
fanns Stjernan antecknad i Baedeker, hvaröfver han
öfvermåttan förundrade sig. Vi skildes åt i all
vänskap.

Färden var förtjusande.    Ofvanför det gamla
Königsstuhl vidgade   sig   flodbädden.    Borgen
Marksburg,   den   enda  vid




Den fångne Thompsons skalpering.
(Tillhör art. "Indianerna och deras fångar".)

hela Rhen som är fortfarande underhållen i
gammaldags, orubbadt skick, visade sig på toppen af en
klipp-pyramid, hvilken man, till följd af en krökning
af floden, får ganska länge se från skilda håll. I
sanning voro de medeltidiska riddarfästena ena ganska
ruskiga, obeqväma och plumpa nästen! De presentera
sig i alla afseenden bättre såsom ruiner. De fritt
sväfvande hvalfbågarne, de nedrasade, i pittoreska
spillror brutna murarne och enstaka, höga tornen
öppna för tanken ett långt perspektiv in i tidens,
rike af vexlingar och öden, kraft och förfall, lif
och utveckling. Men den gamla, gråa, hopgyttrade
massan der uppe på klippans spets, från hvars
färg den knappast kan särskiljas, är lika oskön som
ointressant. Marksburg tillhör hertigen af Nassau och
begagnas af honom till fängelse för förbrytare. En
liten garnison finnes också instängd der uppe,
tillsammans mod några kanoner från trettioåriga
kriget.

Emellertid fortsätter floden att kröka sig och slår
en dubbel bugt genom landet. Stränderna tränga
sig samman, de äro ej mera så lifligt odlade, utan
vildare, djerfvare. Aftonens skuggor begynte så
småningom att smyga sig in i taflan och gåfvo
henne nya, djupa färger. Efter att hafva krökt
om Filzen, fingo vi till höger Boppard, nedkrupen
helt tätt till flodens rand och med ett utseende
så gammalt, så gammalt, som något af de der små
jordegummornas, hvilka lära finnas i féernas land. Det
är i sanning ej heller underligt alls, ty sin barndom
såg Boppard redan under celternas tid! Romarne gåfvo
henne en mur kring lifvet och medeltiden krönte
hennes panna och hufvud med kyrkor och kloster, de
sednare nu förvandlade dels till statsanstalter,
dels till sanitära inrättningar. De flesta husen
se så innerligt gråa och ålderdomliga, små och
underliga ut, en del med af korsvirke öfverbyggda
gaflar, lutande och hopklämda, nästan såsom i
förvirring. Den bugtande muren stryker längs randen af
floden, i hvilken den då och då fällt ned ett stycke,
liksom tänderna lossna cch falla ur den åldriges
mun. Boppard har förut till och med varit en fri
riksstad i det heliga tysk-romerska riket. Det
är sålunda en mycket förnäm gumma, ehuru nu på
förfärligaste förfall. Jag ångrar mycket, all jag ej
stannade qvar öfver natten i Boppard; det hade just
varit ett ställe att framkalla dessa vakna drömmar,
som äro så fängslande för poeter och melankolici. Men
det kan vara så godt det som skedde; ty kanske hade
icke staden i det klara morgonljuset längre gifvit
samma poetiska intryck som nu i qvällens tilltagande
skymning, hvilken så väl öfverensstämde med dess
historia, öden och förfallna skick.

Ofvanom Boppard, till venster vid floden, framglänste
det lilla Camp, en by, inbäddad i grönt, och hitom
Camp, högt uppe på högra strandens yttersta
klippkant, syntes ruinerna af de båda borgarna
Sterrenberg och Liebenstein, också kallade med ett
gemensamt namn "Bröderna". En af den finska skaldinnan
Vilhelmina Nordströms romanser, som målar den mörka
sagans och den egendomliga lokalens förenade karakter,
rann mig härvid i hågen:

En skugga der på stranden af och an
Sig rörde. Sagan sade: det är han,
Som slog  en gång sin faders son, han går 
Förbannad här se'n många hundra år.

Den sista borgherrn kan ej finna ro 
I sina döda fäders stilla bo:
Vid sidan af sin slagne broder han 
I hvalfvets dunkel icke hvila kan.

Hur kunde brodern då sin broder slå? 
De voro om en flickas kärlek två --
Så sade Sagan, och en rysning for 
Igenom luften, som på sagor tror.

Och skogens löf, de hviskade också: 
Hon hade lena lockar, ögon blå: 
Och böljan svarade: jag vet det nog,
Ty det var vid min barm den arma dog.

Under det fartyget i den allt mer mörknande qvällen
gled uppför floden, framstodo ruinerna på ett
omvexlande och rörligt sätt, liksom framtrollade
af en mystisk makt. När jag från mitt observatorium
i fören blickade tillbaka, kunde
jag, till följd af flodens dubbla, tvära krökningar,
se de höga stränderna i sicksack lyfta sig öfver
hvarandra i flera linier, de längst bort belägna
skimrande i silfveraktigt grönt, de närmsta svepande
sig i allt mörkare grönblått, emedan skuggorna blefvo
tätare ju djupare nedåt linierna stupade. Öfverst
simmade ännu ett varmt, violett sken, sista återstoden
af aftonrodnaden, och göt sig öfver konturerna af
strandens högsta branter.

Vi passerade Hirzenach och Welmich, hvilkas
hvita hus och kyrktorn vänligt tittade fram
ur skymningen. Vid flodkanten till höger låg den
s. k. Råttan, ruinen efter en gammal borg, som i sina
välmaktsdagar hette Deurenberg och en gång i verlden
innehades af erkebiskop Kunz von Falkenstein af
Trier. Fartyget lade till vid S:t Goar, och jag gick
der i land för att taga nattqvarter. Min originele
tysk, som under tiden expedierat ett par buteljer
rhenskt på akterdäck, följde med, och efter att
hafva undergått mönstring af värden på värdshuset
"Liljan" -- han undersökte visst om vi sågo mycket
hungriga och törstiga ut -- sutto vi snart uti matsalen
i nämde till skylten mycket oskuldsfulla värdshus --
som jag dock ej rekommenderar åt sparsamma resande --
sysselsatta med hvar sin portion gåsstek. Jag drack en
half mosel, under det min reskamrat tömde en flaska
rhenskt. Han klandrade min mosel, såsom icke ägande
tillräcklig arom, och jag å min sida tyckte att han
hade allt för stor förkärlek för rhenvinet. Efter
något politicerande, hvarunder reskamraten kom till
det resultat, att han icke rätt visste med hvilkendera
sidan han skulle hålla, steg han upp och gick till
hvila, ganska mycket omtöcknad af det rhenskas
doftande aromer. Jag följde hans exempel i så måtto,
att jag snart gick till sängs, för att kunna vara
uppe så mycket tidigare. Jag hörde vakten -- S:t
Goar hade nyss fått en liten preussisk garnison --
patrullera nedanför mitt fönster och då och då ropa
sitt: "Halt, wer da?"

Klockan 6 på morgonen var jag ute. Den, som vill
besöka borgruiner, kan här, vid S:t Goar, välja
mellan tre stycken, som alla på en gång äro inom
synhåll: det präktiga stora Rheinfels, och på andra
sidan floden, till venster, den förr omnämda Råttan
samt till höger Katten, hvardera liggande på en afsats
af de i skarpa vinklar utskjutande strandbäddarne. Jag
gick först upp till Rheinfels, som ännu under franska
revolutionstiden gjorde tjenst som fästning och
sedermera förstördes af fransmännen, hvilka förstört
och sprängt sönder så godt som alla gamla fästen längs
Rhen. Vägen var ganska beqväm, men herr kastellanen
eller vaktmästaren stod ej till att träffa, så att
jag icke fick komma in i ruinen och se dess djupa,
underjordiska hålor, i hvilka fordom de ståtliga
grefvarne von Katzenelnbogen inspärrade sina fångna
fiender. I en vallgraf höll nu ett litet detachement
preussare på all öfva sig i målskjutning. Jag klef
ännu högre upp på sjelfva strandbäddens kant, der
jag fick ruinen under mig, och det var ganska eget
att der i den stilla morgonen höra trumhvirflar och
brakande skott. Men bäst taga sig stränderna, med
städer, gårdar, slott och ruiner, ut från sjelfva
floden; der uppe ser man blott ett flackt land,
medan allt det sköna ligger nedbäddadt i den djupa,
väldiga floddal, som Rhen skurit åt sig. Nedkommen
från Rheinfels, lät jag sätta mig öfver floden,
för att klifva upp till Katten. Båtkarlen stakade
oss fram ett stycke längs stranden, innan han
satle öfver. Här fordras skicklighet i manövern,
om man ej skall mot sin vilja blifva bortförd af
strömdraget; ty emedan strömmen här sammanträngts i
en smal fåra, är den både djup och strid, och i dess
hvirflar hafva flera än en båt neddragits. Härifrån
kommer den bekanta sagan om nymfen Lorley. Sjelfva
Lorley-klippan, som man får i profil, då man sätter
öfver floden mellan S:t Goar och S:t Goarshausen,
är blott en naken, skarp strandvinkel eller rättare
spels, som skjuter fram såsom en hög, väldig
vågbrytare. Stället gör emellertid föga skäl för
sin romantiska ryktbarhet. Nyckeln till Katten fanns
hos borgmästarn i S:t Goarshausen, och jag fick en
gammal käring till ledsagerska. Det är att märka
att ruinerna, åtminstone många bland dem, nu mera
innehafvas af mer och mindre förnäma liebhabrar, som
tillhandlat sig dem för kontanter, att de äro stängda
och att man, för nyckelns erhållande, med thy
åtföljande mer eller mindre värdig cicerone, får betala
ganska skäligt. Så har man vid Rhen af sjelfva
förfallet förstått göra sig en inkomstkälla, och
en entusiastisk resande blir ytterligare prejad i
ruinen.

Min käring och jag klefvo emellertid upp till Katten,
som nu för tiden äges af en mecklenburgisk adelsman
och hvars murar, omlindade med murgrön och andra
slingerväxter samt bevuxna med gräs och buskar,
resa sig den ena öfver den andra i pittoresk
oreda. Också denna borg innehades fordom af hrr
Katzenelnbogen, hvilka på spe gåfvo åt erkebiskop Kunz
von Falkensteins borg namnet Råttan. Båda borgarna
liksom lura på hvarandra. Det var ganska roligt
att vanka omkring här och se huru innerligt trångt,
otrefligt och obeqvämt de rhenska rofriddarne hade
det. Sedan jag afskedat min pratlystna cicerone,
vandrade jag inåt landet längs kanten af en ås, kom
till gula sädesfält och gröna ängar samt slutligen
till en liten vacker dal, som kallas Schweizerdalen,
på hvars botten en bäck sorlar fram och små qvarnar
bullra. Utanför hyddorna skötte folket sitt bleke och
vattnade flitigt väfvarna. Mörk skog å ömse sidor
och öfverhängande, underligt formade klippor gåfvo
åt promenaden ett stort behag. Närmare åt mynningen,
det vill säga åt S:t Goarshausen till, tilltogo
vinbergen åt solsidan.

Ett vinberg vid Rhens stränder efterger ingalunda de
gamla riddarborgarna i befästningskonst. Tvärtom. För
att få jorden att hållas qvar och för att kunna
draga så stor nytta som möjligt af utrymmet, måste
vingårdsmännen bygga en mängd murar och terasser
af sönderhackad skiffersten. Dessa terasser,
mellan hvilka gångar lemnats öppna, löpa i de mest
förvirrade, oregelbundna in- och utvikningar längs
berget eller kullen och dela med sina gråa eller
brunaktiga linier dess yta i alla möjliga och omöjliga
figurer. Som sagdt, för att anlägga vinberg vid Rhen,
fordras ett ingeniörsnille, som öfverflyglar de gamla
borgbyggmästarnes uppfinningsförmåga. Men vackert
är ett dylikt vinberg just icke, till följd af den
massa gråbruna stenmurar, som det presenterar. Der en
mängd vinberg oafbrutet fortlöper längs stränderna,
hvilket är fallet kring S:t Goar, ser det således,
åtminstone denna årstid och i förmiddagssolskenet,
betydligt kalt ut. Vinbergen ligga så mycket som
möjligt vända åt söder, ty ju mera sol, ju bättre
drufva. För öfrigt slår skörden mycket olika ut, så
att t. ex. Rüdesheim och Assmanshausen vissa år kunna
producera medelmåttigt vin, under det mindre förnäma
och ryktbara vinberg åstadkomma ett vida bättre.

Här, såsom i allt annat, skall man ej gå efter
namnet, utan efter sakens egen beskaffenhet. Den
rhenska vinhandeln lärer kunna vara ganska
riskabel, i det att drufsaften visserligen
vanligtvis ligger till sig, men också stundom
försämras, då vinhandlaren kan göra de största
förluster. Vissa sorter måste också underhjelpas, så
att säga "uppfostras", genom skicklig och konstmessig
behandling. Men detta kan äga rum blott med de mindre
ädla slagen.

Återkommen till "Liljan", fann jag min reskamrat
mornad och nyter, sysselsatt med att "schnapsa"
och dricka sodavatten, för att klara hjernan. Han
är operasångare från Carlsruhe och afreste från S:t
Goar på jernväg. Jag deremot fortsatte färden på
ångbåt uppför floden, efter att hafva tillfredsställt
"Liljans" värd, som liknade den i "Tusen och en Natt"
i krukan instängda anden, hvilken, af förargelse öfver
sin långa fängelsetid, lofvade sig sjelf att döda
den som komme att befria honom. Så hade "Liljans"
värd alltför länge väntat på gäster och belönade nu
min och öfriga reskamraters ankomst genom att
beskatta oss på det orimligaste. Så fick jag, bland
annat, särskilt betala en rund summa för borstning
och blankning, ehuru mina kläder icke visste af någon
dylik, dem bevisad uppmärksamhet. Fartyget passerade
Oberwesel, Caub och Pfalz, Bacharach med vackra
kyrkor och slott, ruinerna Schoenburg, Stuhleck,
Fürstenberg, Falkenburg m. fl., slottet Rheinstein,
ett motstycke till Stolzenfels, bygdt 1825-29 af
prins Fredrik af Preussen, vidare Assmanshausen, der
det berömda vinet växer, samt det lilla gröna Bingen,
med det midt emot belägna Rüdesheim.

Jag hade mycket roligt åt en liten engelsk miss om
bord på   fartyget.    Hon   gjorde,   tillsammans
med far, mor och en familjevän, sin första
kontinentaltur.    Familjevännen var uppnosig,
blek   och   vräkig,   men   såg  humoristisk ut, en
riktig John Bull; fadern liknade en gammal gårdvar,
som blesserats i   många   bataljer för husets  bästa
och heder, var enögd och halt.    Båda   herrarna
drucko   rhenskt   vin   med   is, mamma, tjock
och fet, sydde; men den lilla missen ritade i
sitt album, aftecknande   Rhenflodens    stränder.
Med   Lorley   var   hon mycket sysselsatt.    När
hon fått färdig en teckning, gick hon omkring   till
alla,   till pappa, mamma och familjevännen, och de
beundrade   synbarligen   hennes konst-prestationer.
Pappa sjelf   gaf   sin   pennknif   till
blyertspennans formerande.    Allt gick så husligt
och ogeneradt till väga, som om de varit i sitt eget
drawingroom, och detta var just det trefliga.

När   lilla   missen,  som nu är ett kälebarn, en gång blir
gift, fått sig barn och omsorger, kanske sorger, då skall hon
säkert   ibland   taga   fram sitt album, betrakta sina teckningar
från   Rhenfioden   och   med   ett gladt smålöje, kanske en lätt
suck,   påminna   sig   den sköna färden i  pappas, mammas och
familjevännens sällskap.

Ofvanför Bingen börjar floden utbreda sig och
stränderna blifva flacka, under det att höjderna
blåna långt bort i fjerran. Till venster får
man Johannisberg, med sitt hvita slott på
sluttningen, och nu börja tornspirorna i Mainz
att uppsticka. 

Jag hade gått ned i salongen, för
att taga vara på mina saker, då fartyget efter en
stund stannar. Inbillande mig att vi redan voro
framme i den gamla kurfurstligt-erkebiskopliga
staden, rusar jag upp och ilar i land, för
att söka hotellet "Mainzer-Hof". Mycket tarflig
byggnadsstil här i Mainz, tänkte jag för mig sjelf,
der jag vandrade längs oansenliga gator med små,
otrefliga hus. Efter förfrågning, kom jag fram till
"Mainzer-Hof". Lokalen var belägen på en bakgård;
jag såg ett smutsigt golf, träbänkar och dito estrad,
afsedd för krogmusikanter. Mycket besynnerligt, mycket
obehagligt det här, tänkte jag. Men efter ett kort
samspråk med värden, kom jag under fund med att jag
var i Biebrich och icke i Mainz. Jag for helt förargad
upp och rusade tillbaka till stranden, der just en
liten ångbåt -- mitt stora Rhenångfartyg syntes ej
mera till -- skulle afgå till Mainz och liksom enkom
väntade på mig. Jag såg vid affärden det vackra
Biebrichska slottet med sina berömda trädgårdar från
sidan och inträffade i Mainz på qvällen.

Präktiga slingerväxter, som halft betäcka de stora
husen vid strandgatan, det tunga, fordna kurfurstliga
palatset och dito arsenalen med en mycket rolig figur
på taket, en riktig Didrik Menschenschreck, stor och
fet, med svärdet i högsta hugg, och sedan den väldiga
domkyrkan af röd sandsten, med fem massiva torn
och en ryttarstaty högst upp på takåsen, påminnande
om guvernören, som "rider" i Don Juan, allt detta,
förgyldt af den nedgående solen, gaf åt den gamla
staden ett egendomligt, på en gång tungt och eldigt
uttryck.

Här är folkmassan katolsk och antipreussiskt
sinnad. Här finnes mycken ålderdomlig karakter,
mycket höggaflade hus, förgallrade fönster, smala
gator och hvalf, genom hvilka man ser genuina
medeltidsperspektiv. Den ofta förherskande röda
färgen på byggnaderna, uppförda antingen af rödt
tegel eller röd sandsten, höjer det helas karakter
på ett poetiskt sätt. Mainz är icke blott ett före
detta säte för en af de katolska andliga kurfurstarne,
utan äfven Gutenbergs stad, och detta blir dess ära,
äfven sedan ingen mera tänker på att det funnits
sådana underliga ting som erkebiskopar och kurfurstar
i en och samma person. Gutenbergs staty, modellerad
af Thorwaldsen, står på ett torg nära domkyrkan. Den
är vördnadsbjudande. Deremot är Schillers staty
af Scholl, på en öppen plats icke långt derifrån,
nästan jemmerlig.

Som domkyrkan innesluter en mängd minnesvårdar öfver
kyrkofurstar, biskopar och domherrar, ströfvade jag
omkring i den under påföljande förmiddag och kom
snart i samspråk med den gamle sakristanen, som,
naturligtvis mot kontant erkänsla, visade mig de
till kyrkan hörande korsgångarna, hvilka innesluta
en liten fyrkantig, planterad gård och, jemte några


Rhen-panorama.

mycket gamla minnesmärken, en år 1842 af damerna i
Mainz upprest minnesvård åt minne-sångaren Henrik
af Meissen, kallad Frauenlob. Den gamle sakristanen
var en språksam och egendomligt utpräglad man. Han
talade som en fornforskare och konstkännare,
yttrade sig med förakt om hvarje monument, som är
yngre än från 1500:talet, och förirrade sig slutligen
i en politisk oration, hvarunder jag tyckte mig höra
hans egen biskop tala. Preussiska kungen är, enligt
den katolskt traditionela uppfattningen i Mainz, en
krönt röfvare, som föres i ledband af den samvetslöst
äregirige Bismarck och som dessutom förenat sig
med två riktiga spetsbofvar, Victor Emanuel och
Garibaldi. Det preussiska militärsystemet duger
ej. Det går ej an att vara militärpligtig ända till
fyrationde året, då man redan för länge sedan gift
sig, fått barn och borgerlig verksamhet att sköta
om. Tyskland kunde ganska väl hjelpa sig fram sådant
det är, bara alla tyska stater komme öfverens om
att antaga en och samma kriminallag, en och samma
författning; men nu vill Preussen plundra de öfriga
tyska furstarna på deras länder, o. s. v. Det var
ganska intressant att höra på. På vår Gustaf Adolf den
Store var den lärde sakristanen mycket förgrymmad, i
synnerhet emedan han i Mainz "lagt dubbel kontribution
på prester och judar". Slutligen, då jag ej längre
ville uppehålla mannen, och sedan han med åt himlen
riktad from blick emottagit min afgift, visade han
mig på stora kyrkdörren af jern en dugtig buckla,
som dit bibragts af Gustaf Adolfs kanoner.

Bland monumenten inne i kyrkan vill jag omnämna
blott tvenne, från 13:de och 14:de seklet. De
finnas på ömse sidor om stadsförsamlingens altare,
ty denna dôm har, eget nog, ett hufvudaltare i
hvardera ändan af midtelskeppet. Det ena monumentet,
anbragt i basrelief på en af de fyrkantiga, tjocka
pelare, som uppbära hvalfvet, föreställer kurfursten
Peter af Aichspalt, som med sina händer eller armar
öfverskyggar tre andra figurer, föreställande kejsar
Henrik VIII, konung Ludvig af Bäjern och konung
Johan af Böhmen. Den värde prelaten, som i ungdomen
förtjenade sitt bröd med att sjunga på gatorna och
som sedermera tillsatte konungar, är föreställd mycket
stor och fet, öfvermålad, liksom de andra figurerna,
med granna färger, hvaremot kejsaren och kungarne,
hans skyddslingar, äro mycket små och späda, ungefär
såsom gossar, i hvilkas lugg den faderlige prelaten
huserar. Det andra monumentet, på motsatta sidan,
framställer i samma stil erkebiskop Sigfrid III
af Eppstein samt grefve Wilhelm af Holland och
landtgrefve Henrik af Thüringen, hvilka båda
han krönte till tyska kejsare. I dessa monument
öfver Mainz' herdar och herrar råder en ganska
egen blandning af andliga och verldsliga emblem,
såsom biskopsstafvar och mössor, ridderliga vapen
och sköldar. Tänk bara hvad en sådan der matador,
som på en gång var hertig eller grefve, erkebiskop,
kardinal och kurfurste, tänk bara hvad han var för
en väldig herre, ingalunda god att drabba ihop med
ens för kejsare och kungar!

Men jag aflägsnar mig ur den gamla, tunga dômen. En
kort jernvägstur, och jag befinner mig i Wiesbaden,
den bekanta bad- och spelorten i hertigdömet Nassau.

Wiesbaden är ytterst nätt, putsadt, vårdadt. Husen
stå radade bredvid hvarandra, såsom i elfenben skurna
tärningar, gräsmattorna äro gröna och sammetsmjuka,
promenaderna skuggiga. Utanför kursalen sträcker sig
en stor, aflång, med popplar kringplanterad plan, på
hvilken två fontäner plaska; på sidorna utsträcka sig
med portik försedda saluhallar, i hvilka alla möjliga
lyxartiklar utbjudas. Bakom kursalen utbreder sig
en park, fullsatt med stolar och bänkar, prydd med
en hög springvattenstråle, lummiga träd och dammar
med svanor, som matas af sköna, eleganta fruntimmer
från alla verldens länder.

Klockan är just nu tre. Musiken spelar upp och
hela den eleganta verlden hvimlar i den täcka parken
utanför kursalen. Engelska misser med smärta lif, blåa
sidenklädningar och hvita blonder, som likna skyar,
polskor och ryssinnor, med sina manliga följeslagare,
promenera eller äro placerade öfverallt. Men der inne
i smårummen -- de äro dock stora,
praktfulla salar -- på sidan om kursalen, församlar
sig en annan, icke mindre egendomlig skara. Här spelas
roulette och rouge et noire. Rouletten samlar alltid
kring sig en mängd nyfikna åskådare. Här ser man
rätt ofta unga flickor utsätta sina floriner på ett
nummer i det gröna klädet. Men rouge et noire, som
spelas i rummet näst intill, är det egentligen stora
spelet; här vågas och förloras de största summorna,
här ser man de utpräglade spelarefysionomierna, den
gulbleke spelaren af profession, som gjort spelet
till sin födkrok, den beräknande girige amatören,
som med en korps blick följer hvarje skiftning,
noggrannt utprickande, på dertill enkom inrättade
kort, resultatet af hvarje utslagning, samt slutligen
den passionerade, öfverdådige spelaren, som lockas af
spelets demon att störta sig blindt i dess gastarmar,
för att sönderkramas och utdelas såsom offer åt banken
och de båda andra slags spelarne.

Vid midten, på hvardera sidan om det aflånga bordet,
sitta croupiererne och hafva framför sig högar af
guld, silfver och banknoter, hvilka de ömsom utdela,
ömsom öka, genom att skrapa till sig de af spelarne
förlorade summorna. Deras ansigten äro orörliga, och
de äldre se gräsliga ut. Hvad hafva också icke dessa
karlar sett och erfarit? Bakom croupiererne, på en
liten stol med mycket höga ben, sitter "inspektören",
för att öfvervaka såväl croupiererne sjelfva som de
spelande. Den som nu sitter der är en gulblek,
pussig man, och han följer hvarje utslaget kort
med samma blick som katten en liten fågel, som
hoppar i dess grannskap. Längs alla väggarna stå
posterade betjenter, som yttermera äga att 
öfvervaka de församlade. Hvarje ny person, hvarje ovanlig
rörelse, t. ex. om någon sitter med händerna under
bordet, framkallar genast deras uppmärksamhet och
försigtiga undersökning. Men för öfrigt råder den
största jemnlikhet vid spelbordet. Der sitter en
grefvinna, en ung, vacker polska, och näst bredvid en
för henne obekant, temmeligen tarfligt klädd person,
hvilken synbarligen är ovan vid spelet, men som dock
ej kan låta bli att våga sina fyrkar. "Så der skall
ni göra", säger grefvinnan till honom, och slänger ut
hans silfverflorin med ett tag på den plats dit han
ämnade skjuta den. Stundom händer att den vid spelet
ovane i hastigheten tager för sig mer än hvad honom
tillkommer; då kan han också blifva utsatt för en skur
af stickord eller grofheter. Här generar man sig alls
icke att blotta sin ställning och sina känslor! Der
t. ex. sitter en ryss med mopsfysionomi, förlorar och
fräser som en retad tiger. Hans hustru söker hejda
honom, men blir på ett rått sätt afsnäst. Slutligen
lyckas hon dock narra af honom en silfverhög, som
hon förvandlar i guldmynt hos croupieren, hvarpå hon
försvinner. Bredvid ryssen åter sitter en äldre herre,
som i skickliga tag kapat åt sig 40,000 francs på
några minuter. Penningen förlorar här vid spelbordet
sitt egentliga värde och sin betydelse, som är att
vara mätare af arbete och intelligens, och sjunker
ned till ett fullkomligt materielt ting af en större
eller mindre massa.

Nu tändas gaslamporna och vid bordet sätter
sig en nykomling, som snart ådrager sig allmän
uppmärksamhet. Han är utstyrd med dyrbara nipper,
har svart hår, ett icke fult ansigte, men redan
stämpladt af melankolien, d. v. s. af svagheten
och passionen. Han kastar ut på bordet tusen
francs i dukatrullar och tager på samma gång fram
en nervstärkande luktvattenflaska, som han under
spelets fortgång ofta för till sin näsa. Nu sitter
vid kortleken en lång, mörklagd croupier, som med
skrockande läte i stereotypa uttryck uppmanar de
församlade att spela och att icke vara rädda. Det blir
qvaft, klockan närmar sig elfva; jag skyndar ut och
tycker mig hafva varit i helvetet i elegant sällskap.

Sålunda vexla lifvets former. De gamla röfvarborgarne
hafva förbytts i spelbanker, som plundra den
oförsigtige resanden lika qvickt som grundligt, utan
att ens lemna honom den trösten qvar, att det skett
utan hans eget förvållande.

*

Den plansch, som illustrerar föregående anteckningar,
framställer på venstra sidan Kölner-dômen, Bingen och
Stolzenfels, på den högra Mainzer-dômen, Bacharach
och 
Rheinstein.    I mellersta rummet ses   öfverst
Lorley-klippan,   under den   St. Goar-dalen   
med Rheinfels och Katten, nederst Pfalz. Mellan sistnämda och
foregående  vy framställes  "gamle fader 
Rhen"  vid sin outtömliga vattenurna.



Barnbarnen på Hallstanäs.

En familjhistoria af Onkel Adam.

(Forts. o. slut fr. sid. 240.)

Ensamhet.

"Ja det var väl godt och väl", sade herr Frontin
en vacker dag omkring sex år derefter. --
"Ja det var nog godt och väl att Svensson
fick trädgården vid stora Hemmingstorp; men det
säkra är, att vi begge två ha' befängt tråkigt här
på Hallstanäs. Si, Julia var alltid snäll och glad
och bultade i sin konstväfstol -- den Ekenmarckska
förstås -- och hvar gång jag hör hur det väfs i den
och det skramlar i 'rustningen' och jag hör de täta
smällarne då skottspolen far fram och åter -- så."

"Ja, vi få inte tänka på oss -- och det är bara ledsamt
att det är öfver fyratio mil dit", sade hustrun.

"Ja och så är det minsann inte roligt heller att
Svenssons får sig ett riktigt syndaregister med barn --
och hvar gång tacka de Gud för hvar unge, som skriker,
och för hvar och en som håller mor sin i kjorteln. Jag
ville just se Julia med tre barn på tre år -- jo det
är gentilt."

"Vår Herres vilja får ingen klandra."

"Hvem klandrar den, mor -- men jag far dit upp i
sommar, för att se huru de ha' det."

"Trefligt och bra säger Svensson alltid och Julia
med. Jo, trefligt, med tre små ungar. Vi hade då
bara roligt af vår lilla 'slarfva' då hon 'paltade'
med hvart jag gick."

"Och var mors lilla 'piga'.

"Jo, det var rart, kantänka; men så växte hon upp
och så blef det kärlek af, och när Svensson kom hem,
så sa' han: 'Farbror menade på att jag skulle lära
mig min konst i Hamburg och det har jag -- och så
kom brukspatron Ruding till gartner Schumann, som
han kände, och begärde af honom en snäll gartner att
sätta i ordning på Hemmingstorp -- och nu har jag
den platsen.'

"Lycka till, sa' jag. 'Men det är', återtog den
skälmen och smålog med de ärliga ögonen; ty ärlig
ser han ut åtminstone att döma af tycket -- 'men det
är icke godt för mannen att vara allena', sade han,
'och Julia vill vara mig till ena hjelp och mor har
ingenting emot det och det är nu bara farbror som
återstår.'

"Ja det var bara det -- ja bara -- och jag hade hela
maskopit på halsen -- hvad var att göra?"

"Jo att säga ja, käre Frontin."

'Ja, ja -- jag gjorde så med."

"Och det var i en välsignad stund" -- yttrade madamen fromt.

"Ja så har också välsignelsen visat sig i rikt mått.
Jag tycker att Svensson väl får särskilt plantera
ett tunnland med krusbärsbuskar då småherrskapet kan
drifvas på sommarbete. Nej nästa vår omgjordar jag
mina länder och far dit upp -- jag vill se hvad han
lärt i Hamburg."

Påföljande sommar, när vårarbetet var slut,
öfverlemnade herr Frontin trädgården åt en skicklig
trädgårdsdräng, som förstod att sköta de "löpande
ärendena", som i en gammal och väl skött trädgård äro
de vigtigaste. -- Mor skulle följt med; men hade tre
fina lärftsväfvar i gång. "Må tro det blir slitvargar
der uppe -- Julia kan inte hinna med allt, utan mor
får lof att tänka på barnen, och har annat att göra
än att fara och 'schersa' kring land och rike --
det kan en karl hafva tid till."

"Du säger så, mor."

"Ja, det säger jag, att det är ett riktigt latmansgöra
att vara karl här i verlden."

"Jaså -- ja, ja, vi karlar arbeta på en gång dugtigt
och så hvila vi ut oss efteråt; men fruntimmerna gå
och knåpa så smått beständigt."

"Åh bevars! det var aldrig ämnadt att du skulle fara
med -- och slutet blir att du, mor, säger som räfven
om rönnbären, som han ej kunde nå -- 'De ä' så sura'
sa' han."

Det var väl i Juni och varmt så att flugorna surrade
och bien sögo honung; men mor tänkte på alla händelser
och packade ned sin gubbes tjocka sticktröja i
kappsäcken; ty det blåser på sjön och ångbåt skulle
tillitas. Far fick många goda råd för helsan och
for -- och nu blef det fart i väfstolarne.

Omkring en månad derefter kom far helt oförmodadt
hem -- gående genom parken, för att ej väcka uppseende
--   samma   väg  som den der Alexander Semineoff
några och tjugu   år   förut gått från mäster
Frontins fadderskap och då han, med några ord,
indrog fröken Julia Lützow i sitt olyckliga   öde.
Träden   skuggade   nu   som   förr öfver gångstigen,
blott   några   flere  årsringar hade kommit till,
himlen var blå som fordom och aftonsolen dallrade på
Hallstasjön.

"När du nu kommer fram, så skall du taga af dig
mössan", sade Frontin till en liten rödmosig och
solbränd gosse, som var i hans sällskap -- "och så
skall du gå fram till min hustru, slå henne i hand,
som en hel karl, och säga: God dag, mormor."

"Jaha,  morfar -- hvad  är  det  för  en  sjö?"

"Jo Hallstasjön."

"Är det fisk i den?"

"Ja, mycket fisk."

"Georg vill hafva ett metspö."

"Ja det skall du få -- nå huru skall du göra?"

"Jo slå mormor i hand, som en karl -- nej! som en
hel karl och säga -- god dag, mormor!"

"Får jag se -- slå mig i hand -- nej dugtigare -- se
så! säg nu -- hvad skall du säga."

"God dag, morfar."

"Mormor skall du säga."

"Men morfar är väl inte en gammal mormor heller",
anmärkte pojken med någon förundran.

"Nej, nej -- det var nog rätt -- du är inte så dum du
--  kom nu och gå bakom mig, så att de inte se dig."

Det var den lättaste sak att göra en öfverraskning.

Madam Frontin höll just på att klippa ned en liten
vacker drällväf af tolf serveter med stjernmönster då
far kom med sin lille följeslagare parkvägen fram till
trädgårdsmästarebostället. Mor var så sysselsatt, att
hon hvarken hörde eller såg -- de der tolf serveterna
skulle blifva en hederlig julklapp till Julia Svensson
på Hemmingstorp.

"Gud signe dig, mormor", sade mannens välkända stämma
bakom henne -- "nu är jag hemma igen -- och skall helsa
från Svenssons."

"Mor" hade ej sansat sig från den glada
öfverraskningen förr än unga herrn, som med ofrånvänd
blick betraktat morfar för att få tecken -- men intet
sådant fick, plötsligen framträdde och slog mormor i
hand; men glömde sin lexa och sade som morfar sagt:
"Gud signe dig, mormor."

"Der har du vår gudson, mor -- det är den, som
prostinnan der uppe i ditt ställe bar till dopet --
det är Georg --"

Det var för mycket på en gång. Att utan all
förberedelse få se sitt äldsta dotterbarn, redan en
efter sin ålder stor

gosse,   med   frimodig   och   glad   blick,
glödande   kinder  och runda läppar, träda fram och
säga "Gud signe dig, mormor"
--  det var ändå för mycket -- och den goda qvinnan
kunde knappt sansa sig.

Slutligen sade hon: "Och du är lille Georg -- kom
hit, gosse, och kyss mormor -- Gud signe dig igen
min snälle, rare gosse -- är du hungrig?" I denna
prosaiska fråga ligger mera poesi än man tror --
det var en mormor som talade
--   hon   tänker   på   allt på en gång, på själ och
kropp, på Guds välsignelse och en smörgås.

Detta ligger i en mormors karakter -- hon måste
tänka på allt och i alla sina handlingar, äfven de
alldagligaste, inlägga något af denna kärlek, som
utgör vilkoret för hennes tillvaro som -- mormor.

Det var naturligtvis ingen konst alls för Georg att
blifva mormors ögonsten. Han var född och boren att
blifva det, som en prins att blifva kung med tiden.

Äfven inom en trädgårdsmästarefamilj finnes en
successionsordning, som ej kan upphäfvas.

"Jag tyckte", började Frontin sin reseberättelse,
"att de hade för många ungar och vi begge alldeles
ingen -- och så lånade jag pojken, för att mormor
skulle få någon att pyssla om -- och Georg Svensson
heter pojken. Kom hit, pojke, och slå mig i hand --
nå hvad säger du?"

"God dag, morfar."

"Rätt så -- hur gammal är du?"

"Fyra år och en vinter."

"Rätt så -- hvad heter du?

"Georg Fredrik Svensson."

"Hvar är du född?"

"På Hemmingstorp."

"Rätt så -- nå hvad heter din mor?"

"Hon heter Julia -- ja mer -- Julia Frontin."

"Rätt så -- efter hvem heter hon Julia?"

"Jo efter -- hur var det nu igen? -- jo efter salig
fröken Julia -- för hon är död, hon", upplyste gossen
småförståndigt.

"Hvarföre heter du Georg?"

"Jo, för morfar heter Göran."

"Rätt så -- men då borde du väl heta Göran?"

"Men det sa' min pappa var så fult."

"Jaså -- kom hit, pojke, nu skola vi gå ned till sjön
och segla med barkbåtar."

Frontin tog med sig en fällknif för att tälja bark
och några gamla frönotor att göra segel af.

Och sedan blef Georg qvar. Många förslag gjordes;
men allt mötte hinder och det blef småningom alldeles
klart att morfar och mormor helt enkelt lagt sig
till den Svenssonska familjens förstfödde -- sjelfva
fideikommissarien till ett lif lika arbetsamt som
deras eget.

"Men   det   säger   jag ändå", yttrade mor många gånger
--   "Gud bevare  och skydde gossen; men det hade
varit roligt om du tagit en af flickorna, för nu
håller sig Georg mest hos dig i trädgården och jag
sitter der jag sitter."

"Ja bevars! du kan väl snart, om du vill, deruppe
hämta 'sju flickor i uniform' -- de hafva godt om det
slaget också. Jag vet ej hvad det skall bli' för folk,
som skall dra' åstad med ett dussin mamseller Svensson
-- då måste det blifva snål åtgång" -- skrattade far
-- "men mamseller äro de; ty Julia kallas fru der
uppe. 'Fru Svensson' det låter något -- och negligé
har hon med blommor och band och ser bra ut
--  ja riktigt bra -- och herr Svensson är inte mors
minsta gris, han heller, utan för sig som en grefve,
fastän han sköter sig som en bonde.    Ja, ja -- det
behöfs nog;  ty det riktigt 'myrlar' med ungar der
uppe."

"Ja Gud signe dem, så inånga de äro", suckade mor.

"Ja, men när det är så godt om barn så ligger det
alltid någon och ser ömklig ut och skjuter ut läppen
och är förargad och vill inte taga in förr än mamma
kniper dem om näsan och häller i dem något sattyg --
ty de hafva fria medikamenter förstås."

*

Åter inträder en stiltje i vår slägthistoria.

Under   några   år   hände   ingenting
vidare   än att Georg
växte   och   blef   stor   och  stark, och att
Frontin började att tröttna   vid   trädgården,
särdeles  sedan herrskapet lofvat att han   vid
fyllda  femtiofem år skulle få sin lön i pension och
flytta till schweizerhuset i parken.    Han gissade
att man ville hafva en nymodig gartner till Hallstanäs.

Det förargade väl den gode Frontin, men å andra
sidan tyckte han att han började blifva gubbe och
hans hustru manade ifrigt på att han nu, då han
kunde nästan sjelf bestämma vilkoren, skulle taga
afsked och sätta sig ned i det lilla schweizerhuset
i parken och bibehålla en sorts öfverinspektion
vid parkanläggningarne vid Hallstanäs.

"Och   så mena de på",   sade Frontin, "att parken skall
sträckas ut till holmen der gamla Hallstanäs låg och der som
var   så   mycket   spökeri   i   fordna   dagar   --
det var i mina
barnår en informator här, som hette Pettersson."

"Åh nej -- Peterman", rättade mor.

"Ja, Peterman, fastän det kan gå på ett ut.    Det var en
sådan   der förläst student, som var hvad man kallar 'i syne',
och han hade der ute på holmen sett prestens dotter i Hallsta
många   år   sedan   hon   var död och begrafven; men inte har
jag sett något, fastän jag varit der och snokat tusen gånger.
Egentligen skulle skräpet bort och riktig plantering ske; men
si   herrskapet   tycker   om   ruiner   och   sådant; och   nu,   så
mycket har jag hört, skall ruinen redas upp och slingerväxter
planteras på engelsk fason.    De hafva taflor med sådant på."

"Ja, ja, gerna för mig; men de få se sig om att få sådan
sparris   och   blomkål   som   i   min   tid -- då minnas de nog
Göran   Frontin,   som   i   fyratio   år   gått sina trötta steg på
Hallstanäs."

"Ja du skall se, Göran, huru väl du skall trifvas i parken",
sade   hustrun,   som bäst såg att hennes Göran började blifva
hvad   man   kallar   utarbetad   och behöfde hvila; särdeles som
han   ändå   fick   något att "plocka med"  och blef 
Hallstanästrädgårdens patriark; dessutom var det ren uträkning; ty de
behöfde    ej   hafva   elever   för   hvilkas underhåll   herrskapet
betalade   hvad   skäligt kunde vara; men madam Frontin skar
ej guld med täljknifvar för det; ty allt skulle vara så "rejelt",
att hon icke vid slutet hade något mer öfver än besväret.

Icke kunde hon låta de stackars pojkarne svälta
och derföre bullade hon upp, så att Frontins var
vida berömdt för sin goda mat; men madamen ville,
för sin del, från det "släpet", och huru hon plockade
med sin Göran, så tog han afsked och efterträddes af
en fin herre från Stockholm, som lärt sig en hel hop
af "det nya" -- att göra sparrissängarne som diken i
stället för som höga rabatter och sådant.

Öfverallt framträder kampen mellan det gamla,
som måste vika, och det nya, som med barnsligt
öfvermod tror sig i hast omskapa verlden. Beständigt
framträder menniskans själsbehof att skapa, äfven
om det ej blir annat än en luftig skugga af något,
som lefvat och verkat länge förut.

Kanske denna idé äfven blandade sig i magister 
Petermans   åsigter   om   andeverlden   och
menniskoandens förmåga af ny skapelse.

De gamle hade flyttat in i schvveizerstugan under det att
herr   Blomsterberg,   den   nye   "gartnern", som han kallades,
rumsterade    i   trädgården    och   utsträckte sina   företag   till
gamla   herrgårdsön,  der   ruinen   uppröjdes så pass,  att man
kunde   plantera vilda vinrankor och andra klängväxter utmed
de   grusade   murarne.    Det   öppna, qvarstående hvalfvet, der
magister  Peterman  sett eller trodde sig hafva sett prestens i
Hallsta  dotter, skulle nu förvandlas till ett  rum i 
medeltidsstil -- och så vidare -- och så vidare sade Frontin med ett
öfverlägset   smålöje   åt   alla   den nya tidens dumheter -- ty
visst   hade   herrskapet   haft   mera   nytta   om man  röjt   upp
platsen   och   haft   drifbänkar   på   södra sidan  af muren och
spalier   af   bigaråer och syltbär uppåt muren mot öster, som
var längst.

Sådan   hade   Frontins   plan   varit;
men   nu   skulle   de
plantera   en   hop buskar, som icke gaf någon
afkastning alls, annat   än ett evinnerligt arbete;
men det brydde sig Frontin

icke   alls   om   utan  det fick "direktör"
Blomsterberg roa sig med, bäst han gitte.

Det var ej utan att madam Frontin haft sina egna små
planer, hvilka alldeles förträffligt passade ihop
med hennes gubbes välbefinnande.

Så länge de hade trädgården kunde hon aldrig komma
ifrån -- och äfven hon ville åtminstone besöka sin
Julia en enda gång -- det vore väl ej för mycket?

Ännu kommo der bref från den hederlige Svensson, som
berättade att Julia skänkt honom en liten "välskapad"
son eller dotter. Det var en frikostighet utan like,
som rent af förskräckte de gamle.

"Det går väl an med pojkarne", sade Frontin, "ty de
komma ut i verlden och föda sig sjelfva; men flickorna
gå der hemma."

"Ja det tror jag; men så kostar en flicka inte
hundradelen så mycket som en hop slitvargar till
pojkar, som skola hållas i skola och beständigt hafva
hål på knäna innan de blifva gentila kavaljerer --
och ingen nytta göra de i huset dessutom. Nej, jag har
många gånger tackat Gud för att vi fingo en flicka."

"Jaha -- ja den visan kan du utantill, mor!"

De gamle hade några år bott i sin schweizerstuga
och Frontin hade åtminstone haft en nytta af herr
Blomsterberg, att folket i socknen fått vänja sig
vid att kalla örtagårdsmästaren på Hallstanäs för
"direktör", hvarföre det nu äfven fanns en direktör
Frontin.

Dessutom var Blomsterberg en hygglig karl, som ofta
rådgjorde med sin gamle företrädare och mer än en
gång lydde hans mogna råd.

Allt var förträffligt om blott inte gumman hade börjat
att riktigt käxa om en färd till Hemmingstorp och
Svenssons.

"Jag får väl ändå se Julia och barnbarnen", så var
hennes evigt enahanda visa.

"Ja barnbarnen -- ho kan räkna stjernorna på himmelen
och sanden i hafvet, mor? -- du skall få resa; men jag
blir hemma och pojken med. Jag är rädd att de behöllo
Georg, om han kom hem, och på sin höjd skickade på
mig något annat praktexemplar ur den rika samlingen;
men nu är Georg vår pojke och jag svarar för honom,
och så är jag van vid honom; jag skulle ordentligt
vantrifvas om jag blef af med honom -- men, förstås,
kom han dit, så ville de behålla den äldste pojken
och 'plottra' på mig en annan, som inte kände morfar
och inte höll af honom utan skulle tycka att han här
kommit i den egyptiska fångenskapen."

Efter många om och men och sedan gumman Frontin
inpackat flere bundtar hemväfdt lärft, som, enligt
hvad hon påstod, var tre gånger så starkt att slita
på för "slitvargarne", som det eländiga "appritterade"
fabrikstyget, som blef som en trasa i första tvätten --
började madam Frontin sin långresa till Svenssons på
Hemmingstorp.

Gubben blef hemma, han, med unga Georg, en
rolig och glad pojke, rask och morfars förklarade
favorit. "Mormor" hade varit borta fjorton dagar då
Georg kom med ett till henne stäldt bref, som han
fått på herrgården. Mor Frontin fick ofta bref från
elever som varit der och sedan blifvit egna. Många
af dem glömde aldrig madam Frontin och ej heller
att underrätta henne om "sitt nu för tiden varande
tillstånd".

Gubben såg på stilen och poststämpeln A. S. i sigillet
-- hm! det är, nu vet jag, från Anders Sandström -- ja
det var en hygglig pojke och har blifvit en hel karl
-- det skall mormor hafva till sig och läsa upp för
Svensson; ty Svensson och Sandström voro på sätt och
vis kamrater; fastän Sandström var bara trädgårdspojke
och Svensson redan då liksom litet bättre.

Brefvet inlades obrutet i fars bref, som sändes till
gumman, med många uppmaningar att snart komma hem;
"ty det var ej godt for mannen att vara allena",
skref gubben nu efter trettio års äktenskap med mera
inre mening än han någonsin förut sagt det.

"Mormor   kommer   väl   snart  hem", yttrade gubben till
sin   favorit   unga   Georg,   --   "mormor   kommer
väl   snart, skrifver hon, och har kanske -- det
har hon understrukit två gånger -- har kanske med
sig din syster Ellen." 

"Ellen?"

"Ja, Ellen  ja -- som du får att se om och leka med."

"Då gör jag en vagn -- och så ta'r jag ett segelgarn i
munnen   och  Ellen sitter inuti och kör med en dugtig piska
-- och det ska' gå 'unnan för unnan' ska' morfar se."

"Ja,   men   det   är   ej   säkert än  -- mormor säger bara
'kanske'. -- Det är inte så gifvet att de vilja
släppa lilla juvelen kantänka.

"De   ha'   varit   gifta   i   nio år   och ha', när jag räknar
efter,   åtta barn.    Det är vackert så.
Emellertid unnade jag
gumman min att för sin del hafva sin lilla leksak, liksom jag
har   min   --   det   är   så   dödt och tyst i
hus der inga barn
finnas -- der de flugit ur boet.    Då ta'r man till barnbarnen
--  ja   --   och   så   skämmer   man bort dem -- i synnerhet
qvinfolkena.    Inte   skämmer  jag   bort   pojken;
ty jag håller
honom   i   aga, och nu kan han läsa rätt bra,
för sin ålder."

Direktör Frontin fäste stor vigt vid denna läsning, som
ett bevis på det allvar hvarmed Georg behandlades -- fastän
han kände på sig att han var ytterst  svag för den der 
pojkvasken, som gjorde någorlunda hvad han ville, men lyckligtvis
var en af dessa snälla, goda naturer, som växa rakt i höjden
hvar man också sätter dem.

Gubben Frontin var ej vid rätt godt humör, då gumman
dröjde att komma.    En hel månad hade gått och ännu
hördes hon   ej   af  --   det   var   obegripligt
sött   och   väl   der   hos  Svenssons.
När   ban   sjelf  var   der   och tog Georg med
sig så   var   han   borta   öfver   en   månad;
men si han hade intet hushåll att sköta, som var
hustruns göra.    Nu gick hushållet  vind för våg,
fastän  Gud  skall veta att gamla Lena "späntade"
med   förråden  och   var   mycket mera noga än
gumman sjelf; men   en   husmoder   var   ändå
en   husmoder.    Herr   Frontin gick   dagligen
upp   på   en   höjd, hvarifrån  man såg en lång
sträcka af den slingrande vägen, som leder till
Hallstanäs, dels gömd i småskogen och bakom kullar,
dels tittande fram i löfdungarne som ett gult band,
men icke såg han till att mor kom. Georg,   som
fann   att  morfar   gerna ville att mormor skulle
komma, ställde sig också på utkik.    Ändtligen kom
han andtruten hem till den gamle med fröjderopet --
"mormor kommer, jag såg vagnen i Walla backe".

En   liten stund derefter kom mormor hem, fryntlig som
vanligt, under det att gubben hennes sade:  "jag
trodde att du
blifvit bergtagen"  -- och lille Georg klef upp på fotsteget och
knappt hade tid att kyssa mormor emedan en liten flicka satt
inbäddad i ett hörn och lekte med en docka. Det var syster
Ellen,   som   knappt   var två år gammal och som
bror Georg således aldrig sett.

När   en husmoder kommer hem från en sådan långresa,
dröjer det länge innan hon kommer in i
hvardagstakten.  Lena hade både många och långa
berättelser om hushållet,  och gubben om huru tråkigt
det varit, och Georg om huru  de stått på backen och
tittat efter mormor, men att det var han som gjort
den vigtiga upptäckten att mormors vagn syntes i
Walla backe.

Hunden vid sin koja reste sig på två ben
och skällde i
glädje,   och   kisse   kom   så   sedesam   fram
och strök sig på  husmodrens klädning sakta spinnande
ett välkommen. 

Alla   hade   saknat   henne och mottogo henne med fröjd.

Detta är de goda husmödrarnes företrädesrättighet.

"Nå  ja,   så har du fått hit syster Ellen", sade Frontin
--   "kors,   en  så lätt unge  -- och se på hvilka
granna blå  ögon   hon   består   sig -- Åh ja, hon
är väl något lik Julia;  men -- vet du, Ellen! jag är
din morfar -- mamma?" 

"Ja, din mammas far."

Den lilla flickan räckte genast armarne och sade "moffa"
och så pussade hon "moffa", hvilket genast verkade till hennes
förmån,   något   som   behöfdes,   ty   det   var ej just fallet att
pappa Frontin tyckte om att upptaga den ena medlemmen af

Svenssonska familjen efter den andra, som
nu mor tycktes vara i färd med att göra.

"Lek nu med Georg -- nå pojke, du står ju och bligar
med dina stora ögon, så att de falla ur hufvudet
på dig -- det skulle bli' vackert. Nu skall du roa
Ellen."

"Hör,  mormor, får jag taga mormors stora pall?"

"Hvad skall du med den?"

"Jo morfar sa' att Ellen skulle åka men jag
har ingen vagn; mormors pall vore så bra."

"Ja gerna, lilla Georg, -- tag du pallen, det blir
en dugtig vagn -- det är ingen skada på honom."

Nu tog Georg hand om sin lilla syster, som fick åka
på parkgångarne och hade svårt att tygla den istadiga
hästen, ty det högsta en gosse kan hinna, är att
föreställa en istadig häst -- det är favoritrollen.

"Det var en dyr resa", sade mormor.

"Ja bra dyr", bekräftade morfar.

"Gud   vet hvar man skall taga allt ifrån", sade mormor.

"Ja den som kunde hitta på något", sade morfar.

"Men hör, far, jag har många gånger tänkt på hvad
vi egentligen ha' för nytta af gafvelkammaren på
vinden."

"Alls ingen, mor! alls ingen."

"Ja, jag har tänkt på att vi så gerna kunde hafva en
liten inkomst af kammaren, som att låta den stå tom
och öde. Det blef ändå litet."

"Ja."

"Man   kunde   taga   någon hederlig gammal ungkarl
eller ditåt; men bevara mig för gamla fruntimmer",
sade madamen, "eljest kan jag -- skam att tala om'et --
laga mat, så att det inte   behöfver   pipas   för
det.   --   Vet   du   jag   råkade   hos  Svenssons
en   gammal  kapten Simonsson, en gammal sjöman, som
nu   satt   sig i ro.    Det var en hederlig man,
nöjd med litet,   sade   Julia -- inackorderad der i
maten -- han är så ordentlig, sade Julia, och är så
höflig mot alla -- men, sade Julia,   här   kan   han
ej   längre   bli, ty barnskaran ökas och vi behöfva
sjelfva rummet  -- tänk, om vi kunde få honom."

"Spelar han bräde", frågade Frontin.

"Ja det tror jag -- åtminstone så har Svensson ett 
brädspelsbord och troligen spela de om vintrarne,
fastän det ej brukades midt i högsommaren. Du kan
tro, att om kapten Simonsson kom hit, behöfde vi
ej omtapetsera kammaren, ty j han klä'r väggarne
med böcker och taflor, jag var der uppe då han var
ute och du kan tro att det såg ut alldeles som i
ett bibelsällskap -- och så mycket saker att han
knappt kunde sjelf få rum i det lilla rummet."

"Saken tål att tänka på", sade Frontin och gick sedan
hela qvällen och gnolade på en visa och -- tänkte.

"Skrif till Julia och säg att om kapten vill flytta
hit, så är han välkommen; men han måtte väl spela
bräde, karlen. Gamla sjömän kunna det vanligen --
jag har känt tre sjökaptener och alla spelade de
bräde och den ene alltid på 'spräng-Jan' -- kapten
Simonsson är välkommen. Det kan blifva ett sällskap
om vinterqvällarne -- ty då är här borta i parken så
ensamt och svårt att komma fram for snö -- ja då sitter
jag inne -- och då kan det vara bra att hafva sällskap,
som har sett sig omkring i verlden."

*

På detta sätt hade denna grupp af olika personer
blifvit samlad, som vi i första taflan sågo under
den stora eken vid trädgårdsmästare Frontins bostad
i parken vid Hallstanäs.

Hela skilnaden mellan det ögonblick som sist
skildrades och det som tecknades i första kapitlet
var att barnen då voro äldre än då de nu infördes i
familjen.

Vi fortsätta således nu det första kapitlet.

Kapten Simonsson var en ovanligt instruerad man,
med många och vidsträckta kunskaper och en rik
språkkunskap. Han hade rest mycket och sett mycket
och hade från dessa färder hundratal af berättelser,
som gjorde att barnen med hvarje dag slöto sig mera
till honom.

Det var i hans yttre ingenting tillockande -- han
var tvärtom frånstötande för alla som ej kände honom
mycket
nära. Pedantiskt ordentlig och torr föreföll han
tråkig; men om något ämne väckte på hans tröga natur,
kunde han i ett nu förvandlas och blifva liflig,
snillrik och med en förmåga att finna bilder, som var
beundransvärd och som i synnerhet barnen aldrig kunde
höra sig trötta på, och den rika skatt af äfventyr
och sagor, som han upprullade.

Han hade också den sällsynta gåfvan att alltid, då
han talade med barnen, inlägga någonting lärorikt i
sina berättelser eller någon reflektion, som sedan
fastnade som en lefnadsregel i barnets mottagliga
sinne.

Framför allt tog han vård om Georg, som, om han
icke varit, troligen af morfar blifvit uppfostrad
till en slyngel; men kapten Simonsson väckte gossens
intresse åt andra riktningar och gaf honom en mängd
utvägar att finna nöje så väl i det bokliga som det
praktiska lifvet.

Men Georg växte upp och måtte blifva någonting. Han
bestämdes för handeln, hvilket var det Simonsson ansåg
mest öfverensstämma med gossens på en gång beräknande
och glada, tålmodiga och flitiga lynne.

Kaptenen hade lärt gossen allt och långt mera än
som behöfdes för att komma på kontor. Han kände
nu noggrannare, än då Stina Lenas ullgarnsnystan
användes, det klot vi bebo med alla dess omätliga
rikedomar och all den skönhet som Gud uppenbarat i
sin skapelse. Dessutom kunde gossen tala tre språk
och skrifva dem alla -- hvilket var en följd deraf att
kaptenen nästan aldrig talade svenska med sin favorit
utan omvexlade med främmande språk -- något som en
köpman bäst behöfver. Och så utrustad med kunskaper af
kaptenen och med linne af mormor och med litet pengar
och många goda lefnadsreglor af morfar, fick Georg
Svensson anställning på Morton & Williams kontor
i Liverpool, ett hus med hvilket kapten Simonsson
fordom haft affärer och till hvilket han skrifvit.

Det var en sorgedag på Hallstanäs när den sjuttonårige
ynglingen tog afsked. Ellen var i synnerhet förtviflad
-- hon gret mer än skäligt var, menade mormor, som var
så förtjust öfver sin Georgs lycka, att hon nästan
glömde af att vara mormor.

Morfar deremot hade synbarligen mycket svårt att
hålla modet uppe. Nu blef han då riktigt ensam.

Lyckligtvis hade kapten Simonsson och hans
undervisning gjort att Georg, innan kort, i kunskaper
och åsigter kom in i en hel annan tankesfer än den
der den gode morfar mådde som bäst och redde sig
bäst. Gossen var således nu aflägsnad från morfar;
men det fick gå; ty Georg skulle ut i verlden
och icke hela lifvet gå och påta i en trädgård och
röka bort mask eller gräfva upp mullvadsgångar eller
rifva ned skatbon i körsbärsskogen. "Farväl, Georg,
-- farväl!" ropade man efter honom då han for -- och så
stodo de alla på kullen och sågo huru vagnen rullade
fram, ömsom syntes och ömsom försvann samma väg som
mormor kom när Georg omkring tio år förut stod der
på utpost.

Då han var borta -- riktigt borta, kände mormor att
Georg var henne kärare än hon de sista veckorna
trodde. Hon hade haft så mycket -- oändligen mycket
att göra för utrustningen, att hon knappt tänkte på
att det skulle blifva årslång skilsmessa och att hon
nu, kanske för sista gången, sett honom. Detta grep
mormor om hjertat, och Ellen och hon sutto hela den
svala sommarqvällen ute i parken och talade om Georg
öfverbjudande hvarandra i beröm. -- Och så följdes de
åt till alla Georgs många lekplatser i den vidlyftiga
parken. "Mins mormor då jag var åtta år och Georg
tolf huru snäll han var -- se, mormor, der i bäcken
byggde han qvarnen och vadade i vattnet för att roa
mig. Jag var så dum -- han hade kunnat skära sönder
sig på stenarne -- och så fick han förargelse för min
skull! Mins mormor?"

"Ja jag mins allt, söta Ellen, vi skola ofta skrifva
till honom, men kapten får skrifva den konstiga
utanskriften."

Sedan Georg rest tycktes kapten Simonsson riktigt
lägga an på att undervisa lilla Ellen. Han hade
inånga gånger yttrat att han icke tyckte om lärda
fruntimmer, knappt

litterära. Han hade troligen under sina många resor
träffat en hel mängd praktexemplar af detta slag --
och var alldeles nöjd med den sorten. Emellertid
önskade han, kanske varmare och ärligare än de fleste,
att qvinnan måtte få själsodling, men denna fås lika
litet genom lexläsning och papegojlärdom, som en
frisk menniska blir ännu friskare med medikamenter,
ty i begge fallen är det god andlig eller lekamlig
föda man behöfver -- icke mera.

I sin undervisning för Ellen följde kaptenen helt
andra principer än dem han följt med Georg.

Han var en menniska med verldserfarenhet och
verldskännedom och hade tagit sina åsigter från
naturen sjelf -- och denna har från början anvisat
man och qvinna olika områden, som hvardera fordrade
olika egenskaper hos dem begge.

Det är gode herrar och män, som sitta på sin kammare
och efter vissa reglor tro sig kunna konstruera
en annan verld än den vår Herre skapat, som handla
annorlunda. De fråga aldrig Skaparen sjelf om råd,
utan skapa allt efter vissa förutfattade meningar --
och detta är en art skapelse den också; men den blir
derefter.

Lilla Ellen blef en flitig lärjunge. Det var ett,
som genast väckte upp alla hennes krafter till
verksamhet -- detta var när kaptenen sade: "Tänk, om
Ellen kunde detta när Georg kommer hem." -- Då glänste
de blå ögonen af fröjd -- och så var hon så uppmärksam,
så flitig, så snäll och så ifrig, att kaptenen måste
något sakta farten med ett: "Ja, men vi ha' god tid --
Georg blir borta ett par år."

*

Tolf år tillbaka.

Det   var   en   sommarafton,   en välklädd qvinna
stannade vid   Rylanda   gästgifvargård   och
frågade    efter   en   bondgård   med   det
något   egna   namnet   Helgaminne.    Der hade 
troligen fordom varit   en klostergård; kanske någon
nu mera glömd legend der hade förlagt några händelser
ur ett nu mera glömdt helgons heliga lefnad; säkert
är emellertid   att Helgaminne nu mera var en ganska
vanlig bondgård af ej  särdeles lysande beskaffenhet.

"Helgaminne?" sade en dräng, som stod i dörren till
ett  redskapshus -- "Ja det ligger der borta bakom
ängskullen -- om hon ser den der grå ladan, så ligger
den på Helgaminne ägor och vägen hittar hon lätt."

Qvinnan gick efter anvisning och kom snart till
Helgaminne, och snart stod hon vid dörren till en
kammare på vinden, dit en flicka visat henne; "men
hon är mycket sjuk, frun der uppe", sade flickan --
"hvem skall jag helsa från?"

"Helsa från den, som nyss fått
ett bref från frun", sade qvinnan.

Om   det   på   vinden   varit   klar   dag, hade
till och med flickan sett huru läpparne darrade och
huru qvinnan var i en själsspänning, som kom hela
hennes kropp att skakas, som af en frossbrytning.

Dörren öppnades och flickan sprang, barfotad
som hon var, ljudlöst utför den nära nog
rätt uppstående trappan som ledde dit upp.

Den främmande qvinnan stannade slagen af den scen
hon  såg framför sig. Der låg en temmeligen ung,
men aftärd  qvinna i en säng -- en äldre man hade
nyss bortlagt en  bok, i hvilken han läst, och ett
barn sysslade i en vrå med  att af några tegelstenar
bygga ett kungligt slott eller ditåt.

"Jag   har   fått   ert   bref",   sade qvinnan liksom förlägen 
--   "ty då jag kallades i 'hennes' namn,  så fick
jag ej dröja." 

Den sjuka smålog matt -- ett leende, som liknade
då qvällsolen glindrar fram och skiner genom den
gungande kronan af ett träd, som vajar för vinden.

Mannen   steg   upp och nalkades den främmande qvinnan
--   "välkommen Julia von Lützows ende vän --
välkommen!!  Ser   du,   goda menniska, denna, som
här  kämpar, är hennes dotter, hennes lilla älskade
Leonida."

"Och ni?"   frågade qvinnan, fästande blickar på mannen.

"Jag? -- ha!   jo en landsflykting på hela jorden -- en
man, som krossat sin hustrus hjerta, som öfvergifvit sitt barn
-- som på sin hjessa bär en mors förbannelse och hela
verldens förakt -- nu vet du, Julia von Lützows ende
vän, hvem jag är."

Qvinnan smålog på en gång bittert och sorgligt -- "ja,
jag vet det" --; men med denna förmåga som praktiskt
folk äger, att alltid, äfven om de för några ögonblick
sväfvat in i minnets eller hoppets aflägsna ängder,
snart och lyckligt hitta hem igen -- återfick hon i
ett nu hela sitt mod.

"Jag vill bespara er, snälla Leonida, att säga hvad
ni vill mig -- det skulle kosta på er för mycket -- jag
skall rätt och slätt säga er att jag -- som ni kallar
Julia von Lützows enda vän -- skall taga detta barn
upp i min famn och anse det för mitt eget -- nej som
ett dyrbart anförtrodt gods, som sändes mig af henne
som jag höll så mycket af. Det var ju meningen?"

"Ja -- ja", sade begge.

"Det är min moder som hviskat det i ditt öra,
goda qvinna," sade den sjuka. "Ja -- tag barnet --
jag kan ej vårda det. Och det glömmer snart mig --
det gör ingenting, men lär henne älska min mor,
min arma mor." Vid dessa ord böjde mannen ned sitt
hufvud liksom en högre makt lagt sin hand på hans
tidigt grånade hjessa.

"Nej, pappa! jag tänkte nu inte på dig", sade den
sjuka. "Gudi lof jag har dig, pappa, hos mig i mina
sista dagar."

Småningom lugnade sig alla och barnet lockades snart
till den främmande qvinnan. "Det är mormor -- du skall
kalla henne för mormor."

"Jaha 'mommo' -- ja mommo."

"Kom i mitt knä", sade qvinnan och räckte ut armarne
-- "ja, du är lik fröken Julia -- upp i dagen fröken
Julia", sade hon och kysste den lilla på pannan.

"Och du heter?    Hvad heter du?"

"Ellen -- jo ja' hetej Ellen."

"Huru gammal är du?"

Då såg barnet med sina blå ögon frågande på sin sjuka
mor -- det var en svår fråga.

"Jo, Ellen är två år -- hon föddes samma år min man dog
och alltsedan har min helsa varit bruten. Man förstör
sig under ett kringresande teaterlif, der man måste
under den bittraste vinterköld stå med bara armar
och bar hals för att sjunga och spela för publiken,
som sitter i pelsar och muffar och ändå fryser. Det
gifves icke grymmare menniskor än dessa alla, som
vilja 'låta roa sig'."

"Tala ej så mycket, Leonida", sade mannen -- "du har
sagt något och vi äro skyldiga denna ädla qvinna
allt.

"Leonida kom efter Julias död in i en elevskola för
teatern, hon följde med en restrupp -- detta var den
enda plats, värdinnan, der Julia bott, kunde hitta
på för att gifva hennes barn bröd och skydd. Då var
Leonida fjorton år och med det samma tystnade alla
svar från fosterlandet. Jag skref ofta; men fick
intet svar -- jag förstod det -- jag tänkte på mitt
barn; men var kedjad vid mitt olyckliga öde och vid
en besynnerlig menniska, som i ett vekt hjerta bar en
outplånlig förbannelse. Med honom besökte jag verldens
länder och folk. Liksom Jerusalems skomakare måste
han vandra verlden omkring utan rast och ro -- och
jag, som berodde af honom, måste följa med för att
trösta honom dermed att jag var lika olycklig som
han. Slutligen dog han i mina armar -- Gud vare hans
själ nådig; men om ånger och tro afplanar en synd,
så är han nu lycklig der han är. Han testamenterade
mig en liten lifränta -- men för sina öfriga stora
rikedomar stiftade han en asyl för sjuka hinduer
och en annan för moderlösa hindubarn i Negapatnam
i engelska Ostindien. 'Jag ger er inga rikedomar, ty
jag vill ej binda er vid gulddjefvulen', sade han;
'men lida nöd skall ni inte göra. Kapitalet tillfaller
efter er död mina stiftelser -- Spara! spara af det
lilla åt dem ni älskar -- det blir mer välsignelse med
det ni sparat ihop i kärlek än med millioner som ni
samlar ihop i kärlekslöshet.'"

Den sjuka hade tyst afhört sin fars berättelse;
nu afbröt hon:

"Jag gifte mig med en aktör", sade hon sakta. "Han
hade ingen talang som aktör -- ty han kunde ej vara
någon annan än sig sjelf; men detta var nog för mig,
som kände hans varma, redliga hjerta, men publiken
hånlog åt hans underlägsna talang. Ack, huru många
stora män, som uppbära det dumma folkets beundran,
hafva ej spelat sina roller oändligt mycket sämre än
han sina, men på teatern är allt så synbart
--   och man får der sin rätta plats.    Den som ej
duger till annat än spela betjent eller stadsbud får
spela  det -- under det   att   det   ganska   väl  går
an att en som skulle blifva en bra betjent intager
en lysande ställning på lifvets stora teater, der
illusionen är långt större än på den trånga kretsen
på en landsortsscen.    Min man hette Lindén och stod
på affischerna som: en betjent -- en   stum person --
med mera -- spelas af herr Lindén.    Min man dog --
nu vet du allt -- du min salig   mors   bäste  vän.
Du   stod,  fastän blott med namnet, fadder till mig --
var det så, min far?"

Denne liksom vaknade ur en dröm. "Jo."

"Det är", fortsatte den sjuka, "din guddotter, som
nu ber om skydd åt sitt barn -- det löfte du gaf mig
fick du aldrig tillfälle att fylla -- Nå väl, fyll
det mot min Ellen
--   var   hennes   mormor   --   riktiga   mormor --
ser du -- hennes verkliga mormor."

"Ja."

"Tag henne då med dig strax -- hvarföre skulle barnet
pinas med att stå vid en dödssäng, hvars vigt hon ej
förstod, men hvars tåreflöden hon måste dela."

Der blef en längre öfverläggning, men den sjukas
mening segrade och lilla Ellen kläddes för att resa
bort med "mormor"
--  det skulle bli så roligt -- och så skulle hon
komma hem igen   till   mamma,   som   då skulle
vara alldeles bra och frisk och rask med blomstrande
kinder.

Den lilla var klädd och så glad, så glad, då hon
upplyftades till modren, som tog henne i sin famn
och sade: "farväl, lilla Ellen -- låt mig se att du
blir snäll mot mormor
--  roa dig bra der ute på landet.    Farväl så
länge  -- välkommen igen när  mamma blir frisk"  --
och så tryckte hon en   kyss   på   barnets mun och
en på pannan.    "Farväl, lilla, Ellen   --   Gud
välsigne   dig.    Farväl, Ellen, farväl", tillade
Leonida med ett leende.

"De äro således borta", sade den sjuka -- "säg,
pappa! spelade jag ej min roll bra. Kunde du väl se
på mig att det var en mor, som för sista gången tog
afsked af sitt enda barn -- att det var en menniska,
som med våld afryckte den sista tråden, som knöt
henne vid lifvet? Men -- men nu är det slut -- det var
min sista roll att synas lugn, då jag kastade från
mig mitt sista hopp och qväfde min sista dröm. Pappa,
läs för mig tröstens Evangelium -- läs för din stackars
dotter -- bed för henne -- dina böner gå så långt som
hennes -- läs och bed."

Och   han   läste   och  bad; men ej många veckor förflöto --
och så hade han ingen att läsa eller bedja för. Hon tog
med   sig   helsningar   från   den   ångerfulle
-- hon lofvade att
föra fram dem; ty döden sliter allt -- utom en moders kärlek.
-- Den är af evigheten och till evigheten.

Det var några dagar efter detta afsked, som lilla
Ellen kom med mormor till Hallstanäs. Minnet blir
ej länge qvar i ett sådant litet hufvud och så voro
intrycken så många, och så fick hon sig en bror och
fick åka i mormors stora pall
--  så att Ellen snart glömde allt   -- men ändå så
sade hon ibland,   "mamma   va'   så   suk   --
så  suk -- men näj Ellen kommej   hem   igen,  äj
hon fjisk igen"  -- men snart glömde hon äfven detta.

I början visste Frontin ej annat än att Ellen var en
af Svenssons "välsignade barnskara"; men blott ett par
dagar hade förflutit, då mor bad att få tala med far
"uppe på kammaren" -- huset hade icke mer än ett rum,
som kallades så. Hon omtalade då allt och att det
bref han sändt till henne innehöll en bön att besöka
Julia von Lützows dotter, som kämpade med döden. Hon
gjorde då i hemresan afvägen till Helgaminne -- och
fick der lilla Ellen med sig. Sedan
Leonida   gått bort begärde kapten Simonsson att få
bo uppe på "lilla kammaren".

Allt skulle dock döljas för alla och framför allt för
barnen. Den ende som måste hafva förtroendet var den
hederlige kyrkoherden i Hallsta, som aldrig ens genom
en missägelse röjde förhållandet. Alexander Semineoff
hette nu kapten Simonsson och hans dotterdotter Ellen
Lindén hette Ellen Svensson.

*

Slutet.

"De der jernvägarne", -- sade Ellen, som nyss fått bref
från Liverpool från sin bror Georg -- "nu kommer Georg
hem; men far -- emedan det går på jernväg skrifver
han -- först till pappa och mamma på Hemmingstorp --
och kommer först sedan hit. Det går så bra för honom;
men jag, som inte sett far och mor sedan jag var två
år, ville gerna varit med."

"Har Georg skrifvit det?"

"Ja,   mormor   --   jag   skulle   väl   icke egentligen talat
derom,   men   jag   blef  så glad och så ledsen på en gång att
jag inte kunde tiga.    Morfar Simonsson -- ty så kallades han
i hvardagslag -- blef lika glad och sedan lika ledsen som jag.
Georg kunde gerna först rest hit, sade morfar Simonsson."

"Skrif till honom, barn, och banna honom dugtigt",
sade mormor -- "Han reser blott tio mil härifrån
förbi oss, som en hagelsvärm."

"Ja,   är   han   inte stygg, den engelsmannen.    Han skall
blifva litet flat när jag talar engelska med honom;
men morfar Simonsson menar på att jag talar rätt bra."

Mellan de gamla blef sedan en lång öfverläggning. Det
var tydligt att Georg i sitt hem skulle få veta
allt. Julia Svensson hade, på sin mors begäran, sedan
Ellen blef större skrifvit flere bref till henne,
liksom hon varit hennes mor; men äfven om hon eller
hennes man icke sade något, skulle Georgs syskon,
som aldrig hört någon "syster Ellen" omtalas, röjt
förhållandet.

"Mor får nu uppskära det hon sått", sade gubben 
Frontin -- "hon får nu bekänna kort för Ellen."

Mormor   såg   litet   betänksam   ut;   men   snart
klarnade  blicken.    "Ja, jag har sått i kärlek och
Gud har sagt -- det  skall man skära upp i välsignelse.
Det tror jag på." 

Ellen   skref   och afsände   sitt bannebref, som på hvarje
rad dock bevisade huru mycket hon höll af bror
Georg -- han  som   byggde   den  präktiga smedjan
och vadade i bäcken och 
som allt sedan varit ett föremål för Ellens beundran
och förtjusning; ty ingen fanns så bra som bror
Georg. Men några dagar derefter kom Ellen ensam
gången utföre i parken, der hon på afstånd såg
kapten Simonsson, som efter sin vana med sin käpp
ritade figurer i sanden, lika föränderliga och lätt
förstörda, som hans barndoms och ungdoms drömmar varit
det. Plötsligen kom Ellen, fattade den gamles hand
och sade snyftande: "Jag vet allt -- morfar. Jag vet
allt. Jag har ingen mor, ingen bror, ingen vän -- jag
är ensam utkastad -- du, morfar, är den ende. Klappa
din lilla Ellen, välsigna ditt barnbarn. Nu är du,
morfar, allt: mor och far, bror och syskon -- allt."

Kapten Simonsson var lika djupt rörd som Ellen. Hon
hade förlorat allt utom en gubbe full af synd och
brister, och som ej på hela jordens rund funnit någon
annan hvilopunkt för sin själ än ett par himmelsblå
flickögon.

Af honom var föga tröst att hämta. Sedan dess blef
Ellen, mot sin vana, tystlåten och sluten. Hon tycktes
ej märka alla de kärleksrika omsorger man slösade på
henne -- det såg ut, som om hon känt sig lössliten från
hela menskligheten. -- Ofta voro ögonen röda af gråt,
men ingen vågade att trösta; kunde hon det ej sjelf,
så fanns ingen tröst.

Så, liksom drömmande, föll hon in i sysslolöshet
eller just det farligaste af allt -- då en dag Georg,
som kommit, skyndade att söka upp henne i parken. Hon
satt vid vattensprånget och tycktes tanklöst betrakta
de spelande strålarne och fallande dropparne.

"God dag, Ellen", sade Georg med sin gamla, broderliga vänlighet.

"God dag! tack för sist,  Georg!"

"Ja, din egen Georg."

"Hvar är han?"  frågade Ellen och såg ned mot jorden.

"Här -- här är jag nu -- men du är så tyst -- säg då,
hvarföre är du så tyst?"

"Jag vet allt, Georg! jag vet allt."

"Hör på, syster Ellen -- jag säger nu så, men för sista
gången -- lemna mig din hand -- se på mig! -- säg, Ellen,
håller du mycket af mig? -- håller du mera af Georg
än af någon annan menniska?"

Ellens ögon tårades och hon hviskade -- "ja, men
jag har hvarken far eller mor, hvarken bror eller
syster."

"Hör på, lilla Ellen, du håller således mycket af mig
-- jag har tänkt derpå hela vägen, jag har vant mig
vid den tanken att jag inte är din bror, och vet du,
Ellen, hvad jag sedan tänkt?"

"Nej, Georg -- men för dig var det icke svårt."

"Säg ej så; jag också, så karl jag är, gret den
första natten, derföre att du ej var min syster,
men sedan sansade jag mig -- vet du hvad jag nu tänker
och känner?"

"Nej, Georg."

"Jo, jag tackar Gud derföre att vi icke äro
syskon. Kom, Ellen, torka bort tårarne -- jag får ju
säga de gamla att vi äro lyckliga och glada derföre
att vi icke äro syskon -- ja -- du håller ju så mycket
af mig -- är det inte sant?"

"Jo, Georg -- jag vet aldrig huru det skall gå om du
alldeles öfverger mig."

"Ack, Ellen, låt mig sörja för det -- nu skola vi gå
till bäcken och se hvar vi byggde vår lilla smedja --
ser du, hvar och en är sin egen lyckas smed, säger
ordspråket, och jag blef med din morfars hjelp och
råd en sjelfständig menniska."

"Ja, du var alltid snäll", sade Ellen, plötsligen
åter inne i sin barnsliga beundran för bror Georg.

"Nu gå vi hem och Ellen ser glad ut, förstås! liksom jag."

Det svindlade litet i Ellens hufvud när Georg sade
till de gamle -- "Ellen håller mycket af mig, och jag
håller innerligt af Ellen -- och derföre har jag,
då hon gret, sagt till henne: Gud ske lof att vi icke
äro syskon."

"Gud välsigne er begge", sorlade morfar, mormor och
kapten om hvarandra.

*

Litet hvar som något ströfvat omkring i våra ängmarker
har plötsligen stannat vid en liten bäckrännil,
som, allt hvad man kunnat se, rann uppför -- mot
tyngdlagen. Detta är blott en synvilla, som beror
på strandsluttningens egenartade sluttning, men det
förefaller dock ibland verkligen så.

En likartad synvilla gjorde att Ellen tyckte att
hennes känslors ström gick i en helt annan riktning än
förut. Hela hennes åskådningssätt måste omgestaltas --
hon måste först blifva af med en bror och sedan fatta
att han skulle blifva hennes vän och stöd för lifvet.

Denna omgestaltning af invanda begrepp är långsam,
tvekande och osäker. Man inträder som i en ny verld --
de gamla känslorna måste ersättas af nya -- de förra
begreppen försvinna -- de gamla, från barnåldern kära
åsigterna äga nu mera ingen giltighet.

Det der: "Gud ske lof att vi icke äro syskon" --
klingade oupphörligen som ett orakelspråk i Ellens
öron och ända ned i hjertat. Och sedan detta: "Gud
välsigne er begge", som morfar, mormor och kapten
med så mycken rörelse utropade, lät som en -- en --
brudvigsel.

Det dröjde länge innan Ellen riktigt kunde fatta
hvarföre det skulle vara så bra att hon och Georg icke
voro syskon -- men småningom klarnade det -- och i samma
mån blef hon förlägen och blyg. Det dröjde således
knappt en vecka förrän Ellen fann sig liksom besvärad
af att råka "bror" Georg. -- Hon tyckte också att Georg
var alltför bekant med henne och behandlade henne
på ett sätt som kunde passa en bror, men icke en --
"friare". Georg åter, som blifvit van vid idéen att
Ellen var hans "lilla fästmö", var obesvärad, glad
och skämtande, så att hon, som sagdt är, tyckte att
"bror" Georg hade förändrat sig, men icke till sin
fördel. Han hade en egen passion att tala med Ellen
om huru de skulle inrätta sitt hem och huru de skulle
hafva blommor i alla sina tre rum; ty högre anspråk
hade han icke, men Ellen tyckte att det der just icke
angick henne hur "bror" Georg ville bygga sitt hem --
då hon plötsligen kom ihåg detta: "Gud ske lof att
vi icke äro syskon."

Slutligen klarnade de nya idéerna och nu såg Ellen
att känslornas ström alldeles icke rann uppför utan
blott hade gräft sig en djupare bädd i själen.

Då först fattade Ellen hela den förändring, hvilken
föregått i hennes hjerta, som nu öppnade sig för
en ny, frisk ström af jungfrulig kärlek. -- "Ja",
sade hon, "nu förstår jag, och jag säger som Georg --
Gud ske lof att vi icke äro syskon."

Slut.



Charad.

Många om och så mitt första 
är det största 
Utaf hinder, ofta nog. 
Ej, som tilltalsord, mitt andra
bör man klandra, 
Om man dertill ej har fog. 
Den mitt tredje träget nöter,
icke stöter
Foten mot den hårda häll. 
Mången man mitt fjerde varit 
och erfarit
Hvad det är att vara säll. 
För mitt femte blef ej lifvet 
menskan gifvet,
Så allenast, på vår jord. 
Nu jag endast vill meddela, 
att mitt hela 
Ej består i tomma ord.

A-s-n.



Rebus.


(Rebus)




Stafningsgåta.

Stafvad med h jag är 
Rätt ofta mig med b just skrifvet
Bland hvarje djur som här 
Oss är utaf naturen gifvet.

Erik Stolt.



Uttydningar.

Lösning af Logogryfen i föregående häfte, sid. 224:
Trumman, hvaraf fås: tu, man, tran, rum, ur, tur,
Ran, ram, tumma, tam, trumma, muta, tar, runa, ut,
arm, mur, mat.

Lösning af Charaden i föregående häfte, sid. 224: Brorskål.

Lösning af Bokstafsgåtan i föregående häfte, sid. 224: 
1) Staf, 2) Tår, 3) Oeta, 4) Cypern,
5) Krok, 6) Herr, 7) Orivesi, 8) Läck, 9) Målare;
hvaraf begynnelsebokstäfverna beteckna Stockholm och
slutbokstäfverna Frankrike.

Uttydning af Gåtan i föregående häfte, sid.  221: Flyttfågeln.



Rättelse.>/b>    Genom  skriffel   har mot slutet af föregående
häftets Logogryf kommit att inflyta:

Hvad pläga fåglarne sina små?
Hvad bör hvar menniska här på jorden,
Om hon skall lefva, tillräckligt få?

hvilket härmed rättas till:

Hvad   gifva fåglarne  sina små
Och bör hvar menniska här på jorden,
Om hon skall lefva, tillräckligt få?


Historiska bilder.

LXXXV. 

Holsteinska prinsessor i Sveriges Medeltidshistoria.

III.

Ännu en gång bragtes det å bane, att en
svensk furste skulle äkta en holsteinsk
grefvedotter. Denna gången hände det en dotter
af den skallige grefven, Gerhard den store, såsom
han ock kallas ur holsteinsk synpunkt, emedan han
en gång höll Danmarks öde i sin hand, den samme som
föll för en dansk riddares hand, när hans makt var
som störst och eländet i Danmark nått sin höjd. Den
danske riddarens bragd lefde och lefver måhända än
på allmogens läppar i den sång, som diktades om honom
och som slutar med hans lof.

"Gud bevare din själ, Nils Ebbeson, 
du var en dannerhjelte god, 
och du tog bot för ditt fädernesland
i de främmande gästers blod.

Christ signe också hvar god danneman, 
som både med mun och hand, 
med allvar och mod, med flit och tro
väl tjenar sitt fädernesland."

Det är denna eländestid i Danmark, då detta rike,
för att begagna Lagerbrings ord, låg i själtåget, men
räddades af Nils Ebbeson och slutligen åter hopfogades
genom konung Waldemar Atterdag, -- det är denna tid som
skildras af Ingemann i hans historiska roman: "Prins
Otto af Danmark". Konung Waldemar var en broder till
denne "prins Otto" och kom i den närmaste beröring
med Sveriges konung, Magnus Eriksson, sonen af den
förut i denna rad af tidsbilder omtalade hertig Erik,
hvilken ihjelhungrades i Nyköpings slottstorn. För
att för öfrigt sätta läsaren i tillfälle att genast
förlägga denna berättelse på sin plats i kedjan af
historiska händelser må vi nämna, att denne konung
Waldemar Atterdag i Danmark var fader till den
Margareta, som regerade i nordens trenne riken och
fattade den djerfva tanken att för alltid förena dem
till ett helt för sig gent emot det öfriga Europa.

Bland länder, som gått förlorade för Danmark och som
derföre voro att återvinna, voro Skåne, Halland och
Bleking, hvilka tillhörde konung Magnus Eriksson
i Sverige. För att vinna sitt mål gick Waldemar
till väga med fullkomlig hänsynslöshet i afseende på
medlen. Så begagnade han sig af de strider, som rådde
mellan konung Magnus och hans äldre son Erik, för att
tillvinna sig den förres vänskap och förtroende, under
det han uppviglade sonen mot fadren. Konung Magnus
hade nämligen tvenne söner, af hvilka Erik var
den äldre och skulle efter fadren blifva konung i
Sverige; den yngre, Håkan, skulle ärfva Norge och
tillträdde verkligen regeringen der 1355.

De store i Sverige, hvilka ständigt sökte utvidga
sin makt gent emot konungen och nu särskilt voro
missnöjde med Magnus, emedan denne sökte inskränka
deras friheter och lägga band på deras sjelfsvåld,
voro måhända denne konungs farligaste fiender. Ty
deras uppförande var sådant, att konungen mot sin
yttre fiende ingenting kunde uträtta. Först uppviglade
de nu den äldre sonen mot fadren, deruti understödde
af konungen i Danmark. Och sonen lyssnade till
herrarnes tal, och när den yngre brödren pryddes med
Norges konungakrona, kunde Erik icke längre motstå
frestelsen, utan gjorde uppror mot sin fader och
antog konunganamn. Det var efter återkomsten från
ett besök hos konung Waldemar, som Erik uppträdde
på sådant sätt. Äfven hertig Albrekt af Meklenburg,
Magnus' svåger, förenade sig med Erik och kom öfver
med folk till hans hjelp.

Konung Magnus måste gifva vika, och i en förlikning,
som han ingick med sonen i Jönköping 1357, måste han
till Erik såsom konung afträda sydöstra Sverige jemte
Finland. Sedan träffades fader och son i Lund i början
af 1359, då Erik visade sig ödmjuk och vördnadsfull,
men nu var det som Waldemar slog om och sökte draga
Magnus i vänskap och naboelig kärlek till sig.

Man känner icke rätt, huru allt gick till, men kort
efter sedan konung Erik lemnat Skåne och dragit upp åt
mellersta Sverige, for konung Magnus med sin drottning
Blanche, den i folksägnen illa beryktade "drottning
Blanka", och sin yngre son konung Håkan öfver till
Köpenhamn, der Waldemar uppbjöd hela sin förmåga för
att göra vistandet angenämt. Han lyckades också deruti
så fullkomligt, att Magnus lät sin son högtidligen
trolofvas med Waldemars då sjuåriga dotter Margareta.
Och för att få hjelp mot sonen Erik lofvade Magnus
tillika att till Waldemar öfverlemna Helsingborgs
slott. Förty den vänlige och tjenstvillige Waldemar
var nu för Magnus "som en kär broder", men om Erik
talades idel onda ord den gången i Köpenhamn. Ingen
hade så grymt hånat och föraktat konung Magnus,
som denne hans son, hette det.

Konung Magnus framstår här såsom ytterligt svag och
villrådig. Ty nog visste han med sig, att han med


Helsingborg,   som   var   Skånes   starkaste fäste och
nyckeln till hela detta rika land, dagtingade sig
detta ur händerna.

Emellertid var det nu som det var; Magnus for hem,
och Waldemar drog öfver till Skåne med en här. Men då
kom Erik dragandes ned med en här och tvang honom för
den gången att afstå från det rika bytet, hvarpå Erik
dog, så att Magnus åter blef ensam konung i Sverige.

Så stodo sakerna, då verldsliga planer och beräkningar
framförde den holsteinska prinsessan Elisabet på den
historiska skådebanan.

De svenske store hoppades nu att kunna draga Håkan på
sin sida och skjuta honom före sig i sin strid mot
Magnus, liksom det förut lyckats dem med Erik. Och
så fullkomligt glömde de alla tankar på fosterlandet
dervid, att när Waldemar med hjelp af hertig Albrekt
ryckte in i Skåne 1360, gjorde de intet för att
sätta Magnus i stånd att försvara detta land.

I stället uppträdde de med den fordran, att Håkan
skulle  bryta   trolofningen   med   Waldemars
dotter och i stället förlofva   sig   med   grefve
Henriks   af  Holstein   syster Elisabet. Håkan,
som   vid   denna   tid, sommaren 1361, uppehöll
sig i Norge,   visar   ett   i   hög grad gåtfullt
uppförande.    Sannolikt visste   han   icke af,
hvad de svenska herrarne förehade, eller ock,   om
han  kände   till   det,   höll han sig med flit
afsides. Visst   är,   att norrmännen på den  tiden
mer hatade tyskarne än Waldemar och visserligen icke
gerna skulle hafva sett, om deras   konung   utbytt
den   danska   konungadottern   mot   en holsteinsk
grefvedotter.

Emellertid afgick vid midsommarstiden 1361 från
Sverige en beskickning af åtta rådsherrar, alla
tillhörande det parti, som stått omkring konung
Erik emot Magnus, till Holstein. Här anhöllo de om
Elisabets hand för konung Håkan, och deras begäran
beviljades. De slöto med de holsteinska grefvarne ett
förbund, enligt hvilket Håkan skulle taga Elisabet
till äkta, och om detta icke skedde, skulle alla
de båda konungarnes undersåter i Sverige och Norge
förhjelpa grefve Henrik till skadeersättning och
vända sig till honom med slott och land.

Brefvet med konungens stora norska rikssigill
jemte sju andra sigill finnes ännu i original i
danska Geheimearkivet. Konung Håkan säger sig lofva
ofvanstående med sin faders samtycke och med råd
af erkebiskopen i Upsala och två lydbiskopar. Men
om man, som sannolikt är, får antaga, att Håkan,
som då vistades i Norge, icke hade någon aning om
hvad denna beskickning förehade, måste man antaga,
att herrarna begagnat sig af ett oskrifvet pergament,
som var försedt med de båda konungarnes underskrifter
och var afsedt för ett helt annat ändamål, nämligen
en underhandling med hansestäderna. Till denna
underhandling afgick en ny beskickning om hösten
1361. Den utgjordes till en stor del af samma herrar,
som nyss förut varit i Holstein.

De drefvo ock giftermålet med Elisabet igenom på det
sättet, att en ordentlig vigsel anställdes på slottet
Plön i Holstein om sommaren 1362, hvarvid konung
Håkans person föreställdes af en riddare Herman von
Vitzen, och prinsessan framleddes af sina båda bröder,
grefvarne Henrik och Nicolaus. Den kungliga bruden
skulle derefter fara öfver till Sverige.

Till följd af det krig, som då utbröt mellan
konung Waldemar och hansestäderna, vågade dock icke
grefvarne låta sin syster genast afsegla, men sedan
ett stillestånd blifvit slutadt mellan de krigförande
och hafvet var fritt för danska krigsskepp, rustade de
henne till afresan. Riddar Herman von Vitzen med flere
voro i hennes följe. Den 17 December lade fartyget ut
ur Trawen. Kanske tänkte prinsessan då, när hon såg
kusten af sitt fädernesland allt mer sjunka i hafvet,
kanske tänkte hon på dem af hennes ätt, som förut
seglat samma väg mot samma mål, som hon, och hoppats
skörda fröjd och lycka i det fjerran landet, der de
dock fått plocka mera törnen än rosor. Visserligen
anade hon icke, att hon helt och hållet var en
lekboll för de maktlystnes ränker. Och likväl väntade
henne, om icke upplysningar derom, så åtminstone
underrättelser, hvilka med ens afskuro för henne
allt   hvad hon hoppats och tillintetgjorde hennes
sköna dröm om att blifva drottning i ett stort rike.

Skeppet, som förde Elisabet, styrde mot Kalmar,
dit ock hennes föregångerska Helvig en gång styrt
kosan. Men oblida vindar blåste och vinden öfvergick
till storm och fartyget drefs ur kosan mot en kust,
sannolikt Bornholm, som tillhörde erkebiskopen af
Lund. Denne, som hette Nicolaus, hade nyligen af
Waldemar fått Bornholm med Hammarhus i förläning och
var derföre konungens vän, något som för dessa tider
icke hörde till det vanliga i Danmarks historia.

Han begagnade nu tillfället att visa konung Waldemar
sitt vänliga sinnelag och behöll den holsteinska
grefvinnan som sin fånge. Det skedde visserligen under
alla yttre tecken af artighet och välvilja, men för
Elisabet var det icke desto mindre en verklighet,
att hon var fånge, och när hon öfverlade med sig
sjelf och besinnade, hvad som kunde vara orsaken,
kunde hon väl förstå, att något var i görningen,
som rörde henne nära. Derutinnan bedrog hon sig icke
heller och hon skulle i sinom tid komma till visshet
derom. Kanske lät också erkebiskopen sjelf henne
tidigt nog förstå grunden till sitt handlingssätt. Han
ville nämligen icke -- så förklarade han sedermera --
medverka till utan tvärtom förebygga en så grof synd
mot Gud och äktenskapslagen, som skulle äga rum,
om Elisabet äktade konung Håkan, mellan hvilken och
Margareta trolofvelsen blifvit så högtidligen ingången
i närvaro af erkebiskop, biskopar och flera både
andliga och verldsliga män, att äfven om Margareta
doge, innan äktenskapet kunde gå i fullbordan, ett
sådant slägtskap hade uppstått mellan Margareta,
Håkan och Elisabet, att dessa sistnämda icke kunde
ingå i äktenskap med hvarandra.

Waldemar å sin sida lät icke ett så gynnsamt
tillfälle gå sig ur händerna, och han skyndade att
få ett personligt möte med Magnus och Håkan för att
en gång för alla hindra en för hans planer så farlig
förbindelse, som den mellan Håkan och de holsteinska
grefvarne. Magnus och Håkan å sin sida hade äfven
kommit till klar insigt, att de store i Sverige voro
deras farligaste fiender och mottogo derföre gerna den
hand som sträcktes emot dem till förbund och hjelp. En
omständighet ännu bidrog att stämma Magnus gynnsam för
detta möte och hvad som dermed åsyftades. Waldemars
son Christofer, som skulle ärfva Danmark efter honom,
hade nämligen fått ett oläkligt sår vid försvaret af
Helsingborg och det var derföre antagligt, att Håkan
genom giftermålet med Margareta skulle återvinna de
förlorade landskapen Skåne, Halland och Bleking. Också
säger Olaus Petri i sin svenska rimkrönika, att
Magnus gaf Margareta dessa landskap till morgongåfva,
hvarigenom striden härom fick ett slut.

Det berättas, att, sedan konungarne blifvit ense med
hvarandra, bröllopet genast firades på Warbergs slott,
men emedan alla tillredelser icke kunde blifva färdiga
till ett sådant bröllop i hast, så anställdes sedan
i April 1363 i Köpenhamn storartade festligheter
för att, som sig vederborde, högtidlighålla en
så vigtig tilldragelse. Så väl konung Magnus som 
drottning Blanche voro der närvarande och dertill
ett stort antal förnämliga män, så att prakten, som
vid detta tillfälle utvecklades, knappast haft sin
like. Enligt andra underrättelser skall äfven sjelfva
bröllopet hafva firats då. Bruden var bara barnet,
blott tio år gammal, och hon uppfostrades sedan i
Sverige eller Norge af den stränga fru Märta, S:t
Birgittas dotter, om hvilkens uppfostrings-metod det
heter, att den unga drottningen och fru Märtas egen
dotter Ingegerd "fingho bådha af eno riise och hafdo
kärliken omgängilse sins imellem i barndoms tima".

Emellertid satt den holsteinska prinsessan i sitt
fängelse, förgäfves spörjande efter tidender om
hvad som timade i den yttre verlden, om icke hennes
brudgum oaktadt alla ränker dock skulle komma, eller
åtminstone någon af hennes bröder, för att befria
henne ur det grymma fängelset. Befrielsen kom ock,
men på ett sätt, som gjorde, att hon sedan frivilligt
valde ett annat fängelse, nämligen klostret.

Bud på bud hade kommit till konung Waldemar från de
holsteinska grefvarne, att han skulle frigifva deras
syster, men

Waldemar ville naturligtvis icke lyssna till sådana
bud, förr än han fått giftermålet med sin dotter
afgjordt. Då -- det var om sommaren 1363 -- öppnades
ändtligen fängelset för Elisabet, och hon fick segla
hem till sitt land igen.

Hon kände sig djupt träffad af den smälek som
öfvergått henne. Hon längtade att sluta sig inne
med sin sorg inom det tysta klostret, och efter sin
återkomst gick hon in i Elten kloster i nordvestra
Tyskland, der hon dog som abbedissa.

St.



Seglats på Mälaren.

Än en gång skall gubben ut och resa
Och kinesa 
I naturens sköte der och hvar. 
Än till sjös och lands kan man flanera: 
Ännu har naturen mycket mera
Sol och sommar qvar.

Jag använda vill den korta tiden.
Snart förliden
Är dess glada blomsterdröm igen. 
Än dess lof vill jag på lyran knäppa, 
Ännu har jag ingen lust att släppa
Honom från mig än.

Derför på en liten rankig skuta
Vill jag njuta
Sjö och luft och Mälar-stränders doft. 
Än en gång vill jag se land och lunder, 
Skudda af mig Stockholmsdammet under
Himlens fria loft.

Glittrande i solen, som små lågor,
Gyllne vågor
Dansa om sin gamla sjöballett. 
Ingenting i deras danskonst felar. 
Vindens flägt på luftens strängar spelar
Sommarljuft och lätt.

Vidt kring fälten arbetsflocken tågar.
Skurna rågar
Landtman kör i ladorna med dån. 
Arbetslönen nu tillbaks han bördar. 
Tiden ock för gyllne hvetets skördar
Är ej långt ifrån.

Himmel! hvad potatisen nu frodas.
Det förmodas,
Att med Guds hjelp han ta'r opp sig än. 
Dåligt rykte nyss om honom löpte. 
Regnet kom och genast honom döpte
Till ett ljus igen.

Ingen frukt i år! Nå, jag beklagar
Gom och magar.
Knappt ett plommon fins i plommonskog. 
När den glädjen är oss nu betagen, 
Låt oss tänka: mindre ondt i magen
Är ju vinning nog!

Solen sjunker öfver vikens spegel.
Flagg och segel,
Båt och gubbar spegla sig i den. 
Här vi kasta ankar och förtöja, 
Tills i skyn vi se härnäst sig höja
Solens klot igen.

E. S-dt.



Fasanen.

Det   är   mer   än tre tusen år sedan denna fågel
första gången hedrades med offentlig uppmärksamhet.

Åttiofem år före Trojas belägring företog Jason, son
af Eson och Alcimedes, ett djerft tåg till kusterna
af Svarta Hafvet, steg jemte femtiotre äfventyrare
om bord på skeppet Argo och vågade för första gången
besegla ett vatten, hvars hemlighetsfulla namn ännu
innebär en skräck för sjömannen. Han gick, säga
poeterna, för att eröfra det "gyllene skinnet";
han afseglade, säga de prosaiske historieskrifvarne,
för att i Colchis anknyta handelsförbindelser med
de asiatiska folken. Hur än må ha' varit, sagan fick
emellertid samma lyckliga slut som andra sagor: den
sköna colchiska prinsessan blef betagen i den djerfve
krigaren och gaf honom, jemte sitt hjerta, hemligheten
att kunna besegra det vidunder, som vaktade fadrens
skatt. Emellertid, då segraren återkom till Grekland
med det colchiska bytet, medförde skeppet i någon vrå
af sitt skrof en fågel, som argonauterna, tjusade af
dess guld- och purpurglänsande fjädrar, hade tagit
och medfört från kusten af Phasis, -- och Phasianius
Colchicus, den lilla och lätt gjorda eröfringen, blef
mera odödlig än det ryktbara skinnet, för hvilket
hade trotsats så stora faror.

Fasanen naturaliserades och spriddes mycket
hastigt i Grekland. Den omtalas ofta af grekiska
författare; redan Aristoteles beskrifver honom
ganska noggrannt. Ännu två hundra år förut skänkte
den åt Solon ett svar, som historien för alltid
upptecknat. Croesus, konungen af Lydien, som
yfdes så mycket öfver sin rikedom, kom en gång på
besök hos den berömde vise, kom i hela ståten af
sin makt och rikedom samt frågade Solon, om denne
sett något praktfullare. "Sedan jag sett fasanen",
svarade den vise, "kan ingen prakt förvåna mig."

I Italien voro fasanerna okända på republikens tid
och blefvo antagligen först hemförda till Rom af
prokonsulerne, som togo dem i Grekland jemte statyer,
taflor, vaser och andra spillror af den stora
helleniska civilisationen som gick under. Hvarken
Plinius eller Juvenalis omtalar dem såsom allmänna
på deras tid. Det var först den tjuguåttonde af
Cæsarerna, den halfgalne slösaren Heliogabalus, som
kom på idéen att uppföda lejon med fasaner. Cuvier
har dock uttalat den åsigten, att den vidtberömda
och af romerska skalder prisade fågeln Phoenix var
ingenting annat än guldfasanen. Af de beskrifningar,
som de gamle lemnat oss, låter sig detta visserligen
icke bevisas; men säkert är, att alla äldre latinska
dikter, som handla om fågeln Phoenix, så noga passa
in på guldfasanen, att deras författare åtminstone
icke kunnat hafva någon annan fågelart för ögonen.

Fasanerna, som genom planteringar eller
s. k. fasanerier blifvit spridda öfver hela Europa
med undantag af skandinaviska och Östersjöländerna
samt Nord-Ryssland, bilda en på arter talrik grupp,
af hvilken dock nästan alla täfla uti fjädrarnes
glans och en väl proportionerad kroppsform. Halsen
är temmeligen kort och hufvudet litet samt vingarne
starkt afrundade och svaga, hvadan fasanen, äfven
vid farliga tillfällen, tager hellre till fötters än
till vingarne. Benen äro glatta, hos hanen vanligen
försedda med en stor sporre. Tuppen är vanligen mycket
större än hönan och prydes af två skarlakansröda
köttiga hudflikar som omgifva hvardera ögat. Under
parningstiden tillväxa två plymer bakom öronen och
bilda ett slags horn, som han höjer och sänker efter
behag. Hönans fjäderdrägt är mycket anspråkslösare än
tuppens; hon saknar plym eller, om hon har någon, så
är den mycket mindre och ej så glänsande som tuppens.

Tuppen hyllar månggifte och samlar, om de andra
tillåta honom det, fem till tio hönor omkring
sig. I svartsjuka står han föga efter sina bröder
bland andra hönsfåglar och kämpar mycket modigt och
tappert med sina medfriare; men han gör sig, lika
litet som gårdstuppen, särdeles möda att förvärfva
hönans ynnest och visar aldrig detta älskareraseri,
hvilket gör orr- eller tjäderhanen så intressant. Han
går omkring hönan i olika ställningar, breder ut
vingarne, reser upp örontofsarne och halskragen
och upphäfver några sträfva ljud. Men detta är
allt. Genast efter parningen bekymrar han sig icke
mer om hönan, hvilken han öfver hufvud söker mindre,
än hon honom. Hönan väljer sig omsider en lugn och
stilla plats, krafsar upp en grop, som hon vårdslöst
öfvertäcker, samt lägger så tio till tolf ägg, dem hon
sedan flitigt värmer. Äfven sedan ungarne framkommit,
får hon ensam taga vård om dem, medan hanen sköter
sina nöjen eller behof.

Alla fasaner äro ursprungligen hemma i Asien. De
lefva i glesa lundar och buskager, sällan i stora
täta skogar, emedan det synes vara deras behof
att få löpa omkring på fält, slätter och ängar. De
springa mycket bra och kunna deruti täfla med de
flesta andra hönsfåglar; deremot flyga de dåligt och
höja sig blott i yttersta nödfall. De hafva dåliga
förståndsgåfvor och blifva egentligen aldrig tama,
emedan de icke kunna skilja sin vårdare från andra
och i hvarje menniska se en fiende som inger fruktan,
och de frukta beständigt faror, emedan de icke äga
förstånd nog att hjelpa sig, om en verklig 
sådan hotar. Svårligen skall man finna ett vildbråd som
så lätt kan bringas ur fattningen och derigenom blir
oförmöget att fatta ett beslut. Öfverraskas fasanen af
en hund eller en menniska, så synes han ögonblickligen
glömma att naturen verkligen gifvit honom vingar;
i stället blir han sittande orörlig, trycker sig
tillsammans och gömmer hufvudet, eller ock löper han
blindt omkring, fram och tillbaka. Råkar han vid ett
sådant tillfälle komma intill vatten, så vadar han ut
ett litet stycke deri och blir sedan stående orörlig
med blickarne oafvändt riktade ned i vattnet, tills
fjädrarne äro alldeles genomvåta och kroppstyngden
derigenom så ökad, att han icke förmår höja sig. "Hans
fruktan", säger Naumann," känner inga gränser. En
förbispringande råtta skrämmer honom häftigt, till
och med en krypande snäcka jagar fasanhönan ut ur
sitt näste, och inträder en verklig fara, blir hon
liggande derpå som död." Naturhändelser, långvarigt
regn, öfversvämningar o. d. förbluffa dem så mycket,
att de viljelöst öfverlemna sig åt elementerna. Denna
omständighet gör stort afbräck på denna fågelarts
förökning och utbredning, som
också betydligt stäckes af rofdjur och af jägare,
för hvilka de blifva ett det lättaste byte. Också har
fasanjagten nästan alltid varit inskränkt till rika
godsägare och högmögende herrar; ja, under de fordna
ståndsprivilegiernas tid var det till och med i lag
förbjudet för vissa lågbördiga klasser att uppföda
eller jaga fasaner: detta nöje ansågs så rart, att
det borde uteslutande tillhöra konungens närmaste
tjenare och mest betrodde män.


Hvita och spräckliga fasanen.





Hvad yfves du öfver?

Saga af Richard Gustafsson.

På golfvet i visthuset satt en den allra näpnaste
lilla råtta och gnagde på en ärt, som hon tagit ur en
lädersäck, sedan hon först gnagit hål på säcken. Då
ärten var slut ämnade hon just gå efter en annan;
men stannade förnumstigt att filosofera en stund.

"Hvad jag ändå är för ett mäktigt djur!" sade råttan
för sig sjelf, "genom lykta dörrar går jag in i husen,
och hvad gör det mig att man lägger in ärterna i
lädersäckar? Jag är nog mäktig att taga dem derifrån
..."

Längre hann icke råttan i sitt resonemang, ty
huskatten, som stått vid den öppna dörren och lurat,
rusade fram och grep henne med sina klor. Sedan katten
en stund roat sig med att kasta råttan som boll,
bet han hufvudet af henne.

"Srr! srr!" spann katten så förnöjd, och tänkte
på råttans högmodiga tal, som han lyssnat på i
dörren. "Du lilla stackare, hvad yfves du öfver? Nej,
jag är den som är herre här och jag ensam har rätt
att höja upp hufvudet."

Men se då kom husbondens gråa vindthund och körde
bus bas katten upp på loftet.

"Din   ynkrygg!"   skällde hunden, "hvad yfves du öfver?
Jag är husbondens favorit, och hade du inte sprungit
upp på loftet, så skulle jag visat dig hvem som är
herre här."

Hunden gick ut på fältet, der husbondens ridhäst gick
på bete, och då han fick se hästen stolt kabriolera,
så sprang han fram för att göra spe af honom.

"Gräsätare", skällde hunden, "inte är det värdt att du
häfver på dig. Du får gå här ute och äta grönt, medan
husbond' sjelf matar mig med de läckraste rätter."

Och hunden ville bita sin medtäflare i bakbenet,
men då gaf hästen honom ett slag med hofven, så att
han föll död ned, flera famnar från der hästen stod.

"Ha, ha, ha!" gnäggade hästen och krökte föraktfullt
på halsen. "Hvad yfves du öfver? Jag är ädlast bland
djuren; jag delar i striden farorna med min husbonde
och på min snabbhet beror ofta hans lif; jag ensam
har rätt att vara stolt öfver mitt värde."

Kråmande sig började hästen galoppera kring fältet
och var så berusad af sitt eget värde, att han icke
märkte hur ett lejon närmade sig från småskogen.

Med ett väldigt skutt kastade sig lejonet öfver
hästen, som snart drog sin sista suck under rofdjurets
klor.

"Dåre!" röt lejonet så att det gaf eko i bergen. "Hvad
yfves du öfver? Jag är djurens konung, på min panna
tronar majestätets prägel, ur mitt öga ljungar maktens
eld och min ram äger styrkans rätt."

Plötsligt hördes ett skott och lejonet rullade i
dödskampen bredvid sitt offer. Hästens husbonde hade
sett hur lejonet beröfvade honom hans dyrbara egendom,
och med en kula sträckte han odjuret till marken.

Mannen tog af lejonets hud, kastade den öfver sina
skuldror och vandrade hemåt.

"Konung ibland djuren!" mumlade han. "Hvad yfves du
öfver. Du faller som ett rö för min hand, ty det är
jag som är jordens och djurens herre."

Då sköt en blixt ned från det mörka molnet, och mannen
föll död ned på lejonhuden.

Och åskan mullrade:  "Hvad yfves du öfver?"



En jättekastanj.

Det   kolossala   ingifver   alltid   vördnad.
En   storartad byggnad, ett berg som höjer
sin skrofliga hjessa öfver molnen,   ett   götiskt
tempel,   hvars   spira pekar upp mot   himmelen
och tyckes med korset nå dess blåa hvalf -- naturens
liksom   menniskans   storverk,   med ett ord, äga ett
majestät,   som   alltid   framkallar   vår   undran
och   beundran. Vi behöfva blott   gå   ut
i   skogen:   hvilket   intryck  på våra  sinnen
utöfvar   ej denna uråldriga ek, som reser sin knotiga
kropp   bland   smärta   stammar och häfver sin
lummiga krona högt   öfver   de   andra,   liksom
en jätte öfver småfolk!    När vinden   susar   genom
dess löf, höra vi deri minnessången om århundraden,
som kommit och gått med storm  och snö, med regn och
sol, höra vi bruset af generationer, som vaknat,
verkat och somnat -- under det jätten i lugn blott
allt fastare knutit sina fibrer, allt bestämdare
tillbakavisat stormen, allt frodigare utbredt sin
krona för ljus och luft.

Den illustration, som vi här hafva för oss,
framställer ett ryktbart jätteträd, kastanjen på Etna,
eller såsom sicilianaren kallar det: Castagno di Cento
Cavalli, som säkerligen är det största af sitt slägte
i både gamla och nya verlden.


Jättekastanjen på Etna.


Trädet har fatt sitt namn, "de hundra hästarnes
kastanj", med anledning af den vidsträckta skugga,
som kastas af dess lummiga grenar. Såsom anledning
till namnet omtalas äfven af folk på stället, att
Johanna af Arragonien, då hon reste
från Spanien till Neapel, kom till Sicilien och
besökte Etna, åtföljd af en talrik svit. Hon var,
liksom hela hennes följe, till häst. Ett oväder
inträffade, under hvilket hon tog sin tillflykt under
trädet, hvars vidsträckta löfverk var tillräckligt
för att skydda så väl drottningen som ädlingarne för regnet.
Det är denna händelse, säga de, som har gifvit trädet
namnet "de hundra hästarnes kastanj".

Den så mycket prisade kastanjen har ett ofantligt
omfång, men är fullkomligt ihålig; kastanjen liksom
pilen kan nämligen existera, snart sagdt, ensamt
genom sin bark. Innanveden förmultnar sedan den
uppnått högre ålder, men icke dess mindre fortfar
trädet att växa och hvarje år kläda sig med en lummig
grönska. Urhålkningen i stammen är i afseende på
det här omordade trädet så ofantlig, att man inuti
det samma byggt ett hus med en särskilt ugn för att
torka eller steka kastanjerna. När husets invånare
blifva i behof af bränsle, bruka de endast gå utom
dörren och med en yxa hugga för sig af trädförrådet,
som omgifver huset. Också har trädet, genom detta
behandlingssätt, blifvit så illa tilltygadt, att
dess tillvaro hädanefter ej torde blifva långvarig.

Man har påstått att den väldiga kastanjen på Etna
bildats af flera andra, hvilka, uppvuxna från en
rot och trängda intill hvarandra, genom barken sedan
vuxit tillhopa; men en fransk vetenskapsman, Houel,
som beskrifvit trädet med mycken

noggrannhet, förklarar att hvarken kronans bildning
eller formen på stammens genomskärningsplan gifver
ringaste stöd för ett dylikt antagande. Hvad som ännu
mer bekräftar Houels åsigt är hans uppgift, att i
Etnas omgifningar skola finnas flera andra storvuxna
kastanjer af ända till trettiosex fots omkrets.

Man har svårt att bestämma åldern på detta träd, men
om man antager att för hvarje år en ny ring bildat
sig uti dess stam och beräknar detta ringantal efter
stammens tjocklek, så skulle kastanjen på Etna hafva
den vördnadsvärda åldern af mellan tretusensexhundra
och fyratusen år.



Lifvets väg.
"Brick" Pomeroy är namnet på den amerikanare,
ur hvars verk, "Sense or Saturday-night
Musings and Thoughtful Papers", ofvanstående
blifvit hämtadt. Pomeroy har redan länge räknats
bland Amerikas populäraste och mest originela
skriftställare; och under hopp att lyckas göra
äfven allmänheten i Sverige stämd till hans
fördel, öfversändes detta lilla profstycke till
"Familj-Journalen".

New-Orleans den 29 November 1871.
Isidor K.

Walter, min son, vi befinna oss på en vandring. Vägen
tager nu af åt höger, nu åt venster. Den är icke
så jemn öfverallt; men blott vi se oss väl före,
skall det nog lyckas oss att komma fram utan att
stappla. Den är tätt bevuxen med törnebuskar, och
ingen som, i afsigt att finna en genväg, vill tränga
sig fram emellan dessa, undgår att blifva sönderrifven
af deras taggar. Många äro de som med oss gå på den
vägen, några gamla som jag, men flera unga såsom du
är.

Det tjenar ingenting till, Walter, att fråga
hvart de gå, så länge vi icke känna vår egen
bestämmelseort. Allt hvad vi hafva att göra, min
son, är att gå, att bara gå på. Vägen måste sluta
någonstädes; men dessförinnan skall den leda oss
till många vackra platser och förbi många farliga,
förrädiskt dolda afgrunder. Vi skola passera kyrkor,
barnkammare, begrafningsplatser, bröllopsgårdar,
lyckliga och olyckliga hem, ungt folk och gammalt
folk; och det skall måhända dervid fler än en gång
inträffa, att vi i samma minut inbjudas att 
öfvervara en döpelseakt och en begrafning, en afrättning
och ett giftermål. Våra steg skola föra oss dit upp,
hvarest ingen utom den dristigaste är till finnandes,
till höjder, från hvilka vi kunna blicka ned öfver
mödornas verld; eller skola de leda oss ned till
slippriga trakter, till kärr och moras, från hvilkas
smutsiga djup vi skola få svårt att arbeta oss upp
igen.

Vägen vidgar sig -- den blir smalare igen. Den för
oss till en stor slätt, hvarest män äro bröder och
hjertan klappa troget mot hjertan, der strålarne af
Guds underbara kärlek väcka välluktande, obeskrifligt
herrliga blomster till lif; eller vi komma till ett
trångt och osundt fängelse, i hvilket endast sinliga
lustar och andligt mörker hafva sitt tillhåll.

Det är icke så särdeles långt från den ena till den
andra ändan af denna väg, Walter; -- men en påkostande
vandring är det i alla fall. Dopet är bakom oss, min
son. Vaggan är liten, men der finnes alltid större
plats i henne än i den största likkista. Presten döper
dig på morgonen, han gifter sig vid middagstiden;
när aftonen kommer jordfäster han dig, och så är allt
undanstökadt. Din vandring har upphört, antingen du
våldsamt kastades ut af vägen eller nådde det vida
fältet vid dess slut.

Många vackra blommor växa på vår stig, men få af oss
märka det, min son. De äro skönheter, som måste sökas
för att finnas. Der äro många vackra löfsalar nästan
dolda af törnebuskarne; det finnes mjuka grässoffor
under kronorna af många bland dessa gamla ekar, der
vänner kunna sitta och känna sig lyckliga. Under
loppet från vaggan till grafven famla vi alltid
förgäfves efter någon hand, som vi se på afstånd,
anstränga vi oss för att blifva bemärkta af och få
medfölja någon långt ut på hafvet flytande seglare,
som hastigt aflägsnar sig för att snart försvinna ur
vår åsyn. Lifvet består i att lefva. Döden är icke att
dö. Lifvet är ej den bländande solen utan de otaliga
stjernorna, som blinka och blixtra -- Guds diamanter
äro de. Solen är icke skön för det hon är stor. 
Sjustjernorna äro mycket skönare. Lifvet innehåller
våra handlingar -- de goda uppsåten -- renheten af våra
bevekelsegrunder; döden det minne vi lemna efter oss
åt andra.

Endast det minsta af hvad vi hoppas och önska blir
uppfyldt, Walter. Det är i inbillningen vi njuta af
kärlekens
nöje, det är fantasien vi hafva att tacka för det
vi tycka oss lyckliga nu och då. Huru drömmarne
svika oss! Läpparnes smekord upprepas icke för
beständigt. Det kommer en tid, då hjertat liknar något
helt annat än ett melodiskt strängaspel. Kärlekens
sång förklingar och passionernas stormar ödelägga
själens helgedomar, mörka skuggor drifvas fram
af tjutande vindar, gamla minnen uppdyka -- och
känslan af att vara öfvergifna förlamar oss helt och
hållet. Molnet är icke en fast kropp. Den som vill
rida derpå, måste först hafva gjorts odödlig. Vi
skapa vår egen odödlighet, Walter.

Arbete gör lycka! Marmorpalatset är icke alltid
kärlekens lustslott. Det frasande sidentyget
kläder icke alltid den dygdigaste. En späckad
kassakista tyder icke på rikedom mer än en hög
ålder på erfarenhet. Lyckan trifves väl vid den låga
hyddans härd. Den ringe arbetarens hand, fast rik
på valkar, är mjukare än mången sammetslen som nyss
blifvit omsorgsfullt tvättad i rosenvatten. Den
glädje som strålar ur ögonen hos skogskojans ägare,
då han efter väl förrättadt dagsarbete mötes vid
vägkanten af sin älskling, är sannare och mera värd,
än tusenden af de leenden som låta förnimma sig i
de gasupplysta salongerna och de kostbart inredda
förmaken. De stoltaste träden bära icke de sötaste
frukterna. Det är icke så säkert att den högsta
qvisten är ett tillhåll för den fågel, som med
sin sång fördrifver vår sorg. En fattig mans hand,
Walter, är en redlig mans; hans hjerta, min son, är
den säkraste tillflykten under stunder af qval. En
arbetares tunga, sak samma huru olärd och af hvilket
språk, talar i allmänhet sanningens ord, och dess rytm
öfverensstämmer mer med himmelsk musik, än flertalet
af oss ana. Tårar komma från den fattige mannens
hjerta; hans leenden hafva samma ursprung. Sanning
och värme finnas deri.

Målet för vår färd skall snart nog hafva hunnits. En
hastig vändning, en tvär krok -- och vi skola vara
framme! Det är nu vår tur att falla ned såsom så
många andra före oss. Han, som predikade vid vår
kristning, skall tala vid vår begrafning. De fåglar,
som nu sväfva öfver våra hufvuden, skola sjunga så
gladt som någonsin och egna samma omsorg åt sina
ungar. Solen skall lysa lika klart, stjernorna
tindra lika lifligt och västanvindarne leka mellan
buskarne. Våra efterlemnade skola dansa på våra
grafvar och blad och blommor hämta lif derur. De som
förr skrattade med oss, skola nu skratta utan oss,
sedan några få tårar först blifvit gjutna. Morgon,
middag och qväll skola efterfölja hvarandra såsom
vanligt. Andra skola kyssa de läppar, dem endast vi
kysst förut; den hand, vi inneslöto i vår, skall nu
omfattas af en annan; de hjertan, som i första rummet
hörde oss till, skola öppnas för andra och de otaliga
lefnadsbestyren skola aflösa hvarandra. Allt skall
gå sin jemna gång, liksom hade vi aldrig funnits
till. De kärleksfulla blickar, som nu besvara våra
egna, skola snart stråla en annans till mötes. De
böcker och öfriga saker, dem vi mest värdera, skola
kastas åt sidan, vårt barndomshopp skall försvinna
likt en skugga, vår kärleks föremål skall blifva
tillfredsstäldt efter det vi gått hem -- bekymrens moln
må framkalla en storm, ett oväder, men stormarne skola
lägga sig, och den plats af jorden, som nu känner dig,
Walter, skall känna dig endast genom dina goda och
onda handlingar och det namn du lemnat efter dig.

Verlden skall vara till långt efter det vi hafva gått
derur. Vägen skall trampas äfven sedan vara fotsteg
hunnit blifva helt och hållet utplånade.

Således, Walter, min son, låt oss göra marken så
mjuk vi kunna. Hvarje god gerning är en blomma, som
skall försköna vårt sista hem. Hvarje ärlig handling
är ett alltid grönskande träd, som skall utmärka
vår hviloplats. Hvarje godt uppsåt är en fågel,
som skall sjunga sånger af kärlek och harmoni öfver
våra grafvar. Hvarje vacker önskan skall blifva oss
en skärm mot smädelsen, och hvarje, trohet bevisad,
vän skall blifva oss ett godt vittne i den stund vi
åberopa honom.

Uppehåll dig icke, min son, för att tillegna dig den
krokiga käppen vid vägkanten. Klif öfver den. Låt
den ligga. Det är en smutsig, ful käpp, som ingalunda
passar dig. Låt den blifva der den är, och snart skall
det gröna gräset växa omkring den. Violblomman och
smörblomstret skola skjuta upp vid dess sida och
den vilda rosenbusken utsträcka sina magra armar
öfver den och genom sin andedrägt fylla luften med
oskuldens vällukt. Låt den ligga, säger jag. Somligt
folk upptager och flyttar från en plats till en annan
gamla stakar och dylikt, icke för att hålla vägen fri,
utan fast hellre för att narra andra att snafva. Att
rycka något dylikt undan dess till hälften förborgade
plats är det samma som att rycka upp de plantor, som
skola väfva glömskans mantel öfver dess vanskaplighet,
och dervid lemna ett fult märke på den gröna matta,
i närheten af hvilken vi snart måste stanna. Kasta det
hvart du vill -- i floden, och det flyter alltid i land
någonstädes. Slunga det åt höger eller åt venster, det
faller dock till marken, förderfvande oskyldigt gräs,
stympande späda blommor och förstörande mycket annat
som kunde blifvit till stor nytta. Låt de mindre
rättrådiga handlingarna -- de knöliga stakarne --
ligga der de en gång fallit, Walter. Växterna skola
snart dölja dem. Allt, som på den ena sidan af vägen
sticker fram mellan grässtråen, är stakar, qvistar
och afbrutna grenar m. m. d. Klif på eller öfver dem,
Walter. Har någon snafvat och fallit, hjelp honom
vänligt upp och aflägsna dig, innan folksamling
uppstått.

Öppna dina ögon och ditt hjerta; gif dina idéer en
friare utsträckning och blif en man. Var trogen ditt
ord -- och dig sjelf. Bemöt andra så, som du sjelf
önskar blifva bemött, och lycka till på din vandring,
min son!



En trogen flicka.

Hvar en i verlden har sitt eget mål, 
Det älskar han och sträfvar att det hinna. 
Den ene hyllar mest en bräddad bål, 
Den andre svärmar för en vacker qvinna. 
Parole d'honneur!  För qvinnan töm en skål,
Hon är det bästa som man här kan vinna, 
Ty skulle ödet dig en motgång skicka 
Du finner trösten hos en trogen flicka.

De lärda männen sitta vid sin bok 
Och kritisera härs och tvärs, men ingen 
Af dem kan bli' på lifvets gåta klok 
Och ingen kan förklara "dolda tingen". 
När så du hör dem prata idel tok 
Och mäta upp den vida stjerneringen, 
Så skynda du i dina stjernor blicka,
I ögats stjernor hos din trogna flicka.

Vid bålens rand en broder glömmer lätt, 
Att vin och kärlek hand i hand bör vandra; 
Hvar en på jorden har sitt eget sätt 
Och icke vill jag detta sättet klandra,
Ty om det der är orätt eller rätt, 
Den gåtans lösning lemnar jag åt andra, 
Men jag, för min del, säger: skall jag dricka 
Så vill jag klinga med en trogen flicka.

En mammons träl har öra blott för gull 
(Hur många såd'na finnas ej i  verlden!) 
Han vill ej tro att gull är bara mull, 
Men att han får det med på sista färden. 
Jo pytt!   Der uppe gäller annan tull,
Om du skall få en plats vid himlahärden. 
Den tull'n är kärlek, -- annat allt skall klicka, 
Och derför, älska högt din trogna flicka!

Ja, flickan är allt bäst på jordens ring. 
Den stige fram, som annat domslut fäller. 
I hennes famn man hör ej glasens  "kling", 
Ej lumpenheten, som omkring oss gnäller. 
Af verldens skatter ser man ingenting
Förutom perlan som i ögat qväller. 
Bland alla gåfvor himlen vill oss skicka, 
Den bästa är och blir en trogen flicka.

Jussu.



Ur Gustaf Wasas riddarsaga.

Herr Sten, den tappre Sture, 
höll slag vid Brännkyrka by, 
och om mig så vingar bure 
dit ville väl nu jag fly: 
"Här gäller stå eller falla, 
hvem är mig en man för alla 
och bär vår fana i dag?" 
Då trädde der fram gullhårig 
en yngling, en tjuguårig, 
och svarade: "Det gör jag!"
Edvard Bäckström.

Få af världshistoriens främste män hafva väl haft
en mera omvexlande lefnadssaga än Gustaf Eriksson
Wasa. Det romantiska skimmer som ligger öfver
denna saga lyste i sin första glans då den unge
ädlingen förde svenska riksbaneret under striden för
fosterjordens frihet.

Det var mot slutet af Kalmare-unionen och dess många
olyckliga fejder mellan de nordiska folken. Den
danske konungen Christiern Johansson hade börjat
krig mot Sverige, der Sten Sture den yngre förde
regeringen. År 1517 
landsteg den danska hären nära Stockholm, på
n. v. Ladugårdslandet, men anfölls vid Wädla af herr
Sten och led ett fullständigt nederlag. Året derpå
kom kung Christiern åter till svenska skären, lade
danska flottan vid Södermalm och besköt hufvudstaden
och dess södra torn, men steg i land samt förde
sin här till Brännkyrka, när han förnam, att
riksföreståndaren med sin bondehär genom Södermanland
nalkades till Stockholms undsättning. Vid det ställe
i Brännkyrka, som sedan fått namnet Hofmanslägret,
stötte härarne mot hvarandra tidigt på morgonen den
22 Juli. Danskarne voro väl utrustade, krigsvane och
tappre, men svenska bönderna stredo för hem och härd
och följde modigt det svenska blå riksbaneret med
invirkade tre gyllene kronor, hvilket segerstolt
höjde sig öfver stridens tummel, hållet af Gustaf
Wasas tjuguåriga arm. Segern blef ock svenskarnes;
större delen af kung Christierns här flydde i oordning
till skeppen, en annan del jagades ned i ett träsk
och gaf sig der på nåd och onåd, och på aftonen samma
dag svajade svenska riksbaneret i spetsen för herr

Stens och hans trogna sörmlänningars, nerkingars,
vestmanlänningars och dalkarlars segerintåg inom
Stockholms murar, dit de förde med sig trehundra
fångar.

En   folkvisa   diktades   om   slaget   vid
Brännkyrka, deri bland annat sjöngs:

Svenske män aktar jag bära lof,
om Gud vill mig nåden gifva,
deras dygd frambära med akt och hog,
den stund, der jag må lefva.
Det skall mig ingen förmena;
Herran Gud med sin nåd mig hjelpe dertill!
Han är min tröst allena.

Det år efter Jesu födelsetid
femtonhundrade och aderton man talde
kung Christiern af Danmark förde en strid
och sig för Stockholm lade.
Den stad ville han förderfva;
med storm och skott både dag och natt
sig aktar han pris förvärfva.

*

När danske förnummo utan fördel var
allt det de för sig togo,
till Brännkyrka med storan skar'
till häst och fot de drogo.
De svenske män der före dem voro,
de slogo de danske af marken så
de fingo både döda och såre.

Snarliga funno de danske till råda
om natten till skeppen draga,
de ryttare blefvo qvar i storan våda,
de månde det högeliga klaga.
Allt om en aftonstunde
de blefvo så många båd' gripne och fångne
som icke rymma kunde.

Den visan, hon lyder och qväder så: 
Att danske män det väl kände,
att herr Sten Sture var höfvitsmän då,
när det i sanning hände.
Han gaf sig både makt och sinne
att stånda emot; med svenske mäns hjelp
de danske skulle ej vinna.

*

I jorden har man sedermera vid olika tillfällen
påträffat vapen och andra märken efter striden vid
Brännkyrka. Bland annat skall vid Örby herregård
funnits kanoner. Ännu lefva bland socknens befolkning
sägner från den dagen, då fienden kördes ned till sina
skepp och fick segla från Sveriges jord, som han dock
två år efteråt, sedan herr Sten den ädle Sture fallit
vid Åsunda sjö, lyckades bemäktiga sig och förtrycka,
tills samma arm, som i Brännkyrka slag hållit svenska
riksbaneret okränkt i höjden, med hjelp af Gud och
Sveriges allmoge åter vrok honom ur landet.


Brännkyrka.


Öfver den ängd, der för 354 år sedan blodströmmar
flöto, härskri skållade och pilskurar korsade luften,
höjer sig nu Brännkyrka 
Brännkyrka socken, annex till Huddinge, är beläget
i Södertörns kontrakt af Strengnäs stift. Svartlösa
härad af Stockholms län, en half mil söder från
Stockholm. Äldsta benämningen på socknen är
Wantör, förmodligen härledande sig från Ofva-Tör,
d. v. s. den del, som ligger i öfra delen af "Törn"
(Södertörn). En tid kallades socknen Örby. Namnet
Brännkyrka hade den dock redan år 1471. Kyrkan
har flera gånger blifvit illa medfaren i följd af
eldsvådor, men ånyo reparerad och tillbyggd. 
tempeltorn, blickande ned
på djupa skogar,
böljande sädesfält, grönskande betesmarker, trefna
hyddor och lyckliga, idoga menniskor. Det hviner i
luften, men det är ej ljudet af pilar från långmåla
armborst, det är lokomotivet, som susar fram med
flitens och arbetets skatter. En borg synes vid
horisonten, men derifrån slungas ej glödande skott
och stenar från skäktor och blidor in i Sveriges
hufvudstad, utan friska vattenflöden sprida derifrån
helsa och trefnad till våra dagars Stockholm -- det är
Grundsborgs jättecistern. En psalm ljuder i aftonens
timma, men det är ej muukarnes æternam requiem öfver
döende stridsmän, utan barnens bön i den strax bredvid
kyrkogårdsmuren liggande folkskolan. Men samma sol,
hvars strålar brötos mot den tjuguårige riddarens
rustning och förgylde svenska riksbanerets stång,
lyser än öfver Gustaf Wasas verk: ett fritt och
lyckligt land.

Birger Schöldström.



Ett fosterländskt Bildergalleri.

XXVIII. 

Pär Aron Borg.

Det är, desto bättre för menskligheten, icke så sällsynt
som mången kanske tror, att personer finnas, hvilka
vilja  och kunna  lefva för en idé, hvilka låta
sig genomträngas af denna och sjelfva uppgå deri.
Är det en sådan, som hvälfver upp och ned på någon
af det beståendes teorier, så kallas den en "fix
idé", är menniskorna en galenskap och verkar ibland
det, att den deri fångne antingen betraktas som
vansinnig och insattes på dårhus, såsom det berättas
om Salomon   de   Caus,   eller   utskrattas   och
förbannas,  om han har familj,  såsom  det skedde
med fayencens upptäckare, Bernard Palissy, hvilken
kastade, till sin hustrus förtviflan, sitt torftiga
bohag och till  och med golfplankorna    i    ugnen
för  att   bränna   in   glasyren.    Är det återigen
en   idé,   som  egentligen icke sårar någon enskilt,
utan   möjligen   blott en gammal   fördom,   då   är
den idéens bärare i mångas   ögon   en   narr, om
icke ett tjurhufvud, som förföljes af småsintheten,
men beklagas af snusförnuftet, hvilket i allmänhet
spelar  en  stor  roll här i verlden.   Är idéen
filantropisk,    en    sådan som afser afhjelpandet af
en orättvisa  och höjandet    af   olyckliga    eller
tillbakasatta, då är den, som   undfått   idéen,
en god tok, åt hvilken man rycker   på   axlarne,
för hvilken   man   lyfter   på hatten,   derföre
att  han är    oskadlig,    men    för hvilken man
likväl helst går   ur   vägen,   för   att icke
möjligen blifva pungslagen   på   en   obol  till
förverkligande    af   hans planer.  Misslyckas desse
idéens män, då har hela verlden   sagt   förut,   att
så skulle gå, man egnar knappast    en    blick   åt
dessa    andens    skeppsbrutne, dessa martyrer på
jorden,  dessa som  ljuta
döden genom idéens solstyng. Lyckas de deremot i sina
förehafvanden -- åh, då beundras de, om verket genast
framträder i hela sin glans och bländar massan;
men förbises länge, om idéen endast utvecklar sig
långsamt, om senapskornet blott sakta och organiskt
blir ett träd. I det sednare fallet prisas idéen i
allmänhet först rättvist, då dess bärare myllats ned
i jorden, då han skattat åt förgängelsen, medan den
tanke, för hvilken han lefvat, verkat och brunnit,
visar hvarje dag mera sin oförgänglighet och blir en
ny ädelsten i det S:t Eriks gemak, der menskligheten
hopar de skatter af sitt arbete, sin äflan, genom
hvilka hon köper sig sin utveckling, sin rätt till
förandling, till evigt lif.


Pär Aron Borg.
 

Till den sista kategorien af sådane män hörde Pär Aron Borg 
Då vi uti vårt Fosterländska Bildergalleri egna ett
rum åt Pär Aron Borg bör läsaren icke anse underligt
att här återfinna några historiska upplysningar, som
i IX bandet af denna tidskrift meddelats i sammanhang
med en beskrifning öfver institutet å Manilla..    
Han föddes den 4 Juli 1776 i Avestad, der fadern
då var rektor, och ingick efter slutade studier
i konungens kansli. Här stängdes likväl snart hans
bana, emedan han hade det missödet att ådraga sig sin
högste förmans ovilja. Han måste i stället förtjena
sitt knappa bröd genom att meddela undervisning på
harpa och i sång, för hvilken konst han hade mycken
naturlig fallenhet. En afton besökte han teatern,
hvarest då gafs ett särdeles omtyckt skådespel
af fransmannen Bouilly, kalladt: Abbé de l'Epée
eller Den döfve och dumbe. Abbé de l'Epée var den
förste, som i Frankrike egnade sig åt de döfstumma,
för hvilka han gjorde skrift och pantomim till det
främsta bildningsmedlet, under det att hans samtida
Heinicke i Dresden, hvilken äfven egnade sig åt
samma mission, framför allt ville lära sina elever
att tala. En dag träffade abbéen på gatan i Peronne
(1773) en döfstum yngling, som var höljd i trasor. Han
trodde sig i denne öfvergifne upptäcka den utstötte
arfvingen till en rik greflig familj Solar, hvars
rätt han återfordrade. Ynglingen blef omsider af
domstolen förklarad för grefve Solar och insatt i
sina rättigheter, men efter abbéens död kullkastades
domen, och den unge mannen, som förklarades förlustig
sina anspråk, råkade i det djupaste elände. Detta
ämne begagnade Bouilly som uppränning till sitt
nämda skådespel, hvilket skulle blifva af så stort
inflytande på Borgs hela lif.

Skådespelet väckte nämligen hos Borg första tanken att
följa abbé de l'Epées ädla exempel och att i Sverige
stifta en inrättning för döfstumma. Fastän han var
alldeles obekant med l'Epées metod, tänkte han sig
likväl snart in i saken
och "vigde sig vid idéen". Han studerade de skrifter,
som utkommit i ämnet, och lyckades sjelf uttänka
metoder, hvilka till och med öfverträffade dem,
som tillämpades i utlandet.

Borg hade den sällsamma lyckan att blifva bekant med
ett något romaneskt, blindt fruntimmer, en mamsell
Seyerling, som ägde rik musikalisk begåfning,
djup känsla och ett godt förstånd. Hon var liksom
danad till det verktyg, hvarigenom Borg skulle
kunna praktiskt göra de första vägbrytningarne,
och hon blef med tacksamhet och hängifvenhet hans
första lärjunge, i det hon med svärmisk entusiasm
bemäktigades af tanken att genom sitt föredöme få
blifva sina olyckliga likars välgörarinna. Hon gjorde
stora framsteg, och då år 1807 examen hölls med henne
inför åtskillige ansedde män,

beundrade man denna hittills oerhörda, sällsamma
företeelse, och något deltagande väcktes för
saken, hvilket likväl icke sträckte sig längre,
än att Borg af regeringen erhöll i understöd 450
riksdaler. Följande året höll Borg å börssalen
i Stockholm en ny examen, hvilken bevistades af
hofvet, ständerna och en mängd åhörare, samt hade till
resultat, att Borgs nybildade "Institut för döfstumma
och blinda" fick i drottningen en hög beskyddarinna
och att en kunglig proposition afläts till ständerna
om ett statsanslag för det samma.

Men Borgs förut nämde förman inom det kungliga
kansliet hade icke glömt sitt agg, hvilket ej
heller mildrats vid åsynen af Borgs menniskovänliga
sträfvanden på en ny och knagglig bana, som dock
skilde sig så långt ifrån den andres stjernbelysta
kungsväg. Han utvecklade inom riksdagen hela sin
energi, framkom med föreställningar om att hela saken
ännu var för opröfvad, att det, som hade ett vackert
sken, kanske likväl blott hade en humbug till kärna,
med mera af dessa kyliga perlor ur vattenpytsen,
med hvilka så mången andlig dverg sökt att släcka
glöden på resens härd, och lyckades verkligen att
få det begärda anslaget nedsatt med hälften eller
till 5,000 riksdaler i stället för 10,000 riksdaler,
hvarförutan han i sin välvilja för Borg fördröjde
anvisningens afsändande till statskontoret i mer än
tvenne år, eller till den 8 Juli 1812, under hvilken
tid Borg endast med den största svårighet och genom
ansträngningar, som skulle synas otroliga, förmådde
hålla sin nya inrättning vid lif och verksamhet.

Med riksdagens anslag hade varit förenadt det
vilkor, att 1 döfstum eller blind från hvarje
stift samt 1 från Stockholm skulle afgiftsfritt vid
inrättningen upptagas. Elakheten tog nu okunnigheten
och fördomen till bundsförvandter, och menliga rykten
sattes i omlopp om institutet samt om elevernas
behandling derstädes, hvarföre allmogen tvekade om
att dit uppskicka dem af sina barn, som härtill
utsetts. Borg valde det rätta sättet att nedslå,
en annan S:t Göran, förtalets drake. Han företog
nämligen en vandring till fots med sina elever
genom åtskilliga landskap, hvaraf följden blef den,
att flere ansökningar om barns emottagande inkommo,
än som kunde beviljas. 

Vältaligt skildrar Borg också
uti en predikan, intagen i hans samling "De döfstumme
i templet", förtalet, i det han med värme, talande
om egna lidna oförrätter, yttrar: "Förtalet är en
last, ett brott, som består deruti, att vi missbruka
vår tunga till att beröfva en frånvarande like hans
heder och ära, det vill säga: andras goda tankar om
dess värde, och på detta sätt fråntaga honom allt
förtroende, all verksamhets kraft, allt lugn och
all sällhet. Denna last är gröfre och afskyvärdare,
än stöld och röfveri; detta brott är jemnhögt med,
om icke högre, än mord. Högre än stöld och röfveri;
ty genom dessa fråntages mig en del af min jordiska
egendom, den jag dock med lagarnes hjelp kan återfå,
eller med flit, arbete och penningar återvinna;
men genom förtalet beröfvas mig en egendom, den
icke lagarnes makt, ej arbetets omtanke, ej guldets
glans och vigt kunna återskaffa, nämligen mitt rykte
och min heder, på hvilka min verksamhets vidd,
min utkomst, mitt lugn och min jordiska välgång
bero. Jemnhögt med mord är förtalet; ty liksom
mordet fråntager mig mitt kroppsliga lif, så beröfvar
mig förtalet det borgerliga lifvet: äran, eller det
medel hvarigenom min tillvarelse skall uppehållas
eller med nöje njutas. Högre än mord är detta brott,
ty mördaren slutar sitt offers lidande i ögonblicket,
men förtalaren utsträcker smärtan i sina dödshugg
öfver åratal och lifslängder."

År 1816 hopade sig motgångarne så, att Borgs institut
hotades med fullständig undergång och upplösning,
föranledd af något missförstånd med drottningen. En
sjelfständig natur som Borg var, tvekade han ej nu att
bryta den höga förbindelsen, då man genom den ville
belägga hans verksamhet med en gyllene boja. Han tog
afsked och upprättade ett eget institut å Manilla
på Djurgården, hvilken lägenhet han år 1813 inköpt
för 2,225 riksdaler af en traktör O. Sundberg. Den
höga drottningen deremot, som i sin furstliga vrede
trodde sig kunna vara den envise och sjelfrådige
mannen förutan, ville bibehålla under egna auspicier
det offentliga institutet. Det gällde således här en täflan mellan makten
med alla dess hjelpkällor och det lefvande nitet, den
varma öfvertygelsen, den lågande anden. Borg ingick
i kampen med oförtrutet mod, hans styrka växte i
täflingen: det är blott de små karaktererna som vid
sådana tillfällen förtrampas.

Borg ställde sitt nya institut på aktier och började
bebygga sitt Manhem, med lif och kraft biträdd af sina
lärjungar, hvilka under hans ledning hunnit en hög
grad af skicklighet äfven i slöjder och handarbeten,
den der nu kom väl till pass. Redan följande året
stod det nya institutet färdigt, och läraren der
inne hade den glädjen att se dess salar fyllas med
bildningssökande. Det offentliga institutet deremot
sjönk. Drottningens vredesnyck var ej tillräcklig
för att hålla det uppe; det fördes allt närmare sin
upplösning, så att man slutligen måste beqväma sig
till att bita i det sura äpplet och vända sig till
Borg med begäran, att han måtte, såsom för saken
oumbärlig, åter öfvertaga ledningen. Missämjan
bilades, och år 1819 inflyttades det offentliga
institutet i det enskilta, som nu hugnades med
upprepade anslag, men likväl måste tills vidare
inskränka sin verksamhet till de döfstumma och indraga
den ursprungliga afdelningen äfven för blinda.

Borg stod nu på höjden af sitt anseende och hans
namn blef kändt äfven utom rikets gränser. År 1823
fick han anbud från Portugal att der stifta ett
institut. Han löd maningen och qvarstannade der i
sex år. År 1829 vände han tillbaka hem, qvarlemnande
sin bror, kapten Borg, hvilken sedan omkom under
en revolt såsom offer för pöbelns fanatism, och
portugisaren Da Cunha, såsom vårdare af denna sin
stiftelse. 

I Sverige hade Borgs institut alltjemt
utvecklat sig och började äfven omfatta svagsinta
och idioter, dock endast betalande sådana. För
att kunna utsträcka stiftelsens välsignelse äfven
till sådana obemedlade olyckliga, begärde Borg och
erhöll rättighet att utskicka en så kallad stambok
kring hela riket för insamling af medel -- hvilket
system då stundom anlitades, ehuru det sedan, och
med all rätt, kommit ur bruk. Man ville dock ställa
såväl förvaltningen af de sålunda inflytande medlen
som äfven hela den blifvande stiftelsen under den
särskilta styrelses omedelbara uppsigt, som blifvit
tillsatt. Detta ville Borg likväl icke underkasta sig,
kanske med skäl befarande, att det nya företaget
skulle lida af den maktdelning, som måste häraf
blifva en följd. I likhet med alla kraftiga naturer,
var Borg en anhängare af centralisationen och satte
enheten i ledning framför allt. Den stora idé,
som ensamt genom hans kraft och värme utvecklat sig
till något imponerande i verkligheten, var ännu
jemförelsevis ny i vårt land, och Borg fruktade,
att den möjligen skulle lida af att många viljor
kifvades om en halffärdig sak. Han drog sig derföre
undan ifrån all befattning med ärendet och hänsköt
afgörandet emellan sig och styrelsen till regeringen.

Men innan denna afkunnade sitt afgörande, afled Borg,
den 22 April 1839, sedan han dock haft den glädjen att
få sin äldste son, medicine kandidaten Ossian Borg,
utsedd till sin efterträdare. Under dennes ledning
har institutet, äfven åter omfattande de blinda,
utvecklat sig beundransvärdt och blifvit en statens
tillhörighet, liksom det städse väl omhuldas af
allmänhet och myndigheter.

Palatslikt reser sig nu det för några år sedan
nybyggda institutet, sjelf ett storartadt monument
öfver den man, hvars ande först utsådde senapskornet,
som sedan blef ett träd och burit tusenfaldig
frukt. Men ej nog dermed, i allt flera landsändar
inom vårt land ser man afläggor af det frodiga trädet
i dessa "tysta skolor", hvilka uppstå än här, än der
och, äfven de, äro föremål för allmänhetens och det
allmännas sympati och omhugnad.

"Allt hvad som verkar i sitt rum och gagnar på
sin punkt på jorden, det uppfyller Guds vilja
och bestämmelse och bidrager till det helas
sammanhållning; den daggdroppe, som glänsande
dallrar på blommans blad, har sin stora och
nyttiga bestämmelse, lika så väl som den stjerna,
som strålande glänser på himlahvalfvet; det bi,
som obemärkt surrar på ängens fält öfver tufvornas
blommor, har fått sin nyttiga och stora bestämmelse,
lika så väl som, om intet mera än

den örn, som seglar i luften öfver haf och länder;
den oformade, kantiga och grofva sten, som ligger
förvarad under jorden och utgör grunden till en
byggnad, är lika nyttig och mera nödvändig, än
den grannaste uthuggna sirat, som pryder ingången,
väggarne eller taket."

I dessa ord har Borg sjelf uttalat sitt eftermäle:
Han uppfyllde Guds vilja i sin verksamhet, och
denna verksamhet var den nödvändiga grundstenen,
som ännu utför sitt vigtiga värf, att uppbära
den närvarande och kommande tidens tillbyggnader.

Axel Krook.



Ett Mälare-minne.

Ljuflig ännu i ditt djupa förfall 
är du, o Svartsjö, fast näktergalssången 
tystnat i lummiga parken och all 
forntida fröjd är förgången.
Gudmund Leonh. Silverstolpe.

Söndagsmorgonen uppgår klar och ren med högblå,
molnfri himmel öfver Stockholms gator och torg,
hvilka snart stå genomglödgade af
Julisolens strålar. I tusendetal ila menniskorna,
kastande bakom sig veckans hvardagsbestyr och
bekymmer, ned till ångbåtsbryggorna, för att derifrån
söka någon plats, der de med lätta och glada hjertan
kunna njuta hvilodagens hastigt flyende timmar bland
blomdoft och susande trän.

Med lika stor sanning som en af våra historieskrifvare
sagt, att svenska folkets historia är dess konungars,
kan man säga, att stockholmarnes älsklingsplats
bland Mälaredrottningens vackra omgifningar är
dess konungs eller konungafamiljs: -- med kung Carl
låta de vid Ulriksdals strand blickarne hvila på
Edsvikens solglänsta vatten, med enkedrottning
Josefina lustvandra de i Drottningholms alléer,
och med prins August låta de de höga furorna i
Hagaparken lyssna till skämt och glam. Således --
som äkta, rättrogna stockholmare, måste vi ut till
något kungligt lustslott, men -- med läsarens benägna
tilllåtelse -- låta vi i dag böljorna ej gunga oss
till Ulriksdal eller Drottningholm, i dag hylla vi
ej det närvarandes prakt och glans, utan begifva
oss till Svartsjö, för att en stund hvila ut bland
flydda dagars minnen. Ej går någon "lusttur" till
det gamla slottet; dit styr nu mera ej mången sin
färd, men med en af de många ångbåtar som landa vid
Mälarens stränder kunna vi blifva i tillfälle att
komma i grannskapet af Svartsjö, för att sedan till
fots begifva oss dit.

Snart gunga vi på Mälarevåg, i våra tankar instämmande
med skalden Gudmund Leonh. Silverstolpe:

Leende, löfviga Lögareland, 
bölja, du drottning bland nordlandens sjöar, 
hell din förtrollande, skuggrika strand! 
Hell dina hundrade öar!

Skön är din anblick, när vårvinden ljum 
ordnar på stranden den blommande hären; 
skön, då din vredgade bölja med skum 
sköljer de susande skären.

Sången om asarnes ledungatåg 
brusar ännu ur din håliga dyning. 
Dimman står än på din darrande våg 
grå som i häfdernas gryning.

Grönskande holmar i blånande fjärd, 
sund, med de vassrika bugter, berätten 
sagan om jättarnes töckniga verld, 
sagan om Ynglingaätten.

Månens midnattliga, magiska ljus 
spöklik och villande halfdager sprider 
öfver de svartbrända borgarnas grus,
minnen från slocknade strider.

Prydda med hjeltarnes prunkande prakt, 
höljda af krigsbyten, kronor och glafvar, 
stå kring din heliga bölja på vakt 
Vasarnes konungagrafvar.

Höjes på himmelen morgonens drott, 
stolt som en segrande hjelte i hågen, 
spegla sig tornspiror, städer och slott 
gladt i den glittrande vågen. -- -- --

Medan förbi oss glida grönskande stränder med ljusa
"sommarnöjen", stolta herresäten och trefna byar,
låt' oss i minnet uppdraga konturerna till Svartsjös
historia!

Svartsjö kungsgård, tillhörig Sånga socken i
Upland, ligger på en ö i Mälaren, som fordom
hette Färingsö eller Kämpaö, men nu mera kallas
Svartsjölandet. Gården var en af Upsala Ödes
tillhörigheter. Den förste märklige man, sägnen
vet att omtala i sammanhang med Svartsjö, var Carl
Knutsson Bonde, hvilken berättas hafva ofta besökt
denna plats och der njutit korta stunder af hvila
under sin oroliga regering. Äfven Sten Sture den
äldre vistades ofta på Svartsjö. Uppgiften, som
man återfinner i åtskilliga beskrifningar öfver
Svartsjö (t. ex. i Svenskt Konversations-Lexikon,
Svenska Minnen, m. fl.), att Sten Sture här anlagt
ett munkkloster, lärer, enligt nyare forskningar,
vara ogrundad. Ett s. k. hospitalshus lärer dock här
hafva funnits, hvilket förmodligen gifvit anledning
till uppgiften om ett klosters anläggande. Gustaf I
gjorde år 1545 Svartsjö till ett kungligt lustslott,
i hvilken egenskap egendomen, oaktadt sitt förfallna
tillstånd, ännu qvarstår, åtminstone i Första
hufvudtitelns konto. Den store Wasakonungen vistades
gerna på Svartsjö. Under Erik XIV:s tid spelades på
Svartsjö en af de tragedier, hvilka utmärka denne
konungs tid: fängslandet af Svante Sture och hans son,
hvilket var ett förspel till de gräsliga morden i
Upsala. Efter dessa mord vistades Erik här en tid,
Hvarunder hans sinnesförvirring uttalade sig i ett
bref till brodern Johan, deri han klagade sig vara
"en fånge på Svartsjö". Johan III, som äfvenledes
ofta vistades på Svartsjö, utvidgade och förskönade
slottet mycket. Emellertid hade han den sorgen att,
år 1587, se sitt kära sommarresidens blifva lågornas
rof. Det slott, som sedermera uppfördes, förlades till
annan plats än det gamla. Svartsjö var fortfarande
konungafamiljens kära tillflyktsort. Gustaf II Adolf
bidrog till Svartsjöminnena genom planterande af den
lind, hvilken ännu i den dag som är höjer sig likt en
konung öfver de öfriga parkens trän och under hvars
löfrika grenar hjeltekonungens och hans förtrogne
vän Axel Oxenstjernas bilder i marmor påminna den
besökande om de fornstora dagar och de personligheter
som på dem tryckte sin prägel. Drottning Christina
skänkte Svartsjö till sin moder, enkedrottning Maria
Eleonora, och lät i parken plantera näktergalar. Carl
XI och hans drottning älskade mycket att göra besök
vid Svartsjö och ännu finnes en och annan tradition
från deras besök der. Svartsjös sista glansdagar
inföllo under Lovisa Ulrikas senaste lefnadsår:
den stolta, snillrika, herrsklystna drottningen hade
nämligen här sitt enkesäte, dit ej blott medlemmar af
Gustaf III:s hof utan äfven stora skaror af Stockholms
befolkning ofta gjorde besök. Här dog, den 16 Juli
1782, denna drottning. Beskrifningen öfver Lovisa
Ulrikas sista stunder är på samma gång det sista
bladet af Svartsjös minnesrika historia, och vi kunna
ej neka oss att ur grefve Fredrik Axel v. Fersens
memoarer meddela hvad han härom har att förtälja.

"Enkedrottningen fick här feber med oppression på
bröstet, och hemorroider. Hennes tillstånd försämrades
och hon trodde, att hon skulle dö. Den 9 Juli använde
H. M. hela dagen med att upprätta sitt testamente.

Hon skref ett långt bref till konungen, sin son,
deri hon framställde hela hans uppförande mot henne,
deraf hon under så lång tid hade lidit. Hennes penna,
doppad i galla, fördes af förtrytelsens hand. Hennes
bref slutades med den förskräckligaste förbannelse
öfver konungen, om han vägrade uppfylla hennes
testamentariska föreskrifter. Slutligen utsågs

en klädning af silfvertyg, för att begagna till hennes
svepning. Hon afsände, efter hvarandra, två ilbud,
för att kalla till sig hennes mest älskade son,
hertigen af Östergötland, som bodde på Tullgarn; men
befarande att han ej kunde infinna sig före hennes
död, skickade hon efter sin förre hofpredikant,
biskop Wingård, anförtroende honom sitt testamente
försegladt, för att genom hans försorg till hertig
Fredrik öfverlemnas. Enkedrottningen samtalade länge
med Wingård öfver det tillkommande lifvet, samt
rörande sin snart tilländalupna lefnad; men utan att
adoptera andra grundsatser i religion än den deism,
deri hon hade lefvat.

Enkedrottningens bikt inför biskop Wingård var ord
för ord som följer:

'Jag dör -- jag känner inom mig att så måste ske. Jag
bekänner att jag, under min lyckas dagar, har felat
mot det högsta väsendet; men ehuru jag skiljer mig,
i många punkter, från de allmänna trosåsigterna, har
likväl mitt hjerta aldrig hufvudsakligen felat mot
det Högsta väsendet. Sedan mina motgångar vidtogo,
har jag haft mera tid till eftertanka,
jag har då upptäckt mina fel, och jag beder Gud, ur
djupet af mitt hjerta, att Han måtte förlåta mig dem;
jag beder ock om edra förböner för mig. Hvad beträffar
menniskorna och verlden, så säger jag eder ingenting
derom; jag har ofta felat, men oftast af öfvertygelse,
att jag gjorde väl, eller ock af tidsomständigheter,
som tvingade mig dertill. Hvad angår mina barn, så
har jag intet att förebrå mig. Mitt hjerta har alltid
tillhört dem, de hafva alla och alltid utgjort mitt
lifs käraste föremål; dömme Gud, huru jag derför har
blifvit lönad; men jag förlåter dem.'

När hertig Fredrik den 11 Juli anlände, öfverlemnade
Wingård testamentet till honom, jemte drottningens
bref till konungen. Enkedrottningen affordrade
hertigen dennes hedersord, att han skulle behålla
dupletten af detta till konungen adresserade bref, för
att deraf göra offentligt bruk, i händelse konungen
ej respekterade hennes testamente, som innehöll hennes
yttersta vilja.

Konungen, som blifvit underrättad om sin moders
tillstånd, blef ängslig; steg till häst den 10 Juli på morgonen,
åtföljd af en af hertigens af Södermanland pager, för att vara
helt inkognito, och begaf sig af till Svartsjö.
Der steg konungen af hästen, utanför slottets inhägnad, gick
öfver trädgårdsmuren och skickade en trädgårdsgosse till statsrådet
Ribbing, öfverste-marskalk   hos   enkedrottningen,   för
att   få tala med
honom.    Konungen hade med denne senare en konferens under
den lind, som blifvit planterad af konung Gustaf
Adolf. -- -- Konungens tanka var att gå direkte in till sin
moder, utan att låta anmäla sig, men sedan Ribbing
föreställt honom, att detta sätt att forcera dörrarna
till moderns sjukrum var allt för våldsamt, och skulle
enkedrottningen, hvars häftiga lynne vore konungen väl
bekant, måhända sätta lifvet till af förskräckelse,
och deraf finge konungen uppbära skulden, afstod
konungen från sin idé, och det blef öfverenskommet
att Ribbing skulle förbereda enkedrottningen och
utverka hennes tillstånd att konungen finge besöka
henne; men enkedrottningen afslog det med följande
ord: 'Säg honom, att jag förlåter honom, men att det
nu är för sent att spela komedi.' Konungen återvände
samma väg han kommit, sedan han med prinsessan Sofia
Albertina och Ribbing öfverenskommit, att de skulle
söka mildra enkedrottningens sinne till konungens
fördel.

Som enkedrottningen befann sig litet bättre på
aftonen, lät hon flytta sig på en hvilsoffa,
medan man uppbäddade hennes säng. Grefvinnan de
la Gardie, som vakade hos drottningen, och grefve
Ribbing begagnade detta förmånliga ögonblick för
att föreställa drottningen det okristliga i hennes
förbittring -- -- -- och att hon i grafven skulle medföra klandret
öfver onaturligt och exempellöst hat. Drottningen gaf
slutligen efter. 'Må han komma', sade hon, 'men med
vilkor, att han åtföljes af sin gemål och sin son,
utan hvilkas sällskap jag ej vill se honom.' Hon
befalte grefve Ribbing att tillskrifva konungen i
dessa ordalag, utan att tillägga något vidare. Detta
bref blef genast affärdadt till Drottningholm. Brefvet
försatte konungen i mycken förlägenhet, i anseende
till drottningen. Han besvarade det ej förr än han
den följande dagen, som var den 13 Juli, sjelf begaf
sig till Svartsjö helt ensam, urskuldande drottningens
frånvaro, emedan hon väntade sin nedkomst.


Svartsjö slott.


Ett parti i parken vid Svartsjö slott.


Enkedrottningen hade befallt att man skulle underrätta
henne om konungens ankomst och ej låta honom inkomma,
förr än hon lemnat tillstånd dertill.

Konungen begaf sig till trädgården, hvarest han blef
mottagen af hertigen af Östergötland, af prinsessan
Sofia Albertina och af enkedrottningens hela hof. Man
anmälde för den senare konungens ankomst, som
svarade, att innan hon ville se honom vid sin säng,
fordrade hon en af konungen skrifven och egenhändigt
undertecknad ratifikation å det testamente hon
upprättat till förmån för sina tvenne yngsta barn.

Konungen begärde papper, bläck och penna och skref
följande rader, som hertig Fredrik bar fram till
modern:

Je suis venu, ma chère Mère, pour avoir le
plaisir de Vous voir et de Vous embrasser encore une
fois. J'espère que Vous ne me refuserez pas cette
satisfaction; mon frère Frédéric est temoin de ma
doleur, et je l'ai chargé de Vous la depeindre.
Min kära moder, jag har kommit för att bereda mig
det nöjet att få se och ännu en gång omfamna eder. Jag
hoppas, att ni ej förvägrar mig denna hugnad; min
broder Fredrik är vittne till min smärta, och jag
har uppdragit åt honom att skildra den för eder.

Enkedrottningen   lät   svara   honom,
att hon skulle vilja se honom med  nöje,
så snart han undertecknat ratifikationen 
på   hennes   testamente.    Konungen   visade
sig   mycket  villig dertill   och   nedskref
samt   undertecknade   en   försäkran   att
vilja   bokstafligen   uppfylla   sin   moders
testamente.     Hertig Fredrik   öfverlemnade
denna   försäkran   till   enkedrottningen
samt   återkom,   för att tillkännagifva konungen,
att H. M. nu hade frihet ingå till sin moder.

Konungen   drack ett glas vatten, för att lugna sitt
upprörda   sinne,   och   seende   dubbeldörrarne
öppnas, ingick han  med   riksrådet   Ribbing   uti
enkedrottningens   sängkammare. Grefvinnan   De   la
Gardie   satt vid drottningens hufvudgärd; både   den
förra   och Ribbing ville draga sig tillbaka, för att
ej vara vittnen till ett möte af denna beskaffenhet;
men enkedrottningen fasthöll grefvinnan i handen och
befalde riksrådet Ribbing att stanna qvar.

Konungen   ville   höja   sin   röst;   men
drottningen afbröt honom   med   dessa   ord:   'Du
kommer utan tvifvel, min son, för att   njuta af ett
för dig angenämt skådespel, och som du väntat   med
så mycken otålighet, nämligen att få se mig dö. Du har
gjort allt hvad som på dig berott, för att påskynda
detta slut.    Kanske   tänker   du   ännu i denna
stund på att bereda mig   någon   ny skymf,  dylik
med den i Maj månad år 1778 mig tillfogade, då jag
blef tvungen att rättfärdiga mig i Rådets  närvaro,
eller den 1 November, då tillträde till ditt hof och
din person blefvo mig skymfligen förvägrade.'

Enkedrottningen upprepade derefter alla
omständigheterna af konungens oregelbundna
uppförande, allt ifrån dennes spädaste   ungdom
och   i   synnerhet   ifrån   hans   uppstigande på
tronen.    Uttryck af falskhet, förräderi och förakt
för modern blefvo dervid ej  sparade.    Konungen
ville afbryta denna obehagliga   rekapitulation   och
ingå   i   en explikation, men riksrådet   Ribbing
tog konungen omärkligt i armen och hviskade honom i
örat:   'Kom   ihåg,   Eders   Majestät,  att   det
är en döende   moder,   och   hon måste hafva rätt
att fritt yttra sig, hvad   hon   vill,   utan   att
Eders    Majestät   motsäger  henne.' Konungen höll
sig då stilla.

Den   reda, det minne och den vältalighet, som
drottningen   utvecklade   under detta pinsamma
meddelande, var värdt all   beundran,   och  högst
ovanligt i en yttersta stund, då det menskliga
förståndet   brukar   beherrskas   af   den
kroppsliga svagheten.

Sedan   enkedrottningen lättat sitt hjerta med
utgjutelsen af sin smärta, tillkännagaf hon sitt
medgifvande till försoning,  genom de ömmaste
omfamningar och yttranden. 

Drottningen begärde få se kronprinsen. Konungen
hade förekommit hennes önskan, genom ett ilbud,
för att låta hemta sin son från Drottningholm.

Sedan   konungen   hade dragit sig tillbaka, och då
drottningen   befann   sig ensam med grefvinnan
De la Gardie,   som  uttryckte sin glädje öfver denna
försoning, kramade drottningen   hennes   hand,   med
dessa   ord:   'Moderera   eder glädje; han bedrager
oss, ma chère.'

Hertiginnan af Södermanland begaf sig till
enkedrottningen och betygade henne all hjertlig
ömhet. Enkedrottningen blef mycket rörd deröfver och
gaf henne sin uppriktiga välsignelse.

Kronprinsen infördes till enkedrottningen af konungen
sjelf; man hade lärt detta barn sin lexa, och som
uppfördes vida skickligare än man trott det vara
möjligt. Drottningen lät honom sätta sig upp i hennes
säng; hon omfamnade honom, smekte honom mycket och
syntes vara glad att få se honom. Hon skänkte honom en
vacker diamant-agraff för att dermed pryda sin hatt
och hafva ett minne efter henne. På eftermiddagen
återvände konungen till Drottningholm.

Enkedrottningens afskedsord till prinsessan (Sofia
Albertina) voro mycket ömma, ehuru manliga och
eftertänksamma. Hon gaf prinsessan sin välsignelse
jemte de bästa råd, en moder kan gifva sitt barn.

Mellan anfallen af plågorna var hon särdeles redig och
kände sig nog stark att kunna skämta med riksrådet
Ribbing. Hon nämnde aldrig hertig Carl, som vid
detta tillfälle vistades i Finland. Enkedrottningens
slutliga själtåg blef ej långvarigt. -- Hon gjorde sin
sista bön till Gud med hög röst och afled slutligen
den 16 Juli, klockan half 5 på morgonen, i grefvinnan
De la Gardies armar, till hvilken hon sade flera
gånger: priez Dieu pour moi."

*

Med Lovisa Ulrikas bortgång var, som sagdt, Svartsjös
glansdagar förbi. Visserligen besöktes slottet då och
då af kungliga familjen, men med den nya konungaättens
uppstigande på tronen öfvergafs det, möbler och taflor
flyttades derifrån och väggarne lemnades att tomma
hviska om de framfarna, bättre tiderna.

Men vi nalkas målet för vår färd.


Fönstermålning i Svartsjö slott.


Det sund, som fordom ledde till Svartsjö, är nu
så igengrodt, att man ej med ångbåt kan gå upp
i det samma. De som vilja besöka Svartsjö måste
derföre gå i land ett stycke från slottet och till
fots begifva sig fram. Till det yttre är byggnaden
ännu temmeligen väl bibehållen, men det inre talar
blott om förgänglighet. Öde stå salarne och gemaken,
ej en prydnad är qvarlemnad, och ekot återger liksom
klagande de besökandes steg. I en af de nedre salarne
är inhyst en mangel, hvars buller aflöst stolta
hofmäns och välbyrdiga fröknars gång på knarrande
skor. Uret i tornet är rostadt och fåglarne hafva
derinom byggt nästen, utan att störas af pendel och
slagverk. Det enda minne från fordom är det porträtt
af en man i kroppsstorlek, hvilket från ett af de öfre
fönstren i vestibulen möter den inträdandcs första
blickar. Porträttet säges föreställa Ehrenstrahl
samt vara måladt af honom sjelf, och sägnen vet att
härom berätta följande. Den store målaren, hvilken
om somrarne vistades med Carl XI:s hof på Svartsjö,
hade fattat en platonisk kärlek till drottning Ulrika
Eleonora och brukade under gudstjensten, som hölls
i vestibulen, taga plats

i ett af de öfre fönstren, hvarifrån han oafvändt hade ögonen 
fästade på sina tankars föremål. Drottningen, som snart märkte 
detta, förbjöd konstnären att under gudstjensten sätta sig vid 
fönstret och derifrån störa hennes andaktsöfning. Följande 
Söndag såg drottningen dock honom ånyo i fönstret. Hon 
kallade honom till sig och förebrådde honom hans olydnad. 
Konstnären visade upp åt fönstret: der satt han ju fortfarande 
-- men en bild, målad på ett af blindfönstren.

Trädgården harmonierar med slottet. Spår af rabatter, 
af kullar, grafvar, broar och postamenter synas här och hvar. 
Men mellan markens friska grönska lysa öfver allt buketter 
i de svenska färgerna: det är förvildade riddarsporrar, som i 
myckenhet höja sina blå kalkar mellan ranunklernas gula. 
Under en, liksom götisk, spetsbåge af grönskande grenar 
tycker man sig se två vålnader: det är den marmorgrupp, 
föreställande Gustaf Adolf och Axel Oxenstjerna öfverläggande 
om trettioåriga kriget, som upprests under den lind, den store 
konungen planterat. Gruppen är af obekant konstnär och 
långt ifrån något mästerverk, men på denna plats och med 
denna omgifning talar den mäktigt till känslan, och ännu 
synas ofta qvinliga händer smycka med girlander af röda 
rosor den hvita marmorn. Näktergalarne hafva nu tystnat i 
parken. De lära dock hafva funnits för mindre än en mansålder 
sedan, och man berättar, att en trädgårdsmästare på 
stället, förargad öfver att i sin sömn blifva störd af en hop 
personer, som om nätterna infunno sig för att höra näktergalssången, 
skjutit de sista afkomlingarne af drottning Christinas 
sydländska sångarkoloni.

Men minnets näktergalar sjunga ännu för hvarje svensk 
som besöker Svartsjö öde salar och förvildade park.

Birger Schöldström.




Det stora rådslaget på Laramie.

(Ur morbror Barkmans berättelser vid toddyglaset.)

"Att se indianerna! Denna dröm hafva alla resande,
som färdas genom prärierna. Jag menar att se dem i
deras hemlif och icke i den situation, då man står
med revolvern i hand, för att försvara sin skalp",
sade gamle herr Barkman, i det han lutade sig beqvämt
mot ett soffhörn, medan hans systerson hällde konjak
i deras toddyglas.

"1867 på hösten", fortfor den gamle, "gjorde jag
besök hos några vänner på Laramie. Denna vesterns
förnämsta fästning har, liksom mången ort och
landsträcka i Amerika, blifvit uppkallad till minne
af en tillfällig händelse, och Laramie var namnet
på en jägare, som i den trakten på 1830-talet blef
dödad af några Sioux-indianer.

"Under årens lopp brukade jag en och annan gång
begifva mig från min asyl vid Plattefloden och fram
till Laramie. Vanligtvis jagade jag då tillsammans
med mina vänner, några officerare, -- jagten är de
der stationerade militärernas enda förströelse. I
synnerhet vintertiden är vistandet på fästningen
föga behagligt, och man var der ofta på flera månader
beröfvad alla nyheter. Med den färdiga jernvägen har
det naturligtvis blifvit mera jemnade förhållanden;
men på min tid var hvar sällsynt gäst ett afbrott i
ensligheten, och när man dertill följdes af ett par
präktiga stöfvare, så kunde en besökande ingenstädes
finna hjertligare handtryckningar eller ett mera
gästfritt bord än på Laramie.

"Då jag denna gång besökte mina vänner, talade de dock
icke så mycket om jagt, som ej mera om en beskickning,
som regeringen skulle sända från Washington, och
hvilken man hvart ögonblick väntade till Laramie,
för att der hålla ett rådslag med indianerna. Man
hoppades derföre att en slutlig fred skulle följa
efter detta krig, som en och annan officer menade
egentligen hade uppstått sedan öfverste Chivington,
som kommenderade Colorados tredje frivilliga
regemente, låtit så många indianer, män, qvinnor och
barn, springa öfver klingan; ty efter detta blodbad
vid Sand-Creek tycktes de olika stammarne hafva glömt
egna fiendtligheter och -- öfverfallande hvartenda
blekansigte, som kom i deras väg -- utkräfde de en
skoningslös hämd. Men skulle väl cheferna för de
krigande stammarne verkligen infinna sig? Detta var
en fråga, som i synnerhet afhandlades.

"'Tre mil härifrån har en indianstam slagit upp sitt
läger', berättade mig en af officerarne, 'har ni lust,
mr Barkman, att på nära håll se huru ett sådant tager
sig ut?'

"Detta var ett förslag i min smak och jag var genast
redo för utflygten!

"'De äro hyggliga rödskinn', berättade under vägen
min följeslagare, 'det vill säga, de äro rätt vänligt
sinnade mot oss. Men hvem kan lita på indianen;
nyckfull som präriens vind, är han den ena dagen
fredälskande och den andra blodtörstig. Otaliga
försök hafva visat att någon hyfsning icke biter på
rödskinnen, -- med modersmjölken insupa de sitt oroliga
sinne och som arf få de af sina fäder mensklighetens
förbannelse -- lättjan. Men se här, jag tror deras hundar
äro dresserade till att äta upp oss!' Vi stodo nu
nära en mängd wigwams, som här och der reste sina
spetsiga toppar, samt omgifna af en mängd tjutande
och skällande hundar, hvilka vi dock omsider lyckades
lugna. Indianer till häst, som i sträckande galopp
ömsom sprängde till, ömsom ifrån lägret, grupper af
arbetande qvinnor och lekande barn gåfvo lif åt den
tafla, som utbredde sig framför våra ögon. Ehuru man
naturligtvis observerat vårt annalkande var det under
männens värdighet att taga den ringaste notis om oss.

"'En enkel arkitektur, det här', sade min vän och
stannade framför en wigwam, 'om våra unga damer
kunde tänka sig möjligheten af 'en koja och ett
hjerta', så hvad vore enklare -- man sökte sig en
plats, der man tänkte: 'här är oss godt att vara',
samlade derpå till hopa en mängd långa, fina stänger,
förenade dem på en medelpunkt och lät dem sedan luta
cirkelformigt utåt, hängde öfver dem buffelhudar och
så lefde man sedan der inne förnöjd med sin Eva, -- Men
har ni lust att stiga in i dessa hyddor, mr Barkman,
så skall ingen hindra er.'

"Hvarenda wigwam hade blott en låg, trång ingång,
framför hvilken det hängde ett stycke ylletyg eller
en bäfverhud. Vi kunde blott krypande komma in i
hyddorna, i hvars midt det då brann och alltid lär
brinna en stor eld. En öppning i taket släppte så
väl ut röken som in dagsljuset, och för oss, som
voro ovana att andas i en så rökig atmosfer, var
luften qväfvande. Vi lagade oss derföre så fort som
möjligt ut igen, dock icke förr än vi temmeligen noga
sett oss omkring. Här och der hängde om hvartannat
ned ifrån tältväggarna stycken af soltorkadt och
rökadt bisonkött, eller kött som var skuret i tunna
skifvor, mocassiner, yllemantlar och fjäderprydnader,
och rundt omkring på marken lågo buffelhudar hopade
på hvarandra, tjenande på en gång till täcken och
sängar. Allting låg huller om buller i en obeskriflig
oordning, och blott de tillhörigheter, som indianerna
anse som verkliga dyrbarheter, voro förvarade i
en sorts koffertar eller askar af läder. I denna
villervalla synes dock indianen trifvas och hvar
och en af hyddans invånare har sin en gång för alla
bestämda plats.

"Vi voro inne i minst tjugu wigwams; alla hade de
ungefärligen samma utseende och samma oordning. På
ett par ställen höllo några indianer på med ett slags
sällskapsspel med några små runda kulor; de låtsade
icke märka när vi kommo och ställde oss bakom dem --
under tystnad och utan ringaste minförändring buro
de spelets vexlande nycker.

"Om de fleste indianer hafva ett distingueradt och
nobelt utseende, så äga squaws (qvinnorna) icke något
som syntes tilldragande, åtminstone för oss.

"Ansträngningar och tröttande arbeten härja tidigt
deras anletsdrag, och redan från barndomen vänjas de
vid att åt


mannen fullgöra alla en tjenares skyldigheter. De
sopa husen, rykta hästarne, laga maten samt
vandra på resorna till fots, under det de bära
hyddans alla tillhörigheter, och mannen följer
till häst, icke medtagande något annat, än sin
pil och båge. Mannen betraktar qvinnan som slaf
och han tager så många hustrur han behagar. För en
häst eller några buffelhudar gifva föräldrarne gerna
sitt samtycke. Sedligheten är visst icke sträng; men
likväl hugger indianen ofta af öronen eller näsan på
sin otrogna hustru. Mannen är sjelf sin egen domare
och hvar och en använder lagen på sitt vis.

"Den frie indianen, ständigt till häst i krig eller på
jagt, gör lätta och otvungna rörelser, medan träldomen
gör indianskan till den afskyvärdaste qvinna under
solen. Väl kan man få se ett och annat undantag, och
fastän dessa icke äro vackra, äro de likväl drägliga --
sådana hafva dock alltid blandadt blod.

"Samtalande om dessa förhållanden följde jag min
ledsagare från wigwam till wigwam; några bland dem
voro dock noga tillstängda och bevakade -- det var
der man utöfvade läkarekonsten (rättare trolldom),
och der man åt de sjuka beredde drycker som man
hoppades att Manitou -- den store Anden -- skulle
gynnsamt betrakta.

"Omkring några af bostäderna sutto unga flickor
och trädde på perlband eller gjorde utkast till
ritningar på ett stycke buffelläder. De arbetade
långsamt, beräknande och öfverläggande, och stundom,
troligtvis för att rådfråga deras smak, ropade de
till sig några gamla qvinnor, som voro sysselsatta
att bereda buffelhudar eller att hopsätta mocassiner.

"Qvinnorna förekommo oss blyga och förskrämda,
några bland dem flydde, då vi nalkades, medan andra
bakom sina händer eller sina arbeten gömde de osköna
anletsdragen.

"'Kom hit bort', sade min följeslagare, 'här ser jag
några bekanta ansigten: det är våra vänner cheferna
Mato-Looza (stora örnen), Mato-O-Ken-Ko (lifliga
björnen) och Ish-Tà-Skâ (hvitögat). De hafva lofvat
att snart komma till Laramie samt vilja lära sig
odla jorden -- få se huru det går.'

"Då vi nalkades voro dessa chefer enligt bruket stilla
och orörliga; jag tilltalade dem, men de svarade icke
ett ord. Sammankrupna i sina täcken sade de slutligen:
'Soux, Soux; Cold! Cold!' Hvarmed de ville säga,
att de voro af Sioux-stammen och att de fröso.


Indianhöfdingar.


"En af dem bar en ofullständig officersdrägt, den
andra en mantel af buffelhud, och byxor, på hvilka
bakstycket, enligt indianernas bruk, var bortskuret,
medan den tredje öfver sin nakna kropp blott hade
kastat en yllemantel. Sedan vi skakat händer med
cheferna, reste de sig upp och bjödo oss att röka,
hvilket var ett bevis på deras vänliga och välvilliga
sinnesstämning.

"'Låtom oss nu träda in i denna wigwam', sade min
följeslagare, 'der finnes äfven en gammal bekant till
mig.'

"Min vän smålog och jag följde honom icke utan
nyfikenhet, emellertid observerade jag i denna
rökuppfyllda hydda ingenting nytt eller ovanligt. Der
fanns blott en gammal, smutsig och gråhårig man,
som halflåg på några buffelhudar och som knappt
bevärdigade oss med en enda blick.

"'Bon jour, monsieur Richard!'  sade min följeslagare
och slog den gamle mannen på axeln.

"På den mest flytande franska svarade oss indianen,
i det han bad oss taga plats, hvarpå han reste sig,
bjudande oss fredspipan.

"Min följeslagare skrattade åt min förvånade min och
frågade: 'nå, längtar ni aldrig tillbaka till Paris,
fader Richard?'

"'Stundom ... en födelsestad blir alltid födelsestad
... jag reser kanske dit en vacker dag för min
familjs skull.'

"Ni är fransman! utropade jag förvånad.

"'Oui, monsieur', svarade han lugnt, 'min familj kan
räkna anor ända bort till korstågens tid. Men, que
voulez vous, jag trifs med indianerna ... och jag
är en bland deras chefer ... det är allt.'

"Derpå presenterade han oss för sin hustru och sin
dotter. -- De båda qvinnorna räckte oss blygt och
ödmjukt sina händer. Vi rökade nu en stund tillsammans
med Richard, talade om Paris och dess nöjen, och vi
aflägsnade oss slutligen, efter att hafva blifvit de
bästa vänner i verlden.

"Hvad var orsaken till denne mans isolering från
ett civiliseradt lif -- ingen visste det; men min
följeslagare utstötte ett 'god-dam' på att det var
lättjan som drifvit honom till att fly hederligt och
arbetsamt folks sällskap.

"Ännu en stund stannade vi utanför dessa wigwams
och mina blickar följde med intresse barnens lekar:
flickorna byggde hyddor och gossarna sköto med pil och
båge, eller låtsade tämja vilda hästar. Rödskinnens
liksom de civiliserade 

Rådplägningen i Laramie.


menniskornas barn härma efter hvad de se. Här fängslas
man af hästar, jagter och wigwams, medan hos oss
flickan spelar verldsdam med sina dockor och gossen
käckt kastar på sig uniformsmössan, skramlar med
sin sabel, kanske tänkande på tolfte Carl och ryska
arméen.

"Vi vände emellertid nu åter om mot Laramie, och
liksom hundarne mottagit oss vid ankomsten, följde
de nu, -- dock icke skällande, utan blott vädrande i
våra fotspår.

"Indianerna hafva vanligtvis hela bataljoner af
hundar, som tjena dem på en gång till försvarare,
skildtvakter och föda. Ja, min käre systerson, du
rynkar på näsan, men endast det läckraste fårkött
lär kunna jemföras med det af en ung fet hund.

"Då vi vandrat omkring en mil sågo vi åter en skara
indianer, som just voro sysselsatta att sätta upp
sina wigwams.

"'Nå, der ha' vi åtminstone 'Korparne', sade min
följeslagare, 'jag känner igen en af deras chefer. Det
var bra att de ha' kommit ... vi ha' väntat hit
dem i och för det stora rådslag, som snart skall
hållas. Kom, så skola vi gå fram och helsa på dem.
De äro präriernas stoltaste indianer.'

"Indiantypen med sin mörka rödaktiga hud, sitt
svarta, raka och grofva hår, krokiga näsor, lysande
ögonstenar, fina läppar och smidiga lemmar såg man
äfven här; men dessa rödskinns former voro atletiska,
nästan gigantiska, och deras skarpt markerade,
majestätiska anletsdrag påminde om romarnes Cæsarer,
så som de synas på gamla medaljer.

"Vi sågo här samlade omkring tjugu chefer, som kommit
med sina hustrur, barn och öfriga svit, och hvilka,
oaktadt köld och afstånd, hade infunnit sig för att
rådpläga med beskickningen från Washington.

"Vi togo dem i hand och gingo in i deras wigwams,
der de helsade oss med sitt gutturalljud: 'A'hou!'
Derpå bjödo de oss fredspipan och hvar och en drog
några drag. På detta sätt lemnades pipan från man
till man. Ingen talade.

"De voro klädda i buffelhudar och yllemantlar, deras
ansigten voro tatuerade och kinderna cinoberfärgade,
de flesta buro halskedjor och örhängen af snäckor
och djurtänder, en af dem bar kring halsen en
silfvermedalj, en annan en groft arbetad silfverhäst,
hvarföre han bar namnet: 'hvita hästen'.

"Min vän frågade om icke Sioux-stammen också skulle
komma till Laramie; men indianerna skakade blott på
hufvudet och vi visste icke om de förstått frågan.

"På hemvägen sade min följeslagare: 'Dessa fördömda
Sioux-indianer skola ej komma; man har från Washington
sändt bud på bud efter dem, men än svara de att de
äro borta på långt aflägsna jagtmarker, än att det
är för kallt, än att vi ständigt bedragit dem ... de
äro dumskallar, som icke vilja förstå sitt eget bästa,
eller lära sig sättet hvarigenom de möjligtvis en gång
skulle kunna bli' ett civiliseradt samhälle. Och lika
obenägna för detta möte äro Cheyennes-indianerna;
men några Arrapahoes (betyder: 'nordens tatuerade')
hafva dock kommit.'

"Redan samma qväll anlände presidenten Taylor med
sitt följe till Laramie, der allt på bästa vis var
arrangeradt för deras mottagande.

"Solen sken, himlen var utan moln och på marken
låg hvitskimrande snö den dag, då den allvarliga
konferensen skulle hållas mellan Förenta Staternas
sändebud och indianernas chefer. Klockan tio på
morgonen skulle konseljen öppnas. Indianerna läto
vänta något på sig; slutligen kommo de till häst och
brokigt utstyrda. Deras annalkande var icke utan en
viss anstrykning af imponerande storhet och för min
del kunde jag ej låta bli att tänka huru påkostande
det måtte vara för landets fordna herrar att komma
till detta möte med främlingar, som tum för tum
trängde dem tillbaka från områden, hvilka de älskade
och ansågo för sin uteslutande rättighet att besitta.

"Utanför fästningen stego de af sina hästar och
nalkades nu en och en i sender, allt efter rang och
värdighet, den stora sal der sammanträdet skulle
hållas. Under det de så långsamt gingo framåt började
de sjunga en af deras allvarliga, dystra, oharmoniska
sånger, blandad med skrik. Det var något vildt i denna
sång, som väl öfverensstämde med deras allvarliga,
i gult, rödt och blått tatuerade ansigten, och
de majestätiska 'Korparne' skredo framåt utan att det
ringaste synas akta på den folkmassa, som trängdes
omkring dem.

"Cheferna satte sig nu tillsammans på en lång bänk
och nästan midt emot dem intog beskickningen från
Washington sin plats, lemnande rum i midten för
talarne. På denna plats ställde sig nu tolken jemte
Förenta Staternas agent hos Korparne, doktor Matthews,
som sade på engelska: 'Jag har den äran att för
fredsombudsmännen presentera cheferna för Korparnes
nation', -- och vänd till 'Korparne' sade han: 'Se här
äro de ombudsmän, som regeringen i Washington sändt,
för att sluta fred med eder. Hören noga på hvad de
hafva att säga, och ni skolen finna att jag icke
ljugit för eder.'

"Tolken öfversatte denna presentation, indianerna
utstötte sitt: 'A'hou!' och 'Björn-tanden' svarade,
att han och hans män voro färdiga att höra.

"En djup tystnad följde. Presidenten Taylor reste
sig, vecklade upp ett papper och började derur läsa
sitt tal, hvilket, fras efter fras, öfversattes för
indianerna. Detta tal innehöll att  han blifvit sänd
ifrån Washington, för att höra hvad de hade att klaga
öfver? De hvita hade väl inträngt i deras land, men
det var för att odla det samma, för att gräfva minor,
bana vägar och bygga ordentliga boningshus. Att de
fritt kunde betinga sig hvilken landsträcka som helst,
men resten måste de dela med sig. Förenta Staterna
begärde detta ej som en gåfva, utan var villig att
gifva full ersättning derför. Att på det af indianerna
betingade området skulle byggas ett boningshus för
deras ombud, en smedja, en afvelsgård, en qvarn,
en brädgård med sågmaskiner och ett skolhus -- att de
skulle få åkerredskap för att bruka jorden, så att
de kunde förtjena sitt lifsuppehälle -- att de skulle
betänka det bisonoxen allt mera och mera försvinner,
att den en dag kanske för evigt skulle vara borta
och att indianen den dagen borde kunna arbeta, för
att icke svälta ihjel. Och slutligen att de också nu
hade gåfvor från regeringen till att utdela bland
dem samt att han var beredd att lyssna på hvad de
hade att svara på hans förslag.

"De första fraserna i detta hans tal helsades af
indianerna med bifallsyttringar; men ju längre
presidenten talade ju mera afstannade alla dessa
tecken af bifall och slutligen lyssnade man på hans
ord under iskall tystnad. Pipan räcktes emellertid
från man till man och de tycktes rådslå några
minuter. Derpå steg chefen 'Björn-tand' upp och
efter att gång efter annan hafva tryckt händerna på
presidenten och de åtföljande herrarne, började han
tala om huru lång väg de färdats, huru de derunder
frusit, svultit och icke funnit vatten och detta allt
blott för att komma till Laramie -- att egna obehag
dock voro ett intet, då det nu gällde att bevaka deras
nations rättigheter. Derpå klagade han öfver huru de
'hvite' jagat och ödelagt deras vildbråd, och att det
snart fanns hvarken hjortar eller bison-oxar -- och
de göra detta ej för att äta dem; de låta dem ruttna
der de falla. 'Fader', sade han slutligen, 'om vi
gingo till ert land och dödade edra boskapshjordar --
hvad skulle ni då säga? Sioux-nationen har bjudit oss
mulåsnor, om vi vilja sluta fred med dem och blott
kriga emot er -- men vi hafva ej lyssnat derpå; ty ni
hafva en gång slutit fred med korparnes nation. Vid
detta fördrag togo ni med er en af våra chefer och
förde honom till edra stater, för att han skulle lära
sig edra seder och lagar och han skulle sedan blifva
vår läromästare, så vida han fann att allt var godt
hos er och att ni hade rätten på er sida. -- Ni förstår
väl hvad jag säger eder? -- Men den bortfarne chefen
har aldrig återvändt. Hvar är han? Vi äro trötta af
väntan. Hvad har han låtit säga till oss? Vi, hans
vänner och slägtingar, längta att höra hans vilja. Ni
hafva sändt bud till 'Sioux' liksom till 'Korparna',
ni hafva sändt tobak åt båda nationerna, men 'Sioux'
hafva ej kommit, ty ni hafva en gång bedragit dem och
de hafva sagt oss, att ni förstå att tala vackert och
att smeka våra öron med löften, som ni aldrig hålla
och att ni dermed blott göra narr af dem och oss. Vi
hafva ej lyssnat till 'Sioux' och på hemvägen härifrån
öfverfalla de oss troligtvis och vi komma att mista
hälften af våra hästar.

'Fader, fader! Jag känner icke någon blygsel att tala
inför eder, den store Anden har skapat oss alla;
men liksom midt i en cirkel har han ställt den röde
mannen och han är omringad af de hvite.

'Ni hafva alltid sagt att ni vilja göra oss
till kunniga män. Ack, mitt hjerta är fullt af
bitterhet! Dryckenskapen är den enda konst den
hvite lärt åt den röde. -- Alla 'Korpar', de gamla
fäderna och deras fäder, mödrar och mormödrar hafva
sagt oss: 'varen vänner med blekansigtena, ty de äro
mäktiga.' Vi, deras barn, hafva lydt dem, men, fader,
hvad har det väl blifvit af oss?

'Det är länge sedan, mera än fyratio år, så lägrade
sig en gång vår stam vid Missouri. Vår chef satt
utanför sin wigwam och hans sinnelag var i den stunden
fromt som ett barns -- då fick han ett skott i hufvudet
af ett blekansigte.

'En annan dag, år derefter, bodde några 'hvita' vid
'Gula stenen'. Då kommo fyra 'Korpar' och bådo dem om
ett stycke bröd. En af de hvite tog då sin bössa och
sköt, och en af våra chefer föll. Vi hafva glömt dessa
oförrätter -- -- jag kunde uppräkna för er hundra olika
sådana fall -- men jag nämner nu blott dessa inför er,
för att visa att blekansigtena hafva orätt, lika så
väl som vi.

'Fader, ni har talat med oss om att odla jorden och
föda upp boskap. Tala icke derom med oss. Vi hafva
blifvit uppfostrade till att följa bison-oxen och vi
vilja fritt följa den. Sedan min födelse har jag lärt
att resa min wigwam på den fläck jag för tillfället
behöfver och att löpa genom prärierna fri som om jag
vore en fågel. Haf medlidande med oss! Jag är trött
att tala.'

"Han tystnade, drog af sin fotbeklädnad och räckte den
till presidenten: 'Och du, fader', tillade han, 'tag
här mina mocassiner och håll dig varm om fötterna.'

"'Korpen' höll detta tal tydligt utan att hafva
öfverläst det samma på detta så musikaliska språk,
fullt af vokaler och gutturalljud och som klingade
nästan som spanskan, medan hans åtbörder voro fulla
af nobel elegans.

"Nu uppreste sig en annan talare och i det han för
presidentens fötter kastade sin mantel af buffelskinn,
började han med kanske ännu större vältalighet sin
begäran om att
man från deras land skulle aflägsna soldater och
guldsökare, på det att prärierna åter skulle blifva
ensliga och älskade af buffeloxarna. Derpå påpekade
han att de hvite icke hållit det fördrag, som de
aftalat med 'Korparne', och att de agenter som blifvit
sända till indianerna begått skamliga underslef;
nu voro de komna att begära hederliga tjenstemän.

"En tredje talare framträdde äfven, som bad om
soldaternas aflägsnande samt förklarade högtidligt
och allvarligt, att de aldrig skulle lära sig odla
jorden.

"Härefter slöts sammankomsten, för att följande dag
klockan tio åter taga sin början.

"Vid denna andra sammankomst sökte presidenten lugna
indianerna; dessa återkommo till föregående dagens
oafgjorda frågor. Presidenten bad på det bevekligaste
att de röde männen måtte gå in på det förslag han
gjort dem samt underteckna ett fördrag derom. Men
indianerna undanskyllde sig dermed att några af deras
chefer saknades och att ingen från Sioux-nationen
hade kommit.

"Sammankomsten upplöstes härefter fullkomligt. Man
skildes emellertid icke som ovänner och man lofvade
hvarandra ett nytt möte, -- efter sju månsken, när
gräsmattan åter vore grön, -- hvarpå utdelades en
mängd gåfvor till cheferna. Så slutades det stora
'Pow-wow på Laramie. Detta möte, liksom så många
andra dylika, gaf ett bevis på att indianerna äro
oemottagliga för någon högre civilisation; de älska
nomadlifvet, prärien och buffeljagten -- odling och
lagar skola aldrig passa in med deras åsigter om
frihet och sjelfständighet.

"Hvad skall det slutligen blifva af dessa indianer,
frågar du mig. Ack, min bäste systerson -- hvar har
din konjak tagit vägen? Borta, försvunnen! Nå väl,
ungefärligen så skall det gå med rödskinnen; efter
några generationer hafva indianerna ingen möjlighet
längre att undvika civilisationens ström; då skola de
antingen smälta hop med de hvite eller inlåta sig i en
sista kamp -- de fåtaliga indianerna med sina oordnade
anfall och dåliga vapen skola då blifva så godt som
sopade från jorden. -- Ja, min vän, likaså säkert som
jag nu har tömt min sista toddy för i qväll, likaså
säkert kan jag säga -- indianens tid är förbi!"



Två valplatser.

När   man   fördjupar   sig i en  detaljundersökning af det
utvecklingsarbete, genom hvilket de olika
samhällena småningom höjt sig till sin nuvarande
ståndpunkt och organisation, så kan man endast med
svårighet skönja den hufvudprincip, som dock reglerat
gången af denna utveckling, på samma gång som den
varit dess yttersta mål.

Denna hufvudprincip, hvilken, liksom floden går med
egna vågor genom hafvet, oförstörbar uppehållits och
verkat så länge menskliga sträfvanden och intressen
korsat hvarandra på jorden och skall uppehållas och
verka till dess allt lif nått sitt mål, innefattar
den stora tanken: "frid på jorden och menniskorna en
god vilje".

Om det ock endast varit kortare mellantider,
under hvilka förbrödringens ande, det gudomliga i
menskligheten, för sig funnit luften någorlunda ren
på denna töckenhöljda jord, så har han dock städse
"stått på sin post", städse arbetat, om ock tyst,
bland de djupa lederna, bland massorna, der han
bland oförderfvade naturer aldrig saknat dyrkare
och fanbärare, när han förnekats på statsklokhetens
solbrända höjder.

Oupphörligt, fastän långsamt, har han utvidgat sitt
välde. Genom synbara ständiga nederlag har han vunnit
sina ständiga verkliga segrar, genom motgångar har han
haft framgång, genom förödmjukelser har han skördat
ära. Civilisationen, buren af förbrödringens tanke,
har sökt att förneka och förkrossa honom utan att
lyckas. Jordens mäktige, rädda om sin ställning såsom
den girige om sitt guld och med samma hänsynslösa
cynism försvarande den, hafva förenat sina bemödanden
för att bekämpa och hämma den rent menskliga
sträfvan, som födes af den rent menskliga känslan af
att alla äro bröder. De hafva sått hatets frö der
kärlekens skörd skulle ansas och mogna; de hafva
med våldsam hand uppdragit godtyckliga gränser och
befallt att menniskorna på ömse sidor derom skulle
hafva skilda, mot hvarandra stridiga eller fiendtliga,
intressen; de hafva utstakat krigets blodiga väg och
upptändt vredens förhärjande eld mellan nationer,
det vill säga mellan bröder. Allt hvad den starke
kunnat uträtta mot den svage har blifvit gjordt;
allt hvad listen kunnat uttänka har blifvit planeradt
och genomfördt; allt hvad det samvetslösa våldet,
saknande motståndare, mäktat åstadkomma, har icke
underlåtits. Som en antikrist, som en djefvulens
afföda, har broderskapet utmålats i kyrkorna;
som en bulvan har det uppställts på slagfälten;
som en skräckbild har det insmugglats till och med
i barnkamrarne, för att få afskyn för det samma
blandad med modersmjölken. Och ändock har man icke
lyckats! Ändock har man af de skenbara segrarne endast
skördat ett nederlags frukter; ändock har den tanke,
ur hvilken menniskans lifsrot suger sin näring,
förbrödringens gudomliga tanke, icke kunnat qväfvas
och förintas!

Det är icke en gammal fras, utan en gammal sanning
vi upprepa, då vi säga att denna tanke -- denna
evighetstanke -- skall rädda menskligheten. Ur honom
hafva det förflutnas lärdomar uppspirat, i honom
ligger framtidens ljusa förhoppning. Att följa denna
tanke genom den menskliga utvecklingens historia,
det är att bereda sin ande ett friskt, stärkande bad
till ny födelse, det är att ingjuta ett okufligt mod
i själen och förvandla en lockande förhoppning till
glad 
förtröstan, det är att se det gudomliga, det
oöfvervinneliga, ansigte mot ansigte.

Denna förbrödringens tanke vill ej längre -- hvad
lycka att lefva med i en sådan brytningens tid! --
endast bäras som en dröm i ett ädelt sinne eller som
en gömd känsla i ett ungdomligt varmt hjerta. Född
till verldsmedborgarrätt, nöjer han sig icke längre
med att blott äga en liten vrå af verlden. Han vill
vara hvad han verkligen är, en allmän naturkraft,
och verka som sådan.

Och hvad har han icke redan verkat! Alla dessa den nyare
tidens stora uppfinningar, dem vi beundra, äro
hans verk. Alla de tusen nya vägar, på och genom
hvilka afståndet mellan menniskorna förminskats
eller förmedlats, härstamma till sin idé från
honom. Telegraftråden, der verldens tankar och idéer
mötas, jernvägen, på hvilken flitens alster flyttas
från det ena landet till det andra för att utbytas,
skeppen som plöja hafven, verkstäderna, der tankens
och kroppens förenade arbete söker fylla de ständigt
ökade behof, som en ständigt ökad upplysning medför,
hvad äro de annat än
stora kungsvägar, enkom anlagda för påskyndande af
den högtid, då förbrödringens ande skall hålla sitt
segertåg genom verlden?

Så länge verldsåskådningen ännu rörde sig inom gröfre
former och en sannare uppfattning af mensklighetens
verkliga bestämmelse förefanns endast inom trängre
kretsar, utan stämma att göra sig hörd, utan styrka
att på öfvertygelsens väg tränga sig fram, var det ock
helt naturligt, hur mycket man än må beklaga denna
hårda nödvändighet, att utvecklingen skulle taga sina
större steg framåt genom våldsamma skakningar, genom
reningsprocessen i krigets skärseld. Huru våldsamt
och huru ständigt verksamt detta utvecklingsarbete
varit ser man deraf, om man ej minnes det, att
Europa knappt har en större slätt, der icke strömmar
af blod flutit, der icke nationer och raser stått
mot hvarandra i harnesk och i uppsåt att förgöra
hvarandra, icke ett enda folk, som hunnit den dag
som är på en oafbrutet fredlig väg.


Parti af industriutställningspalatset i Stockholm 1866.
(Teckning af C. S. Hallbeck.)


Den lyckan har blifvit vår samtid beskärd att få,
jemte de blodiga, äfven se fredliga slagfält, stora
betydelsefulla slagfält,

der   krutet  smäller för att öppna fjällens gömda
skatter, der svärdet är förvandladt till sågblad
och hyfveljern, der förpostkedjorna rödja väg för
plogbillen, der intet blod spilles, endast svett,
inga armar brottas, endast tankar, der beräkningen
går ut på icke att förstöra hvad som finnes, utan
att förstora hvad man har, icke att döda, utan att
väcka nytt lif, icke att plundra, utan  att framkalla
välstånd, enskilt lycka och allmänt väl.

Nordens folk, af gammalt krigarefolk, hafva icke
försummat att med till buds stående medel storma in
på slagfälten af det nya slaget. Väl hafva de icke
kommit och
sett och med det samma segrat, väl hafva de icke,
i täflan med andra folk, på detta krigs vädjoban
kunnat tillkämpa sig rangen af stormakt; men de
hafva alltid återvändt med bibehållen krigsära och än
mer: de hafva med stor heder och med eröfrade troféer
lemnat slagfälten, nu liksom i fordna dagar. 

Svenskar, norrmän och danskar, dessa tre grenar af samma stam,
hafva, begrafvande det förflutnas blodiga minnen,
med större tillförsigt till framtidens lugn, än
andra nationer kunnat hysa, slagit in på det nya,
det fredliga och välsignelserika 
krigets stråt. Icke nöjda med att å de stora
torneringarne vid verldsutställningarne framträda och
häfda sin plats i den stora civiliserade folkfamiljen,
hafva de utmanat hvarandra till inbördes täflan,
till en glad strid på lif och död.


Parti af industriutställningspalatset i Köpenhamn.


Det är en liten bild från hvardera af de två
valplatser, å hvilka de tre nordiska folken i detta
syfte inför verldens ögon mötts, som vi här meddela --
ett par enkla bilder på papperet, men i verkligheten
af stor betydelse. Originalet till bilden från
Stockholm 1866 finnes icke mer annat än i de kraftiga
verkningar den i många riktningar åstadkommit;
men i Köpenhamn skall 1872 års industripalats blifva
beståndande. Det skall stå der såsom ett fredstempel,
till tecken derpå, vilja vi hoppas, att ofridens dagar
nu äro förbi i norden och att den nya tidens ljus,
som förträngt den gamlas mörka skuggor och nu strömmar
ut öfver de tre nordiska länderna och har lärt de tre
folken att känna hvarandra, att högakta hvarandra,
att älska hvarandra -- att detta nya ljus, säga vi,
skall vara såsom polstjernan: aldrig bortgående!

Anderson-Edenberg.



Thorolf Quällulfsson.

(Ett stycke norskt folklif för 1000 år tillbaka.)

1. En fiende.

En sommareftermiddag för tusen eller, om vi vilja
vara mycket noga, niohundranittionio år sedan,
stodo tvenne
män nere vid stranden nedanför gården Torge. Der
timrades ett präktigt drakskepp, som var nästan
färdigt med sitt mästerligt utskurna förgylda hufvud
och sin krumma svans i akterstäfven. Man hörde de
skickliga arbetarnes hammarslag och yxhugg, medan en
mild landvind flägtade genom skogen ned mot stranden
och hafvet, hvars yta knappt krusades deraf.

En mängd folk var sysselsatt, ej blott vid det nya
långskeppet, utan äfven med de andra, hvilka lågo der
stam vid stam, små och stora, och talade om sin ägares
rikedom och makt. Längre inåt land från en annan sida
hördes och syntes mellan en glänta i skogen en annan
skara folk, sysselsatt med jordarbete.

Framför den stora kullen, hvars långsida syntes snedt
ifrån den plats, der de båda männen stodo, såg man
en skara storväxta män, af hvilka några sutto i olika
ställningar, andra stodo i större och mindre kretsar
eller gingo fram och åter, samtalande med hvarandra.

Att döma af drägten hörde de tvenne vid stranden till
samma flock af gårdens innevånare. De voro huskarlar
hos Thorolf Quällulfsson och buro präktiga kläder
samt utsökta vapen. De stodo med ögonen riktade på en
främmande båt, som lagt till icke långt från det nya
drakskeppet. Några karlar sutto i båten och kastade
spejande blickar omkring sig på all den ståt, som
utvecklades öfver allt, icke minst vid utstyrandet
af det praktfulla långskeppet. Litet emellan utbytte
de blickar med hvarandra, men intet ord slapp öfver
deras läppar.

"Bäst hade det varit", sade den ene af Thorolfs män,
i det han med en långsam blick såg på den andre,
"bäst hade det varit, Thorgils, om dessa män aldrig
kommit till Torge."

"Det skulle så ske, Leif", svarade Thorgils, "Hårek
har varit här en gång förr, och nu var det klart
han skulle komma, sedan Thorolf tagit Sandnäs i arf
efter sin rika svärfader Sigurd. Torde hända, att
just i detta ögonblick lotterna skiftas för Thorolf,
så att ..."

Han fullbordade icke meningen utan vände sig om och
såg uppåt gårdsplatsen, der mycket folk gick ut och
in ur en stor kornlada, hvarifrån man äfvenledes
hörde ett hamrande och huggande, som om något stort
och vigtigt arbete försiggått der inne.

"Så att ..." upprepade Leif för att få höra
fortsättningen, och Thorgils lät honom icke vänta.

"Så att", sade han, "gamle Quällulfs ord skola gå i
fullbordan."

Leif var nykommen i Thorolfs hird, så att han kände
föga af dennes föregående öden, hvarföre han bad
Thorgils berätta. Denne, som varit med allt sedan
Thorolf drog ut på sitt första vikingståg med
det långskepp han då erhöll af sin fader Quällulf,
villfor Leifs begäran och omtalade, huru män kommit
från konung Harald Hårfager till Quällulf med begäran,
att denne skulle infinna sig hos honom, emedan han
var en ansedd man och dertill storättad. Quällulf
svarade som så, att han var en gammal man, så att han
var icke härför att ligga på härskepp. Sändemännen
bådo honom då skicka sin son.

Thorolf var då ute i viking och endast den andre
sonen hemma. Han hette Grim, en svartmuskig och ful,
men kämpastor och stark man, dertill skicklig
i alla slags trä- och jernarbeten. Han älskade
mest att sköta gårdens skötsel, låg om vintrarne
i sillfiske med huskarlarne, under det att brodern
sedan sitt tolfte år låg i viking om somrarna och
satt hemma vintern öfver. När nu Grim hörde, hvad
konungens sändebud ville, sade han: "icke vill jag
gå i konungens tjenst, medan min fader lefver, ty
han skall vara min öfverman, så länge han lefver."

Konung Harald tyckte icke om hvad hans sändemän
berättade, men en Quällulfs svåger, som hette Ölver,
var då hos konungen, och han erbjöd sig att fara till
Quällulf. Ölver lade ock sina ord det bästa han kunde,
men Quällulf sade, "att det föll honom före, det hans
ätt icke månde få någon glädje af denna konung". När
Thorolf komme hem, skulle han säkert vilja draga till
kungen. "Men säg du kungen", så föllo sig orden,
"att jag må vara hans vän och alla de män, hvilka
lyda till mina ord. Jag må också hafva samma styre
som förut af denne kungens hand, om han vill, så få
vi då se, huruledes vi sämjas, jag och kungen."

"Så kommo då på hösten Thorolf och Eivind Lambe,
en broder till Ölver, hem från vikingen, och
Thorolf kom hem till sin fader samt fick der veta
om kungens sändebud. "Huru svarade du?" sporde han
då Quällulf. "Jag sade min mening", genmälte denne,
"att jag ville aldrig gå konung Harald till hända, och
det skall ingen af eder heller, om jag må råda; jag
menar det vill taga sådan ända, att denna kungen gör
våra dagar korta!" Men det var, så som fadren anade,
icke Thorolfs mening. "Min fågel sjunger en annan
sång", sade han, "jag har det fasta beslut att möta
kungen och gå i hans tjenst. Ty det har jag sport, att
i hela hans hird finnes icke annat än bålde kämpar,
och hederligt synes det mig att komma i deras skara,
om de vilja taga vid mig. Om kungen har jag ock hört,
att han är mycket gifmild på gods mot sina män och
icke mindre rundhändt att gifva dessa framgång och
herradömen. Deremot har jag sport om dem, som icke
vilja blifva hans vänner, att de alla komma illa
ifrån det."

"Om kungen går det talet vida", inföll Leif, som med
största uppmärksamhet åhört berättelsen.

Men Quällulf lät icke inverka på sig hvarken af
kungens smek eller vrede. Thorolf fortsatte sitt
tal. "Det tyckes mig underligt, fader", sade han,
"att så klok en man som du är och så ärekär, icke med
tack ville emottaga den heder, kungen bjöd dig. Men
när du tror dig kunna spå, att vi skola lida ofärd
af denna kungen och att han vill vara vår ovän, hvi
drog du då icke till strid mot honom med din konung,
som du allt var handgångenSom du svurit din tro.. 
Nu tyckes mig rent af
omöjligt att vara hvarken hans vän eller hans ovän."

"Och den konungen?"  sporde Leif.

"Det var konung Andbjörn i Firdafylke", inföll
Thorgils. "Han ville hafva Quällulf med, då han drog
till Möre att hjelpa konung Arnvid mot Harald. Den
kloke Quällulf svarade, att han var redo, när det
gällde att försvara Firdafylke, men icke, när det
gällde Mörekungens land. 'Dessutom' -- tillade han --
'tror jag, att Harald har lycka med sig lasstals,
medan Andbjörn knappt har en näfve full.'"

"Det månde han ock haft rätt uti", menade Leif, "ty
hvem kunde väl tro det, att Harald skulle blifva ensam
rådande öfver hela Norge, men den saken tänker jag,
att hans svärd lärde verlden veta, då blodet flöt i
Hafrsfjord."

Thorgils nickade jakande dertill, men så förde Leif
talet tillbaka på Thorolf och Quällulf och sporde,
hvad den sednare kunde hafva att säga till hans ord,
att man icke kunde vara ens vän och ovän på samma
gång, och Thorgils mälte:

"Den gamle sade, att det gick som han förutsagt
med kungarnes strid nord på Möre, 'men lika fullt',
tillade han, 'tör det vara sant, att Harald månde
vara till stor skada för mina fränder!' Han gaf sonen
många goda råd, och när dagen kom, att Thorolf skulle
fara, ledde Quällulf honom sjelf till skeppet, slog
armarne om hans lif och bad honom: 'fara väl'. 'Måtte
vi en gång samlas oskadde!' voro hans sista ord på
stranden."

Medan de talade, hade de så småningom gått framåt
uppåt strandbacken. Nu förflöto några ögonblick under
tystnad,

men just som de nalkades de andra huskarlarne,
stannade Leif, lade sin hand på Thorgils arm och
sade:

"Nu menar du, Thorgils, att gamle Quällulfs spådom
skall ..."

"Jag menar det!" svarade Thorgils utan att låta Leif
få fullborda meningen.

"Hvad skall dock denne Hårek förmå?" sporde Leif med
ett leende, som visade, huru föga han aktade mannen.

"Denne Hårek och hans broder stå närmare kungen,
tänker jag, än någon tror", blef svaret.

"Kungen skall dock aldrig glömma Thorolfs svärd
i slaget vid Hafrsfjord, ej heller ditt, Thorgils
Gjallande. Det tyckte jag, att när Thorolfs lyste för
hugget der han stod på kungens skepp inför hans ögon,
så klang ditt, fast du stod på Thorolfs eget skepp
och var långt borta; det var som tvenne vågor,
hvilka höja och sänka sig högt öfver alla andra,
bärande blodvar på sina ryggar."

Thorgils log; och de nalkades hallens dörr. Der
stannade Thorgils och sade:

"Konung Harald är vänsäll och gifmild, Leif, men tål
icke bland sina män en jemnlike. Föga fattas ock, när,
såsom Quällulf sade, makt och lycka komma lassvis,
att finna kappan sidare och rikare än som höfves. Då,
Leif, glömmas svärdshuggen i Hafrsfjord."

Dermed gingo de in i hallen. Leif stannade i närheten
af dörren, men Thorgils, som var en förman för de
andra huskarlarne, gick fram mot högsätet, der Thorolf
satt.

Det var en högrest, skulderbred man, klädd i en rik
drägt med silfverbälte om lifvet. Hans ansigte var
ädelt och manligt. Kraft och beslutsamhet lyste ur
de stora, blixtrande ögonen, och på den höga pannan
bodde något som man väl kunde kalla majestät, medan
läpparnes form och hakans rundning gåfvo åt det hela
en anstrykning af mildhet och behag.

Framför honom stod en man, som var liten till växten
och af ett utseende, som i allmänhet vittnade om
ringa härkomst, ehuru han ingalunda var ful. De små,
lifliga ögonen, som flögo omkring den stora salen,
vittnade om en orolig själ, som icke hyste många
betänkligheter i afseende på medlen för att vinna
sitt mål och stilla sin oro.

Just som Thorgils och Leif trädde in i hallen, hörde
de denne man säga:

"Så skall då du, Thorolf, njuta vårt fädernearf efter
Bjargulf och vi gå tomhändta derifrån?"

Thorolf satt med hakan mot ena handen, medan den
andra lekte med det guldprydda fästet på svärdet,
som hvilade på hans knä. En lång tystnad fö]jde,
hvarunder man endast hörde stegen af Thorgils, som
närmade sig intill högsätet. Slutligen, när Thorgils
stod tätt intill Thorolf, höjde denne sitt hufvud
och såg på den lille mannen framför sig med en blick,
som denne icke kunde uthärda.

"Jag gifver dig, Hårek", sade han, "på ditt spörjsmål 
samma svar, som Bjargulfs son och hans sonson
Bård gåfvo."

"Brynjulf och Bård hade dock större rätt än som du
har till Torge och all den andra egendomen", inföll
Hårek hastigt. "Brynjulf var Bjargulfs son och vår
broder, Bård var Brynjulfs son, men du hörer icke
till ätten!"

"Sådana män voro Brynjulf och Bård", svarade Thorolf
och såg skarpt på den lille Hårek, "sådane män voro
de, att
de ej skulle hafva vägrat att efterkomma din och din
broders fordran, om den hade varit rättmätig."

"Så läto vi då ock saken falla", vidblef Hårek,
"men nu ..."

"I ären frillesöner nu som då", afbröt Thorolf något
hastigt, "och eder rätt är derföre lika liten nu som
den tillförene varit."

"Hvad det beträffar", fortfor Hårek, "så är det dock
visst, att Hilderid, vår moder, blef lagligen köpt,
hvarföre ingen skall kunna säga, det vi icke äro äkta
födde."

Detta var mer, än som Thorolf kunde höra. Man såg,
huru blodet strömmade till hans kinder, och han sade
helt vred:

"Det är så långt ifrån, att du, Hårek, och din broder
Rörek ären äkta födde, att eder moder till och med
blef härtagen hemifrån."

"Det låter på ditt tal", inföll Hårek med ett elakt
leende "som om du ville sätta oss sida om sida med
trälarne."

"Du säger det, Hårek", utropade Thorolf. -- "I ären
trälborne!"

Den lille mannen bleknade af harm, men han betvang
sig. Endast det ondskefulla leendet satt qvar kring
hans mun och gaf en aning om hvad som föregick inom
honom. Med en stämma så len, som om hon varit den
förtrampade oskuldens och rättvisans, sade han, i det
han vände sig om för att lemna den mäktige Thorolfs
sal:

"Hårda lyda den mäktiges ord, torde dock hända,
att de finnas, som våga vara af en annan mening."

Orden retade Thorolf. Han reste sig till hälften ur
högsätet, men hejdade sig plötsligt och lät Hårek gå.

En stund derefter steg han upp och gick ut, åtföljd
af sina män. Han tog först vägen ned åt stranden.

Der nere såg man Hårek med sina män syssla i sin båt;
de hade ännu icke lagt ut från stranden.

Thorolf egnade dem icke mycken uppmärksamhet. Han gick
om bord på det nybyggda skeppet, hvars praktfulla
målning och förgyllningar lyste i solskenet. Han
öfversåg noga allt, gjorde här och der en anmärkning,
men var öfver hufvud taget belåten.

"Sådant långskepp torde passa en konung!" sade han
och vände sig förnöjd till Thorgils, som stod strax
invid honom.

Denne skulle svara, då han afbröts af ett buller från
sidan af fartyget. Så väl Thorolf som han sågo dit.

Det var Hårek, som satt i sin båt och just nu skulle
sticka till hafs. Han hade tydligen hört Thorolfs
ord. Man kunde se det på hans leende, äfven om man
icke hört de ord, som följde med:

"Den konungen må snart blifva ett hufvud kortare."

Leif, som stod ett stycke längre fram, hörde tydligt
hvad den lede mannen sade och fattade hastigt en
yxa, liksom han velat kasta henne efter den hastigt
bortroende båten. Thorolf såg det och hejdade honom.

"Håll, Leif", ropade han, "torde hända du snart får
aflägga mannarön vid min sida utan att anfalla dem
som i fredliga värf besöka Torge!"

Men han var mörk till sinnes och lemnade hastigt
långskeppet.

"Så sant jag heter Leif", yttrade denne, "nu slant
dig, Thorolf, din värste fiende ur händerna!" 

(Forts. å sid. 281.)



Versailles.

Någon stor författare har talat om "verldshistoriens 
ironi". Om någonsin, kommer man väl att påminna sig
detta uttryck då man hör ordet Versailles, ty huru
många skiftande, från hvarandra skilda vexlingar har
ej inom detta slotts murar historiens gudinna att
uppteckna!

Versailles, två och en tredjedels mil från Paris,
var ända till medlet af sjuttonde århundradet en
obetydlig köping med ett jagtslott. Ludvig XIV var
det som, under åren 1661--1678, 
byggde det ståtliga slottet, kring hvilket snart
en liten stad reste sig. Under denne konungs samt hans
båda efterföljares regering var Versailles sätet för
alla statens högre embetsverk samt för hofvet.

"Jag ser i hast de vida parker fyllda 
med spotska herrar, rätade på klacken, 
markiser, ifrån topp till tå förgylda, 
med krås i bringan och med pung i nacken.

Jag ser förnäma damer stolt spatsera 
uti de dunkelt skuggiga alléer; 
solfjäderhviftande de paradera 
med långa släp och pudrade tupéer.

Men andra sköna arm i arm förtroligt 
kring svala vattenkonsterna ses stimma 
och kasta sockersmulor -- o, hur roligt! -- 
åt svanorna, som i bassinen simma.

Man säger bonmots, skrattar sig förderfvad, 
och alla hvar sin anekdot berätta; 
här en abbé af damerna är värfvad 
Ovidii "Kärlekskonst" att öfversätta.

Men i en mörk boské utaf syrener, 
der hjertats ömma bigter ej bli' störda, 
en furste, känslig för idyllens scener, 
sig hvilar ifrån sin regeringsbörda.

En sjuttonårig skönhet fången slutes 
intill hans bröst, -- monarken nådigt skämtar, --
en vacker rodnad på dess kind då gjutes 
och blygsamt hennes lilla hjerta flämtar."

Under denna glanstid var det som, år 1783, i
Versailles en af verldshistoriens betydelsefullaste
freder slöts, den nämligen, deri England afsade sig
alla rättigheter på de nordamerikanska kolonier,
som sju år förut skilt sig från moderlandet.

Men den stora omhvälfningens storm nalkades, och
snart kunde hertigen af Liancourt, då han en
natt väckte sin konung från dennes slummer i ett af
Versailles' praktgemak, på det kungliga förmodandet:
"det är en revolt", svara: "nej, sire, det är en
revolution!" Puder, bandvippor och galoner rycktes
med från Versailles' alléer och parker af stormen
och efterträddes af trasor och röda mössor, tills
den första republiken krossades af sin egen son och
Napoleon återgaf slottet dess monarkiska prägel och
prakt. Så gick Napoleons sol ned, och liljornas banér
svajade åter från Versailles' tinnar, tills år 1830
det fick lemna plats för tricoloren med först kronan,
så frygiska mössan, så andra kejsardömets örn och nu
till sist å nyo frygiska mössan på sin spets.

Sommaren 1867 vandrade genom Versailles' praktsalar
verldens mäktigaste monark, åtföljd af en annan
monark, gammal och grå, samt dennes förtrogne,
en högväxt man med kal hjessa, blixtrande ögon
och ett jernhårdt drag öfver munnen. De stannade
och besågo de stora dukarne, hvarpå Horace Vernet
förherrligat Frankrikes segrar öfver Tyskland. Den
stolte monarken kunde, så värd han än var, ej
underlåta att vid dessa målningar kasta en hastig
blick på sina båda följeslagare, och det var som
om ett triumferande leende flugit öfver hans eljest
orörliga anlete. Knappa tre år derefter var Napoleon
fången i fiendeland; i Versailles' skönaste sal satte
den ene af hans gäster från 1867 med segrarens rätt
kejsarkronan på sitt grånade hufvud och lade till
den andres namn furstetiteln, och i museisalarne,
under Vernets skilderier, stod sjuksäng vid sjuksäng:

"Se der en döende parisersprätt 
med rödsprängd bindel omkring brända lockar 
Hans magra hand nervöst på täcket plockar 
och leker med ett litet damporträtt.

Se bairaren med ångestsvettig panna! 
Än beder han och än han hörs förbanna: 
absolution han qvidande begär.

Parisaren, klentrogen af naturen,
sitt hufvud vänder tigande mot muren.
Hans död är stilla, såsom barnets är."


Slottet i Versailles.


På Versailles' slott, der Ludvig XIV, det
förkroppsligade l'etat, c'est moi, först herrskade,
sitter nu Thiers, borgaresonen, advokaten,
tidningsskrifvaren, och tyglar med åttioåriga
händer de oroliga partierna i den tredje franska
republiken. Men hvem skall efter honom sitta
i Versailles' salar som ledare af Frankrikes
öden? Kanhända redan morgondagen lemnar svar
på denna fråga; men hvilken det än må blifva,
hoppas vi med Lamartine: "Frankrike är ungt;
det skall ännu utnöta talrika styrelseformer,
innan det utnött det kraftfulla intellektuela lif,
hvarmed Gud utrustat den franska folkstammen."

S.



Thorolf Quällulfsson.

(Ett stycke norskt folklif för 1000 år tillbaka.)

2.

Konung Haralds besök.

Det var sommaren efter slaget i Hafrsfjord, som ägde rum
år 872. Konung Harald, som i sin ungdom gjort ett
löfte att icke klippa sitt hår förr än han blifvit
ensam herre öfver hela Norge, hade med den segern
löst sig från sitt löfte, och på ett gästabud kort
derefter utredde en mäktig jarl konungens långa, gula
hår samt klippte och putsade det, hvarpå han började
kallas: "Hårfager" i stället för: "Harald lufva", som
dessförinnan var den vanliga benämningen på honom.

Slaget vid Hafrsfjord bildar en vigtig
punkt ej blott i Norges, utan i hela Nordens
utvecklingshistoria. Ingen man i Norge mäktade
derefter göra honom motstånd. En mängd höfdingar
underkastade sig, men många ville hellre förlora
sina egendomar än blifva konungens trälar och
lemnade derföre Norge samt utflyttade till Island,
till Sverige, der Kettil Jamte röjde ett stort härad
i det land, som efter honom kallades Jämtland, --
ja till Frankrike, der Gånge Rolf vann det land,
som efter hans nordmän fick namnet Norrmandie.

Bland dem, som framför andra utmärkte sig i det nämda
slaget, voro Thorolf Quällulfsson och hans vän Bård
Brynjulfsson, som då var konung Haralds "lenderman",
som det hette, i Hålogaland. De hade begge kämpat på
konungens eget skepp, under det att deras män fört
befälet på deras egna, såsom fallet var med Thorgils
Gjallande på Thorolfs.

Både Thorolf och Bård hade blifvit svårt sårade
i striden och lågo länge derefter sjuke. Thorolf
tillfrisknade dock, men Bårds sår förvärrades,
så att han slutligen märkte, att hans sista stund
var kommen. Han bad då att få tala med konungen,
och då denne kom, bad han att sjelf få bestämma,
huru det efter hans död skulle gå med arfvet efter
honom. Konungen gaf sitt bifall dertill. Då förklarade
Bård, att han öfverlemnade allt hvad han ägde, alla
sina egendomar och allt sitt lösöre, till Thorolf.

"Honom tror jag bäst af alla!" sade han och tillade,
räckande handen mot sin vän, "så är det ock min
önskan, att du, Thorolf, uppföder min son och tager
min hustru Sigrid till äkta, om hon eljest faller
dig i hugen."

Thorolf sade dertill ja, och konungen bekräftade
öfverenskommelsen. Så tryckte Thorolf sista gången
vännens hand till afsked, och när Bård var död och
kungen om hösten återvände till Throndhjem, bad
Thorolf att få resa till Hålogaland och taga sitt
arf i besittning. Konung Harald gaf sitt samtycke
dertill, lemnade honom tillika med sig järtecken,
att det förhöll sig riktigt med Bårds gåfva och
hans egen bekräftelse derpå samt uppdrog dessutom
åt Thorolf alla de förläningar, som Bård hade haft,
äfven rättigheten att uppbära skatten af finnarna
och att handla med dem.

Så kom Thorolf till Torge. Sigrid, Bårds enka,
tog väl emot honom och lofvade honom sin hand
efter sin mans bestämmelse, om hennes fader ej
hade något deremot. Sigrids fader hette Sigurd
och var en rik herre, som bodde på Sandnäs norr
om Torge. Thorolf begaf sig till honom, framförde
sitt ärende och helsade från konungen samt friade
till hans dotter. Sigurd gaf genast sitt samtycke,
och bröllopet firades samma höst med stor prakt på
Torge. Vintern derefter dog Sigurd, då Thorolf fick
hela arfvet efter honom, nämligen Sandnäs med alla
hans öfriga besittningar.

Med all denna rikedom var det lätt för Thorolf att
tillfredsställa sitt tycke för prakt. Hans hushållning
på Torge var kunglig och städse var han omgifven af
en mängd utvaldt folk, som han ännu mera fästade vid
sig genom sin gifmildhet. Också hade han lycka med sig
i sina företag och var dertill rask och driftig. Så
goda år både till sjös och lands, som
det   var,   medan   Thorolf   satt   på   Torge,
mindes man icke.
Aldrig lyckades sillfisket och skälfångsten så väl,
som i Thorolfs dagar. Utom allt det folk, som var
sysselsatt härmed, och utom hela skaran af trälar,
fanns aldrig mindre än hundra män hemma på gården.

Och allas vänskap vann han; allas med
hvilka han kom i
beröring. Dertill bidrog framför allt hans intagande
väsende. Han var hugstor, det framlyste både i tanke
och handling, men derjemte ägde han en för dessa
tider ovanlig godhet och mildhet, som gjorde honom
i ordets egentliga bemärkelse
vänsäll.    Detta visade sig på hans finnfärder,
der det visserligen var nödvändigt att injaga skräck, men der
också mycket lät sig vinnas med godhet.

Första vintern -- det var vintern 872--873 -- drog
Thorolf upp till fjälls med ett följe af nittio
män. Redan detta väckte uppseende. Man var ej van
att se konungens män komma dragande med mer än på sin
höjd trettio man. Thorolf medförde också köpmansvaror,
hvarigenom han lättare lockade finnarne till sig. Han
höll köpstämma med dem, och på det sättet kunde han
lättare få ut skatten. På det hela taget, heter det,
gick också allt för sig i godo och vänskap.

Hela Finnmarken genomströfvades ända till de yttersta
gränserna mot öster. Der fick han höra, att män från
Gårdarike Ryssland. De kallas i sagan Kylfingar  och
voro   sannolikt   afkomlingar   af de   gamla
Ryssarne,   hvilka   redan   börjat genom blandningen
med Slaverne   bryta på deras tungomål.    De "kylfdu
till ordanna" som det heter, hvaraf måhända de fått
sitt namn. tagit sig före att draga in i
Finnmarken och der drifva köpenskap samt äfven, när
så tillbjöd sig, att råna. Men Thorolf utspejade dem,
anföll och öfvervann dem, nedgjorde väl hundra af
dem och vann ett oerhördt stort byte. Med detta och
finnskatten återvände han till Hålogaland, der han
satt några månader på Sandnäs och sedan på Torge.

Då var det på sommaren, som Hårek besökte Thorolf på
Torge.

De storartade tillrustningar, som då förehades på
gården, gällde äfvenledes ett besök, men ett besök
af konungen sjelf. Konung Harald gjorde nämligen
denna sommar en resa i Hålogaland, och öfverallt,
hvar han drog fram, både på hans egna gårdar och
hos hans tjenstemän, "lendermännen", samt hos de
mäktige bönderna, öfverallt höllos stora och präktiga
gästabud. Äfven till Torge skulle konungen komma,
och Thorolf gjorde sitt bästa att mottaga honom på
ett värdigt och hans egen rikedom passande sätt.

Alla de yppersta män i en vid krets rundt omkring
inbjödos till gästabudet, och de kommo till ett antal
af femhundra. Konungen sjelf medförde trehundra,
så att gästernas antal steg inalles till öfver
åttahundra.

Att rymma så mycket folk var den gamla hallen alldeles
otillräcklig. Derföre lät Thorolf inreda den stora
kornladan, som äfven Hårek tog i betraktande, innan
han lemnade Torge. Rundt om de långa väggarne hängde
dyrbara tapeter; synnerligast uppe vid högsätet
hängde utmärkt sköna i purpur och guld, något byte
från sydligare länder. Ofvanpå tapeterna rundt omkring
på väggarne voro upphängda sköldar och vapen, så att
det hela tog sig i allo präktigt ut. Thorolf var sjelf
nöjd dermed, när han lät sin blick öfverfara det hela,
innan han med sina män skulle gå ned till stranden
att mottaga konungen.

Omgifven af alla sina män stod Thorolf på stranden,
när konung Harald lade till. Man kunde genast se, att
någonting låg konungen på sinnet, men ingen visste
hvad, och all ära visades honom, såsom naturligt
var, då man icke hade haft annat syfte med alla dessa
kostsamma anstalter, än att riktigt hedra konungen och
lemna honom ett godt minne af besöket hos Hålogalands
mäktigaste man.

Det   var   en   solblank  dag.    Icke långt från
stället, der konung Harald steg i land, låg det
nybyggda långskeppet, nu alldeles färdigt och
försedt med fullständig utrustning.    Konungen   
kunde icke undgå att se det, och som han hade
öga för allt   som   var utmärkt i den vägen,  så
var det helt naturligt att   han   skulle   fästa
uppmärksamhet vid något så praktfullt och på
samma gång i alla andra afseenden ypperligt, som
detta drakskepp.    Men   icke   ett ord kom öfver
hans läppar.    Det tycktes väl, som om han vid
första anblicken haft på läpparna ett   ord   af
beundran;   han   stannade   plötsligt och såg först
på   skeppet   och   sedan   på   Thorolf,   som
tycktes   njuta   af konungens   öfverraskning,
men   i   stället   för  det ord af beundran,
som   man   väntade   skulle   undslippa konungen,
slog han   ned   ögonen   och   sammanbet   läpparna.
Det   låg  öfver hans   anlete   ett   uttryck,   som
gränsade   till   hån,   och   han svarade intet på
Thorolfs välkomsthelsning.

Äfven öfver Thorolfs ädla ansigte for en skugga,
men den försvann plötsligt. Dock fortsattes gången
under djup tystnad från stranden upp till den stora
till gästabudssal inredda ladan. Men var anblicken
af det präktiga drakskeppet misshaglig för konungen,
så syntes den utsökta prakt, som var utvecklad vid
utstyrseln af gästabudssalen, egnad att öka och liksom
fullborda misstämningen i konungens själ. Sådana
tapeter och sådana vapen, som här prydde väggarne,
kunde man icke någonstädes hos stormännen få se. Det
var, som om han inträdt i en konungssal.

Det stora antalet gäster gjorde ock sitt till att
göra konungen misslynt. Hvad var väl detta annat, än
ett återvaknande af det småkonungalif, som han trodde
sig hafva utrotat efter det blodiga slaget sommaren
förut i Hafrsfjord? Hvad var det väl som skilde denne
Thorolf från en af dessa många fylkeskonungar? Prakten
i hans gård och hans mäns utrustning, de många och
dyrbara skeppen vid stranden, de utsökt sköna
och ypperliga vapnen, som buros af dessa män och
som i hundradetal prydde väggarna, -- var icke allt
större och präktigare än det någonsin varit hos en
fylkeskonung? Sannerligen, det var blott namnet,
som fattades, så hade han här åter framför sig en
fylkeskonung, och en, med hvilken det måhända skulle
vara svårare att brytas, än med någon af alla dem,
hvilka redan fallit i de många striderna om väldet
öfver Norge.

Konungen såg hvarken till höger eller venster, när
han af Thorolf leddes genom salen fram till högsätet.

Först när han satt sig, såg han sig omkring, och alla
märkte, huru han rodnade. Men icke ett ord kom öfver
hans läppar. Och sådan förblef han hela dagen. Men
gästabudet gick sin gång, och anrättningen stod i
förhållande till den öfriga rikedomen. Alla voro ense
derom, att det var ett ståtligt gille, rätt ett gille
som höfdes en konung, sådan som Harald.

Sådana yttranden kommo äfven för konungens öron,
som gaf dem en helt annan tydning, sammanblandande
begreppen konung och ägare, liksom om i folkets mening
en viss mäktig man bar sig upp såsom det höfdes en
konung.

Följande morgon träffades Leif och Thorgils. De voro
begge mulne att skåda. Konungens uppförande behagade
ingendera.

"Hvad menar konung Harald?" -- sporde Leif. -- "Det ser
ut, som om han trodde sig hafva kommit till fiender
i stället för till vänner."

"Sådant, menar jag, har ock blifvit hviskadt i hans
öra, och hvad han här har sett bär väl syn för slik
sagen!"

"Mig synes i allt detta ligga en förolämpning",
återtog Leif. "Hafva icke konungens män gått här
beväpnade hela natten, fast de icke just hafva velat
låtsa derom. Hvad säger väl Thorolf om allt detta?"

"Han säger, att ingen annan än hans ovän talar illa
om hans gäst."

Det var Thorolf sjelf, som trädde fram bakom dem. Det
syntes dock, att han lagt konungens besynnerliga
uppförande på sinnet. Hans öga blickade icke på långt
när så stolt och frimodigt omkring sig. Men han var
man att beherrska sig, och hans män kunde icke af hans tal
och uppförande sluta till hvad som föregick inom
honom. Thorgils och Leif tystnade, när de hörde hans
tal, och en stund förgick utan att någondera sade
ett ord.

"När gästen tillika är konung", afbröt slutligen
Thorgils tystnaden och såg på Thorolf, "så tänker jag,
att förhållandet blifver ett annat."

"Just derföre", vidtog Thorolf något hastigt, "just
derföre, Thorgils, är det min vilja, att icke någon
af mina män fäller ett omildt ord om min gäst."

"Dock kan en hvar läsa i hans ögon, att här icke allt
faller honom i hugen, och att underliga tankar mande
dväljas i hans sinne."

"Hvad konung Harald bär i sitt sinne, det vet jag
icke", fortsatte Thorolf, "men så mycket är visst,
att Thorolf Quällulfsson icke är den, som bryter
sin tro ... det må stå till konungen att göra,
som det honom lyster, och sedan få vi se till, huru
lotterna falla."

Dermed gick han öfver gårdsplanen fram till kornladan
att tillse, det allt derstädes var ordnadt, som sig
vederborde, för den dagens gästabud.

I tre dagar varade gästabudet, men konungens sinne
förändrades icke. Han blef väl något mindre ordkarg,
men det gällde hans egna män och en och annan af
de andra gästerna. Thorolf sjelf och hans män kunde
icke afvinna honom ett enda ord eller ett ögonkast
af välvilja.

Thorolf å sin sida var sig lik den sista dagen som den
första. Intet brast af vördnad för konungen, ej heller
i bordets anrättning och mjödhornen. Och alle med en
mun rosade det ståtliga gillet. Det talet gick också
bland männen, när de följde konungen till stranden,
då han på fjerde dagen skulle lemna Torge.

Många af de närvarande hade emellertid märkt det
samma i afseende på konungen som Thorolf, och emedan
de alla voro hans vänner, ville de begagna tillfället
och stämma konungens sinne mildare. I början lyssnade
han icke dertill, men så småningom tycktes orden
hitta vägen till hans hjerta.

En gammal rik bonde med grått hår sade slutligen, just
som de närmade sig stranden och sågo konungsskeppen
ligga färdiga att lyfta ankar:

"Visst är, konung, att sådana män, som Thorolf
Quällulfsson, äro dina bästa stöd!"

I det samma kom Thorolf fram och stannade vid sidan
af konungen.

"Föga nöjd synes du vara med ditt besök på Torge
denna gången, konung, likväl ..."

Konungen stannade och såg hastigt upp, som om han icke
saknat svar på Thorolfs tilltal, men när han fick
se dennes ärliga och trofasta, om ock något stela
blick, var det, som om orden dunstat bort i rymden,
och Thorolf fortsatte:

"Likväl har jag icke haft annat i sigte, än att
hedra dig, och till minne deraf, om slikt kan hos dig
hugfästas, vill jag att du tager detta drakskepp med
dig, som en gåfva af Thorolf Quällulfsson!"

Konungen   rodnade   till.    Om   han
fann,   att   han  gjort
den mäktige mannen orätt, kunde dock ingen säga. Han
yttrade några ord, att han funnit sig väl och tog med
synbart nöje emot det präktiga och välbyggda skeppet.

Till utseendet var då allt godt och väl, när konungen
steg om bord och vände stäfven från Torge.

*

3.

Hilderides söner.

Den   gamle   Bjargulf,   Bårds   farfader,   hade en
gång på gamla   dagar   vid   ett   gille   fått   se
den  sköna Hilderide, en dotter af bonden Högne på Lekö.

Bjargulf   hade då redan öfverlemnat alla sina egendomar
åt sin son Brynjulf och tänkte visst aldrig mera på att fästa
sig hustru.    Men kärleken har nu i alla tider varit en makt
liksom   utom   eller vid  sidan af all mensklig slutkonst.    Han
blef kär i den sköna Hilderide.    Hennes fader var mycket rik,

men af låg härkomst, något som äfven den tiden fästes
afseende vid.

En vacker dag kom nu Bjargulf till Lekö och
förklarade för Högne, att han kom för att taga hans
dotter med sig och hålla med henne hvad han kallade
"lösbröllop". Högne gjorde stora ögon, men vågade
icke motsätta sig den mäktige och storättade mannen.

Hilderide blef lagligen köpt och Bjargulf förde henne
med sig hem till Torge. Sonen Brynjulf såg det, som
man kan vänta, ogerna, men kunde eller ville ingenting
göra, och så hade saken sin gång. Bjargulf fick med
Hilderide tvenne söner, som kallades Hårek och Rörek,
och voro ungefär jemnårige med Brynjulfs son Bård.

Efter Bjargulfs död skickade Brynjulf så väl
Hilderide som hennes söner hem till Högne på Lekö,
der de sednare uppväxte, närande från barndomen
ett bittert hat till den, som beröfvat dem deras
fädernearf. Ty de gjorde kraf på arf efter sin fader
Bjargulf, så väl hos Brynjulf, som hos dennes son
Bård. Förbittringen steg, när efter den sistnämdes
död godsen kommo i en främmandes ägo, och då denne
var lika döf för deras föreställningar, som Bård och
Brynjulf, så växte bitterheten i deras sinne snart
till hat. När Hårek rodde bort från Torge, bländad
af prakten och ståten hos Thorolf, så stod beslutet
fast hos honom att med hvad medel som helst bringa
Thorolf på fall och sålunda läska sin hämdelust.

Ett lämpligt tillfälle erbjöd sig snart, då konungen,
som från Torge seglat vidare nord på, återvände till
Throndhjem.

Hilderides söner passade då på och inbjödo konungen
till ett gästabud hos sig på Lekö, och konungen kom.

Här voro icke många gäster, icke heller någon
prakt i salens utredning, som väckte konungens
misshag. Gästabudet var i allo förträffligt och, hvad
som synnerligen gjorde ett godt intryck på konungen,
vördnaden för honom i tal och åthäfvor så stor,
att den gränsade till ödmjukhet.

Konungen var till följd af allt detta vid det bästa lynne.

Talet kom snart af någon anledning på Thorolf och
Torge samt gästabudet der, hvarvid konungen lät
undfalla sig ett yttrande, som innebar ett erkännande
af Thorolfs makt och rikedom.

Hårek antog dervid ett hemlighetsfullt utseende och
nickade åt sin broder. Konungen, som märkte det,
såg frågande på Hårek, som skyndade att förklara
meningen med sin åtbörd.

"Ofta döljer sig ringslagen orm under den gyllene
skölden, konung!" sade han.

"Hvad menar du, Hårek?" sporde konungen, som var mer,
än hvad han sjelf måhända ville tillstå, benägen
att lyssna till sådant som kunde gifva honom fullgod
grund till sina misstankar mot Thorolf. "Du talar i
gåtor ... Skulle väl på Torge ...?"

"Ja, konung", återtog Hårek med en bedyrande åtbörd,
"jag kan ej förhålla sanningen. En stor fara hotade
dig hos Thorolf, och det säga alla, att du undgick
henne genom din klokhet, i det att du lät dina män
gå beväpnade både natt och dag."

Han såg rätt ned framför sig och tystnade, som om
han ansett sig talat nog, ehuruväl konungen liksom
de öfriga vid gästabudsbordet kunde se, att han visst
icke sagt allt som han kunde säga.

Harald uppmanade honom derföre att säga rent ut,
hvad han visste om den fara, som hotat på Torge, och
Hårek berättade med mycken trovärdighet, att allmogen
var missnöjd med konungens tryckande öfvervälde och
väntade blott på en anförare för att göra uppror.

"Ingen lämpar sig bättre dertill än Thorolf", sade
han, "ja, han skickar sig redan som en konung."

"Nå väl?" utropade konungen med blixtrande ögon,
"och då jag var på Torge ...?"

"Då du var på Torge, konung, var det meningen att låta
saken komma till utbrott. Det var en aftalt sak, att
man skulle innebränna dig vid gillet hos Thorolf ..."

"Ha", utbrast konungen blek af vrede, "jag tänkte
det! Och sedan, Hårek, sedan ....?"

"Sedan skulle Thorolf blifva konung i Hålogalands och
Naumdals fylken ... ja, det är visst, konung, jag hörde honom
sjelf säga till sina män, när jag sist var hos honom på Torge,
att det präktiga drakskeppet, som han låtit bygga, just var
sådant, som han ville hafva det, ty det passade riktigt för
en konung!"

"Det skeppet gaf dock Thorolf  mig!" sade konungen
med   en ton, som om något tvifvel uppstått inom honom om 
att allt kunde vara sådant, som Hårek framställde det. 

Men denne log så lugn vid konungens inkast, så att
redan blotta leendet visade, att saken läte sig lätt förklara. 

"När planen strandade, konung", sade han, "så var det
bäst att gifva skeppet förloradt, han hade dock sin kornlada 
med hela den präktiga bonaden i behåll. Du har din 
försigtighet och vaksamhet att tacka
för din räddning. Dock torde ock bönderna dragit
öronen åt sig, när de fingo se, huru manstark du
kom och huru välrustade dina skepp voro. Det var
då ingen mån för Thorolf att den gången drifva sin
mörka anläggning igenom, och så måste han då låta
saken falla."

Håreks förklaring lät så antaglig,
och framför allt, den
öfverensstämde så väl med konungens
förutfattade åsigt om Thorolf, att denne
öfverlät sig fullkomligt i det garn, som
Hilderides söner så klokt förstått att spinna.

En stunds tystnad uppstod, som Hårek aktade sig att
afbryta, för att icke synas allt för enträgen i
sitt bemödande att för konungen afhölja sanningen och
blotta förrädaren. Men slutligen sade konungen sjelf,
tömmande det fradgande hornet:

"Så gif mig ett råd, Hårek, hvad synes dig vara
rådligast i afseende på denne Thorolf?"

"Det råder jag dig till", svarade Hårek efter
något betänkande, "att du tager Thorolf till dig i
hirden igen, eller ock, om han nödvändigt skall hafva
förläningar, att du gifver honom dem i fjordarne, der
du bättre kan hålla ögonen på honom, -- men låt honom
blott icke förblifva i detta aflägsna Hålogaland,
der han råder sig sjelf. En sådan förläning som
denna passar sig bättre för pålitlige män med mindre
anspråk."

Konungen svarade intet, men hvar och en kunde se,
att han var vred. Efter en stund for han upp och
sporde: 

"Är Thorolf nu på Torge?"

Men det var han icke. Han hade dragit norr ut,
upplyste Hårek, och då satte sig konungen igen,
och gästabudet gick till ända.

Vid afskedet gåfvo också Hilderides söner konungen
skänker. De kunde naturligtvis icke mäta sig med
Thorolfs, men de gjorde konungen glad, och han
tillsade dem sin vänskap till gengäld.

Det var icke den enda gången, som konungens öra
var öppet för ondt tal om Thorolf Quällulfsson, och
Hilderides söner förstodo alltid att öka det onda
för hvar gång, de träffade konungen, hvilket skedde
ofta nog, under det denne drog omkring på gästning
i Naumdalen, och sedan om vintern drogo de till
konungen i Throndhjem, der de blefvo väl emottagna
och hade fritt språk i afseende på Thorolf. 

Sådant kom naturligtvis för Thorolfs öron också.

En höstqväll satt han i sin
hall och hans män sutto
omkring honom. Flamman lågade lifligt på
härden, men längst bort vid dörren rådde
ett  halfdunkel. Thorolf satt försjunken i tankar,
medan männen talade om konungabesöket. 

Då inträdde män genom dörren. Alla sågo dit nedåt, men
kunde icke se, om det var främlingar, som kommo,
eller om det var af gårdens folk. Thorolf sjelf
satt orörlig, tills han hörde sitt namn uttalas.
Det var hans märkisman och stambo, den käcke Thorgils
Gjallande, som stod framför honom, återkommen från
en färd till konungen med finneskatten. På en vink
af Thorolf aflade han berättelsen om sin färd.

"Jag fann konungen i Naumdal", sade han, "jag
helsade från dig och framförde mitt ärende, men
konungen ville icke


svara och såg vred ut. Jag vände mig derföre till
din frände Ölve och bad honom förmildra konungens
sinne. Det lyckades också Ölve att öfvertala
konungen att gå ned till skeppet och taga skatten
i betraktande. Jag lät uppbära alla varorna, och
konungen öfvertygade sig om, att den var både bättre
och större, än som den brukade vara."

Thorolf gjorde en rörelse, som om han ämnat säga
något, men hejdade sig och förblef tyst.

"Då blef konungen blidare", fortsatte Thorgils,
"så att jag kunde tala till honom, och jag förärade
honom då i ditt namn bäfverskinnen och de andra
dyrbarheterna, som du fick i Finmarken. Då blef han
glad och lät mig göra noga besked för alla dina färder
i Finmarken samt sade derefter: 'Det är skada, att
Thorolf ej skall vara mig trogen, utan sträfva mig
efter lifvet.' Alla de närvarande sade med en mun,
att sådant tal var baktal af onda menniskor. Konungen
sade, att han då ville låta sina misstankar fara,
Han visade sig sedan blid och var vänlig, när jag
skildes från honom. Dock är det långt ifrån", tillade
Thorgils efter något uppehåll, "att hans misstankar
hafva farit."

Thorolf hörde knappt de sista orden. Han reste sig
upp i högsätet och sade med rynkad panna:

"Märkeligt har hugen ändrats hos konung Harald,
sedan jag var i hans hird!"

Någon tid derefter drog Thorolf norr ut på sin andra
färd till Finmarken. Den gick lyckligt, och han
återkom med ett oerhördt byte. Det var på våren 874,
som han åter befann sig på Torge.

Här berättades mycket om Hilderides söner, huru de
varit hos konungen under vintern och huru de fortfore
att förtala Thorolf.

"Dock är jag viss om", sade Thorolf, "att konung
Harald ej skall fästa lit till slikt tal!"

Thorgils skakade på hufvudet och såg ut, som om han
varit öfvertygad om motsatsen.

Emellertid gick någon tid, och när sommaren kom,
lät Thorolf rusta ut skeppet, som skulle afgå till
konungen med skatten.

"Jag menar", sade Leif till Thorgils om qvällen,
när den rika laddningen var instufvad och allt var
redo till afresan, "jag menar, att knappast dubbelt
så stor finnskatt skall mäkta tala konung Harald hans
misstankar ur hufvudet."

Thorgils svarade intet, men han hade sitt mörka,
misstänksamma utseende och drog till knuten, som han
höll på att slå, med sådan hast, att tågändan brast.

"Gamle Quällulfs ord lära väl sannas till sist!" sade
han och kastade bort den onyttiga tågstumpen.

När de kommo in i hallen till Thorolf, satt denne
i samtal med Sigrid. Han vände sig mot Thorgils,
och sedan denne underrättat honom om, att allt var
i ordning till affärden, sade han:

"Det är godt, Thorgils, men denna gången skall jag
sjelf föra finnskatten till konung Harald."

*

4.

Hos konung Harald.

Stödd på sitt svärd, stod Thorolf Quällulfsson i
förstammen af sitt stora skepp, då detta med skarp
bog skärande vågen stack in i den stora fjärden,
der Trondhjem låg. Utan tvifvel lekte månget minne
för honom från fordom, då han första gången kom i
konungens hof och hänfördes af glansen der lika mycket
som af det kraftfulla och storartade. Ty något af
båda delarne omgaf dock konungen, och ett storverk
hade han likvisst utfört, då han betvang de många
sjelfrådige och trotsige stormännen och småkonungarna
i Norge att erkänna sitt välde eller ock draga bort
från landet för att aldrig mera återse det.

Det var det stormanliga i konung Haralds skaplynne,
som dragit den unge Thorolf till honom, det var också
detta, som ännu höll honom fästad vid konungen och
kom honom
att söka till konungens urskuldande förklara mången
egenmäktig och snart sagdt godtycklig handling. Att
Harald skulle vara afundsjuk och rädd om sin makt,
det fann han helt naturligt, likaså att mången skulle
finnas, som sträfvade att vinna den mäktige konungen
med smicker och ljufligt tal, men att ett villigt
öra skulle lemnas åt sådana, som ville stiga uppåt
på ärliga mäns bekostnad, det var något som häftigt
upprörde Thorolf, och han ville i det längsta icke
sätta tro till något sådant. En konung som Harald
kunde väl misstänka, men han kunde ock erkänna
sanningen, när han funnit henne.

Haralds beteende på Torge var dock sådant, att
Thorolf hade svårt att i sitt sinne försona sig
dermed. Hans ädla och högsinta natur vägrade likväl
länge att antaga hvarje tolkningssätt, som kastade
en skugga öfver konungen. Det måste och kunde icke
vara något annat än en tillfällig misstanke, som
skulle försvinna, när konungen finge se och erfara,
huru fullkomligt grundlös den var. De underrättelser,
som sedan besöket på Torge kommo till Thorolf,
kunde emellertid icke skingra skuggan omkring
konungen. Tvärtom blef hon allt tätare och svartare.

Men ännu, när Thorolf från däcket af sitt skepp
såg den väldiga rökpelaren uppstiga från härden i
konungens gård, hoppades han i sitt sinne, att allt
skulle ändras och förhållandet mellan honom och
konungen åter blifva det samma som fordom.

Nittio män i utsökt klädebonad och dyrbara vapen
följde honom, då han från stranden begaf sig upp till
konungsgården. En man i konungens hird såg honom på
afstånd och skyndade emot honom. Det var Ölve, hans
frände. Han blef både glad och förvånad öfver att se
Thorolf. På dennes fråga om konungen svarade Ölve
undvikande, och de gingo länge tysta vid hvarandras
sida.

"Jag ser väl", sade slutligen Thorolf "att det är
sant, hvad som säges, att konung Harald ej längre
sätter tro till mig."

"Du har fiender, som med hvarje nytt besök stiga i
konungens gunst", genmälte Ölve.

"Hilderides söner?"  sporde Thorolf.

"Du säger det, Hilderides söner!"

"Hvad hafva de så nu haft att säga om mig?"

"De säga, att fastän finnskatten, som du sände
konungen, var stor, så skulle den dock varit större,
om du icke bedragit honom!"

"Konungen erkände dock sjelf", inföll Thorolf, "att
den var långt större än förut! Och konungen sätter
tro till dem?"

"Konungen sätter tro till dem! De säga ock, att om
de finge Finnfärden i förläning, skulle de skaffa
helt annat och mera dyrbart, än som du, Thorolf."

Blodet strömmade till Thorolfs kinder, och hans ögon
blixtrade. Men han förblef tyst.

Sedan de inkommit i gästestugan på konungsgården,
der de fingo sitt herberge och blefvo i alla afseenden
väl emottagna, sade Thorolf till Ölve:

"Bäst synes mig, frände, om du vill tala min sak för
konungen. Jag är rädd, att sinnet rinner till på mig,
om det visar sig, att konungen satt lit till onda
örontasslares ord!"

Ölve tryckte sin frändes hand och lofvade att
göra som han bad, och sedan syntes han icke till
mera den dagen. Icke heller lemnade Thorolf sitt
herberge. Men när man om qvällen hörde skaldernas sång
från konungssalen, lutade han hufvudet mot handen,
och Thorgils, som satt vid hans sida, tyckte sig
aldrig hafva sett sorgen stå den ädle mannen så under
ögonen.

Följande dagen kom Ölve in i gästestugan och
omtalade, huru hans samtal med konungen aflupit.

"Jag kan ej rätt blifva klok på konungen!" sade han
till sist, och det kunde icke heller Thorolf.

"Så får jag gå sjelf!" sade Thorolf och reste sig
upp med ett uttryck af manlig beslutsamhet i sitt
ädla anlete.

Konung Harald satt till bords, när Thorolf trädde in
i salen. Allt var sig der för öfrigt likt, såsom när
Thorolf var i hans hird. I högsätet midt emot konungen
sutto hans skalder. Några af ulfhednarne, de väldige
kämparne, som stodo bakom de yppersta hirdmännen
på konungens skepp, när han drog ut till strid,
stodo och sutto vid sidan af Thorbjörn Hornklove,
den ärade sångaren af slaget i Hafrsfjord. Thorbjörn
var klädd i röd kappa, och hans svärdfäste lyste af
rika silfverbeslag, nedan om armen satt en dyrbar
guldring. Gyllene bälten buro ock ulfhednarne och
ringar på händerna.

Konungen rodnade något, när Thorolf trädde fram för
honom och helsade.

"Jag kommer för att lemna dig skatten jemte några
föräringar!" sade Thorolf, och hans stämma förrådde,
att något föregick inom honom, som det kostade honom
en viss ansträngning att beherrska.

Konungen såg icke upp, men befallde en hirdsven att
frambära hornet till Thorolf.

"Jag borde ej kunna vänta mig annat än godt af dig,
Thorolf", sade han, "dock hör jag nu så mycket talas
om dig, att jag icke vet hvad jag skall tro."

"Illa gör du, konung, om du sätter tro till
baktalare", genmälte Thorolf, "och dålig väntjenst
göra de dig, ty de skilja dig från dina trognaste
män. Hvad mig sjelf angår", tillade han, "så är det
tydligen mina uppenbara fiender, och derföre må de
ock taga hvad som följer deraf, om jag träffar dem!"

Konungen såg upp. Hans och Thorolfs blickar möttes. 
Men det var icke, som när en vän ser på en vän,
tvärtom var det, som om tvenne ljungeldar korsat
hvarandra. Något mera blef emellertid icke taladt
den dagen.

Följande dagen lemnade Thorolf skatten och frambar
sina gåfvor till konungen, hvilka utgjordes af dyrbara
bäfver- och zobel-skinn. Ett utrop af beundran
öfver den utsökta och kostbara gåfvan undföll de
omkringstående, men konungen sade:

"För den gåfvan, så dyrbar hon är, har du nog på
förhand skaffat dig lön, Thorolf."

"Du sätter icke längre tro till mig, konung Harald",
sade Thorolf, och hans röst dallrade af sinnesrörelse
och hans öga flammade, "men låt din misstro fara,
jag är den samme, som jag fordom var, medan jag ännu
stod i din hird och vill såsom då hålla mit lif ringa,
när det gäller din ära!"

Konungen såg på honom, men elden i hans blick var
förtärande. Det syntes tydligt, att konungens sinne
var intaget emot Thorolf Quällulfsson och att ingen
försäkran af honom kunde bortjaga misstankarne och
förtaga tviflet.

"Det blifver också det bästa", sade han, "att du
åter vänder tillbaka till min hird, mottager mitt
märke och blifver höfding för mina hirdmän. Då skall
ingen kunna baktala dig, när jag dag och natt kan se,
huru du skickar dig."

Konungens hårda ord afskuro den sista tråden, som höll
Thorolf fästad vid honom. Han höjde stolt sitt hufvud
och såg sig omkring bland sina huskarlar, hvilka stodo
på ömse sidor, blickande med tydlig harm på konungen,
som kunde kasta sådana beskyllningar i ansigtet på
sin ädlaste och trognaste man.

"Ogerna", sade Thorolf och visade med handen på sina
män, "ogerna gifver jag denna skara afsked. Hvilka
förläningar du, konung, vill unna mig, det må du sjelf
råda för, men mina huskarlar vill jag icke släppa, så
länge jag har gods nog att behålla dem. Blott en bön
har jag till dig", tillade han, "att du vill besöka
mig och höra trovärdiga mäns vittnesbörd om mig."

Men konungen svarade, att han icke oftare ville
mottaga någon inbjudning af Thorolf.

Derpå lemnade han skeppet och stranden.

Thorolf stod länge tyst och såg efter honom. Men så
ryckte han sig upp ur sina tankar, befallde sina män
rusta sig till afresan och lemnade Throndhjem.

När han kom hem, fick han höra, att Harald uppdragit
hela hans förläning och Finnefärden åt Hilderides
söner. Icke   långt   derefter,   kommo Hårek och Rörek
mycket manstarka till Torge.

Med stolta steg och högburna hufvuden trädde de in
i salen, der Thorolf satt i högsätet. Hånet lyste
ur deras ögon, lekte på deras läppar, men de sade
ingenting, som kunde innebära en förolämpning, väl
vetande att Thorolf icke var den man, som lät sig
behandlas efter godtycke.

De framförde konung Haralds bud och befallning, att
gården Torge med alla de besittningar, som Brynjulf
och Bård hade haft, skulle lemnas af Thorolf. Torge
var konungens egendom.

Thorolf efterkom konungens befallning. Han förde allt
sitt lösöre på sina skepp och gick med alla sina
man, frie och trälar, om bord för att fara öfver
till Sandnäs. Hårek med sina män stod på stranden,
när Thorolf steg på sitt långskepp.

"Så tänker du icke vidare timra något konungsskepp
på Torge, Thorolf!" ropade han.

Thorolf stannade och lade handen på sitt svärd, och
hans män sprungo till, som om de varit färdige att
ögonblickligen kasta sig öfver den lede ränksmidaren,
hvilken stod der så leende och blid, fast ormgift
dröp af hans tunga.

Men plötsligt hejdade sig Thorolf och tog handen från
svärdfästet.

"Se till, att du icke med ditt svek bedrager konungen
på både skepp och skatt, Hårek, liksom du bedrager
honom på hans redlige män!"

Medan han yttrade detta, som Hårek mycket väl
hörde, gick han fram på skeppet, hvars fånglina
inhalades. Seglen hissades med det samma, och för
en gynnande vind stucko Thorolf Quällulfssons skepp
norr ut till Sandnäs.

*

5.

Konungens och Thorolfs sista möte.

Nu satt Thorolf på Sandnäs, omgifven af sina
buskarlar och lefde, såsom han gjort pä Torge,
i makt och herrlighet. Han drog med sitt folk öster
ut långt bortom Norges gränser och härjade och vände
hem med stort byte, så att intet brast i allt det,
som han satte värde på. Hans fiske lyckades också
förträffligt och inbragte honom mycken rikedom.

Det var om hösten 875. Thorolf satt i högsätet och
hans tankar foro vida omkring, spanande bland minnen
efter dem som gjorde hans hjerta gladast, och ett
leende krusade dervid hans läpp. Hans män sutto tyste
vid hans sida, väntande att han skulle säga något.

Då kom en träl inspringande i salen och sade, att ett
fartyg närmade sig stranden, och om han ej såg miste,
så var det Thorgils.

"Det fartyg, han förer", genmälte Thorolf, "måtte
väl kunna kännas af de mina, utan att de behöfva se
miste."

"Annat är det fartyg, som nu ror in till Sandnäs,
än det med hvilket Thorgils for bort!" påstod trälen.

Några af huskarlarne gingo ut, och efter en stund
återkommo de, åtföljde af Thorgils.

"Är det sant, som man förtäljer", sporde Thorolf,
sedan han helsat Thorgils och sina män välkomna,
"är det sant, att mitt skepp förändrat utseende under
din segling, Thorgils? ... Det var dock ett af mina
yppersta skepp och präktigt utsiradt!"

"Det är din faders skepp, som nu ligger förtöjdt
vid din strand, Thorolf!" svarade Thorgils.

"Underlig färd måtte du då hafva gjort, Thorgils!"

"Ja, helt sällsam var min färd, och ditt ståtliga
långskepp ligger nu bland konung Haralds i
Throndhjem!"

Thorolf såg upp vid dessa ord, och hans flammande
blick äskade förklaring på denna gåta.

"De varor, med hvilka du sände mig till England,
sålde jag der med stor fördel", berättade Thorgils,
"och köpte, såsom du hade befallt, för pengarne kläde,
vin, korn, honung och andra

kostbara saker. Med denna laddning kom jag nu på
hösten hem och seglade utefter Hördaland norr ut samt
lade till en afton vid bryggan i Furusund. Då, när vi
som minst anade någon fara, kommo beväpnade män öfver
oss och förde oss bundna i land, der vi måste se på,
huru dina fiender seglade bort med ditt skepp."

"Och männen, som togo mitt skepp ...?" 

"Männen voro konung Haralds män?" 

En dödlig blekhet betäckte
vid dessa ord Thorolfs kind. Men   icke  ett ord
sade han.    Han vinkade blott med handen åt Thorgils
att fortsätta.

"Jag visste väl", fortsatte denne, "att konungen icke
var dig blid, och när jag sedan sporde mig omkring
i bygden, der vi drogo fram och lånade oss båtar att
komma till din fader, så fick jag veta, hvad som nu
qväljer konung Haralds sinne."

"Och det är?"

"Det har blifvit honom sagdt, att du vill göra
dig till konung i Finnmarken och Hålogaland,
och finnarne har du lofvat, att konungens män ej
skulle sätta sin fot bland dem. Hilderides söner
kommo med skatten, men emedan den var efter som
de hade makt till, så studsade konungen öfver,
att den var så obetydlig, och då kommo de fram med
sagorna om dig, huru du tagit skatten förr än de
kommit och huru du förde dig upp som en konung."

Det blef tyst i den stora salen, men vreden och harmen
lågade ur allas ögon.

"Du kom till min fader?"  sporde slutligen Thorolf. 

"Jag   kom  till din fader och jag berättade
honom, huru allt   tilldragit   sig.    Han sade
då, att det gått, som han anat, att det ej skulle
komma något godt ut af din förbindelse med konungen.
Han gaf mig ock med en helsning till dig."

Thorgils dröjde, som om han icke rätt vetat, huru
han på lämpligaste sätt skulle framföra den gamle
Quällulfs helsning.

"Hvad sade så min fader?"  sporde Thorolf. 

"Han sade", återtog då Thorgils, "att det syntes honom,
som   om   du   icke   rätt   förstode att sköta
dig mot en sådan öfvermakt,   som   den   du   nu
hade   att beställa med.    'Helsa Thorolf',
sade han, 'att det derföre är mitt råd, att han
lemnar landet och går antingen i Dana- eller
Sveakungens tjenst, eller ock i Englands konungs.'"

Thorolf betänkte sig länge på den helsning från
Quällulf, som Thorgils framfört.

"Det må blifva, som konungen vill", sade
han derpå. "Gods har jag nog af, och det
skadar väl icke, om mina män måste gå mindre
präktigt klädda, än som jag en gång tänkte!"

Konungens handlingssätt gick honom dock djupt till
sinnes, och förlusten, som han lidit, var stor. Han
nödgades sälja några af sina egendomar och pantsätta
andra för att skaffa medel att upprätthålla sitt
vanliga lefnadssätt och icke afskeda någon af sitt
folk. 

Så gick vintern.

När vårvinden blåste från land, då lät Thorolf utrusta
sitt bästa långskepp, och när det var redo gick han
om bord med mer än hundra raska och välbeväpnade
huskarlar. Och seglen hissades, och det präktiga
skeppet styrde bort från Sandnäs.

"Nu menar jag dina tankar dväljas hos konungen!" sade
Thorgils Gjallande, som stod vid Thorolfs sida i
akterstäfven. 

"Är lyckan god", svarade Thorolf,
"så kan det väl hända, att Harald och jag mötas."

När man kommit ett godt stycke från land, lät Thorolf
sätta kosan söder ut. Det gick längs med Norges kust
och vidare söder ut genom sundet i Östersjön, der
Thorolf härjade i österled, men utan att få mycket
byte.

Om hösten, när han återvände till sundet, låg den
s. k. "öreflottan" der. Det var skepp från hela
norden, som vid denna tid infunno sig på den stora
marknaden i närheten af Helsingör. Synnerligen lågo
der nu många skepp från Norge.

Leif, som stod vid babords sida, såg längst bort,
der skeppen bildade liksom en ogenomtränglig massa,
ett stort, tungt lastadt skepp, som just var i begrepp
att lyfta ankar och segla norr ut. Till en början
var i allt detta intet, som närmare fästade Leifs
uppmärksamhet, men snart stodo hans ögon fästade på
detta fartyg så hårdt, att han knappt kunde taga dem
derifrån. Han lutade sig fram, likt en, som plötsligt
gör ett oväntadt fynd.

Slutligen sprang han till Thorgils och drog honom med
sig fram till förstammen samt pekade ut åt sundet,
der nu det stora skeppet utvecklade alla sina former
utan att skymmas af sina grannar.

"Känner du skeppet der borta?"  sporde han. 

Och Thorgils kände det mycket väl, det var det samma,
som konungens män togo från honom i Furusund.

Han skyndade genast bort att underrätta Thorolf derom,
men denne stod redan i bakstammen, hög och befallande,
som när stridsrop ljöd och det gällde att pröfva
ärliga mannahugg. Han hade redan sett det tungt
lastade skeppet och gaf nu befallning att spänna
seglet.

"Denne var dock alltid min bäste seglare", sade han,
"jag vill se, om du ej vill hålla ut en stund ännu,
så kan du hinna din länge saknade granne."

Han talade till draken, som bar honom, och skeppet
sköt fram genom vågorna för den friska sydvestvinden,
som om det förstått sin herres ord och längtat
att visa sin goda vilja. Åsynen af fartyget, som
en gång seglat med Thorolfs märke, utöfvade också
på alla hans män en verkan, hvaraf man kunde döma,
huru högt de älskade Thorolf och huru djupt det gått
dem till sinne, att konung Harald tagit hans skepp
och egendom.

Emellertid dröjde det icke länge, förr än Thorolfs
fartyg sköt förbi lastdragaren på en skeppslängds
afstånd. Man kunde då tydligt se, så väl att det var
Thorolfs skepp, som att det var helt och hållet fyldt
med varor, utan tvifvel för konungens räkning.

En mörk rodnad färgade Thorolfs kind, när han for
förbi sitt skepp, men han höll stadigt mot norr
och fortsatte sin segling natten igenom, tills
han mot morgonen lade sig i ett mycket besökt
sund på Hallandskusten. Det var hans beräkning,
att lastdragaren äfven skulle komma till detta sund,
och derutinnan bedrog han sig icke. Det kom verkligen
inseglande i sundet och fällde der ankar.

Då rodde Thorolf fram och ropade: 

"Hvem råder för detta skepp?"

"Det gör Thore på Thromö!" svarade en stämma från
skeppet, och en man visade sig i bakstammen. "Jag
seglar med en last korn, malt och honung, som jag
har inköpt for konung Haralds räkning."

"Det är godt", svarade Thorolf, "men skeppet är mitt,
och du skall derföre öfverlemna det åt mig. Vill
du icke godvilligt, så måste du värja dig efter
förmåga!"

Thore betänkte sig icke synnerligt länge. Öfvermakten
var på Thorolfs sida. Han valde derföre att i godo
lemna skepp och laddning, hvarpå han blef landsatt
på en närliggande ö och Thorolf seglade bort med sitt
skepp och dess rika laddning, som väl ändå icke gick
upp emot den, hvilken konungen tagit från honom.

När han kom till utloppet af Göta elf, låg der i
närheten de mäns gård, hvilka utfört konung Haralds
befallning att taga Thorolfs skepp. De voro ej hemma,
men deras två yngre bröder väcktes tidigt en morgon
af stridsrop och funno, när de kommo ut med sina
män, gården omringad af fiender. De stredo tappert
att försvara gården, men det var fåfängt. Den ene af
bröderna stupade, den andre undkom illa sårad. Gården
utplundrades och gick upp i lågor. Men Thorolf seglade
ut ur Göta elf och höll norr ut i Wiken, der han snart
åter träffade ett fartyg med full last som aktade sig
till Norge. Äfven detta tog han och seglade så med
tre skepp vidare utefter kusten, görande strandhugg
der och hvar, samt kom slutligen till sin faders gård.

Här blef han vänligt emottagen af Quällulf och sin
broder Skala-Grim. Men när han skulle resa sina färde,
sade gubben, sedan han länge betraktat sin kämpastarke
och herrlige son:

"Oklokt synes mig att du handlat, då du gifvit dig
i färd med Harald att pröfva krafter med honom, som
är dig i alla afseenden öfverlägsen, och fruktar jag
visserligen, att det nu är sista gången, som vi se
hvarandra!"

Thorolf tog afsked och gick om bord och kom lyckligt
hem till Sandnäs med allt sitt byte. Der lefdes i
öfverflöd vintern öfver. Väl kommo tidender, som icke
bådade godt från konungen, men Thorolf aktade icke
mycket derpå.

När   våren   kom, ville han lemna landet och lät
derföre utrusta   sitt   långskepp.    Det   låg
redan tältadt vid stranden, fullt   segelfärdigt,
och resölet var redan brygdt.    Thorolf satt med
sin   hustru och sina män i den stora salen, der
hornen gingo omkring och allt var lust och glädje.
Men hvarje man hade sina vapen hängande bakom sig på
väggen såsom bruket var den tiden.

Sigrid   var   dock   förstämd till sinnes
och blef det ännu mer i samma mån, som
männen tycktes glömma hvarje skymt af fara.
Till slut vände sig Thorolf till henne och
bad henne säga hvad som tryckte henne.

"Onda drömmar hafva följt mig", sade hon, "de tre
sista nätterna, och det liknar sig till, att du icke
snart sitter med dina män i denna salen, Thorolf!"

"Dina drömmar, hustru, mana mig liksom vinden till
hafs, och min drake ligger färdig och rycker på sitt
ankartåg!"

"Men Harald? ..."

"Harald!" upprepade Thorolf med en mörk blick. "Se
vi väl morgondagens sol, så når mig icke konungens
makt!" 

"Konungens makt är stor!" återtog Sigrid utan att
låta lugna sig af mannens ord.

"Men på hafvet är Thorolf så mäktig som han!"

Thorolf förde hornet till munnen, men hans läppar
hunno icke vidröra dess rand, förr än stridslurar
ljödo och härropet genomskar luften rundt omkring
huset.

Det var konung Harald, som kommit, utan att någon
anat hans färd. Man väntade väl hans hämd, och en
mängd af de kringboende storbönderne hade tillbjudit
Thorolf sin hjelp och rustat ut sina långskepp, men
ännu trodde ingen, att man behöfde vänta konungen.

Denne hade dock med fyra skepp och fyrahundra man
seglat norr ut och dervid gått till väga med sin
vanliga raskhet och klokhet. I ett sund söder om
Throndhjemsfjorden lade han sina skepp i land och
fortsatte sin färd med sina män norr ut genom dag
och natt, låtande bönderna i trakten låna sig de
nödvändiga fartygen.

Nu stod han på Sandnäs och hade omringat Thorolfs hus.

Der inne skyndade männen att väpna sig och reda sig
till strid. Men då förkunnade konungen, att qvinnor,
barn och gammalt folk samt trälarne skulle få lemna
huset. Det skedde. Sigrid, som återfått sitt mod,
när den anade faran redan hängde öfver hennes hufvud,
gick med stolt gång ut ur huset, åtföljd af de öfriga
qvinnorna och trälarne. Thorolfs fränder, som ännu
voro i konungens hird, mottogo Sigrid och förde henne
på hennes begäran fram till konungen.

"Icke trodde jag, konung", sade hon, "när du sist
gästade Thorolf på Torge, att du nästa gång skulle
komma i härbonad."

"Mycket ligger också mellan då och nu", genmälte
konungen, "som jag aldrig trott skulle tima."

"Men du har trott på ovärdige mäns tal, konung
Harald!" yttrade Sigrid oförskräckt och tillade,
"för deras skuld vill du nu offra en af dina trognaste
män."

"Det trodde jag aldrig", afbröt henne konungen, "att
Thorolf skulle tigga mig om nåd genom en qvinna!"

Sigrid ryckte till vid dessa ord och höjde stolt sitt hufvud.

"Thorolf tigger dig om intet, konung", sade hon,
"men jag, hans hustru, talar till dig och tigger dig
om rättvisa! Så synes det mig, att du, konung, och
Thorolf väl kunde förlikas och blifva vänner såsom
fordom, sedan allt det blifvit klart, som hittills
legat och ännu ligger i lön för dig!"

Konungen tycktes betänka sig. Det var som om orden
från den ännu sköna qvinnan med smärtan så skarpt
utpräglad i de bleka dragen tilltalat honom mera,
än om de blifvit uttalade af hans fulltrognaste män.

"Vill Thorolf gifva sig på nåd och onåd", sade han,
"då skall han få behålla sitt lif, dock skola hans
män straffas!"

Det var det enda, som Harald ville medgifva, och
Thorolfs frände Ölve framförde konungens bud.

Men sådana vilkor ville icke Thorolf mottaga. Ölve
kom snart tillbaka med Thorolfs svar.

"Det enda Thorolf beder dig om, konung", sade han,
"är, att du må tillåta honom och hans män komma ut
och pröfva öppen strid med dig."

"Nej!" svarade Harald, "sådant tillåter jag icke! Jag
vill icke uppoffra mitt folk, kommer Thorolf ut gör
han oss stor skada, om han också icke är så manstark
som vi!"

Och dervid blef det. Men konungen befallde att sätta
eld på gården, och de torra tjärdränkta timmerväggarne 
och det näfverbetäckta taket begynte snart
att brinna. Lågorna slogo mot skyn, och en tjock rök,
som tycktes sucka af sorg öfver sin tillvaro ringlade
sig i ständigt ökade ringar uppåt, dragande för vinden
bort åt skogen.

Då fick man se, huru bjelkarne på ett ställe bågnade
och brötos.

Det var Thorolf och hans män, som med förenade
krafter lyckades bryta sig ut. Först såg man Thorolfs
höga kämpaskepnad, näst efter honom kom Thorgils
Gjallande, så Leif och så hela skaran af stridsvande
huskarlar.

Nu blef det en häftig strid, och många af konungens
män föllo.

Men högt öfver konungsmännens hufvuden svajade
konungens märke, och mot detta riktade Thorolf sin
gång, och för hvarje steg han tog framåt föll en man
bleknande till jorden.

"Så svängdes en gång mitt svärd i Hafrsfjord, konung
Harald", ropade han, och allt närmare kom han konungen
och hans märke.

Nu var han framme. Märkismannen föll för hans
svärd. Konungen sjelf stod der näst intill, och hans
och Thorolfs blickar möttes. Men i samma ögonblick
föll den väldige kämpen, träffad af en mängd svärd
och spjut.

"Nu   kom  jag tre steg till korta!" voro hans sista ord.

Så fort Thorolf fallit, befallde Harald, att striden
skulle upphöra. Thorolfs fränder fingo befallning att
sörja för hans och de öfriges begrafning. Konungen
sjelf lemnade redan följande morgon Sandnäs.

Men hämden uteblef icke. Quällulf och Skallagrim
drogo försorg derom.

De beslöto att flytta till det nyss upptäckta Island
och utrustade om våren 878 tvenne stora fartyg, som
buro trettio beväpnade män hvardera utom qvinnor och
barn och allt deras lösöre. De öfverföllo under vägen
ett konungens skepp, som förde tvenne hans syskonbarn
om bord och de män, hvilka på hans befallning tagit
Thorolfs från England återvändande skepp. Efter en
häftig strid vunno Quällulf och Skallagrim seger. Den
gamle Quällulf hade dock ansträngt sig så mycket under
striden, att han sjuknade och dog med den befallning
till sonen, att han skulle lägga honom i en kista,
så ville han fara förut och söka godt landfäste på
Island.

Det heter derom i en norsk visa:

Og ud de drog af Norge, og atter Gubben "svav",Sof.
men södt og lognt.    Den sövnen var hans sidste. 
Saa liden var den Skude, hans Lemmer bar på Hav, 
Till Islands Kyst han seiled i -- en Kiste. 
Död var hin drabelig digre Mand, 
Skalle-Grim reiste hans Gravhaug ved Strand --
Saa Queldulf nam Land.

En annan frände till Thorolf kom kort derefter med
60 man till Torge och öfverföll Hilderides söner, som
han dödade, hvarpå äfven han drog öfver till Island.

Men länge derefter fortfor striden mellan ättlingarne
till Thorolf och konung Harald, hvarom Egils saga
förmäler.

St.



Logogryf.

Jag kommer och går, men jag vet icke hvart; 
jag har ej mitt hem der jag gästar, 
far stundom på jernväg med ilande fart
och stundom med vagnar och hästar.
På gungande bölja till obekant strand
jag vaggar ibland öfver hafven;
när ensam jag vandrar, då söker min hand
ett stöd i den bräckliga stafven.
En obekant gäst i ett obekant land
jag ofta begapas och hånas ibland
på vägen från vaggan till grafven.
De vänner, jag finner, mig sällan förstå,
fastän jag ju är deras nästa.
Låt vara från fjerran -- jag kom ju ändå
att fredliga nejderna gästa,
men hvart jag mig vänder, hvarthän jag vill gå,
af vänliga anleten finner jag få,
ty okända äro de flesta.
Dock -- skulle min väg blifva aldrig så lång,
den väg, som till hemmet mig leder,
så skall jag dock hinna till målet en gång,
med jubel instämma i frihetens sång
och lägga min vandringsstaf neder ...
Af talande tungor du finner i mig
en summa af två gånger fyra;
och vill du dem använda rätt hvar för sig
och tyda dem riktigt, så gifva de dig
nu litet att dermed bestyra:

En lukt och en smak, som du säkert försmår;
och det, hvari intet bör göras;
hvad gerna till redliga vännen du går,
om du dig ej låter förföras;
ett djur som är listigt; ett längdmått i stort;
ett verktyg för handen, som finnes,
snart sagdt, på hvar civiliserade ort,
så långt man tills dato derom har försport,
om icke för orätt jag minnes;
hvad gör jag så länge jag lefver -- hvasa'?
-- förhasta dig icke, jag beder! --
hvad lefver jag sedan, om allting går bra
och hoppet ej spårlöst gått neder?
hvad funnos i Norden i fädernas tid,
som fruktade ej för en hårdnackad strid
och gjorde sitt fosterland heder?
--  de finnas väl än, gudbevars, det förstås, 
för det vill jag visst icke neka! --
en växt, hvaraf kläder i Norden kan fås;
hvad ingen jag tillåter smeka;
en önskan att blifva, för oss en och hvar,
som känner sig bunden och lust icke har
att låta i slikt med sig leka;
för allvarligt anlet' en vanprydnad stygg,
som ej borde få existera;
sak samma igen, som på annor mans rygg
är fult och förkastligt än mera;
hvad sprätten så yfvig gör anspråk uppå
att vara och tycker sig nobel också
som allra minst två, om ej flera;
symbolisk försäkring på löfte och tro,
--  säg, flicka, hvad månde det vara? --
en plats, der det sådda med ogräs får gro; 
hvad bad jag för tant lilla Clara?
hvad var den, som lugnast och säkrast gick fram
och tyngd på sitt samvete icke förnam
och mötte helt öppet hvar fara?
hvad fins på hvar rock men ej hör till en väst?
hvad nyttjas att söndradt förena?
hvad nämnes den väg, som man anser för bäst,
om deraf man sig kan betjena?
hvad månde jag kalla den hemlighet här,
som aldrig förråda så heligt jag svär
och ärligt dermed velat mena?
hvad får understundom helt enkelt man se
och stundom så skiftande pråla?
i hvad plär en trätgirig ofta sig ge,
som aldrig jag har kunnat tåla?
hvad ärQdet som säges försvinna så fort?
hvad månde det vara som hviner
tätt invid din knut och igenom din port,
ej skonande gamla ruiner?
hvem -- gissar jag orätt! -- plär likasom jag
med rätta här finna långt bättre behag
i goda än dåliga viner?
till sist ett pronomen -- och nu ett farväl,
--  förstås till härnäst -- utaf hela min själ:
så kunna vi skiljas förutan allt gräl,
som vänner och "såta kusiner".

A-st.



Charad.

Älska mitt första af Bacchus jag lärde 
först sedan saknaden af mig begärde 
det som en gärd utaf vänskap och tro. 
Förd af mitt andra på svallande vågor,
gungande fram som i gyllene lågor, 
längtar jag likväl igen till mitt bo. 
Kommer så sorgen att objuden gästa
och en mitt hela af mig få till bästa, 
ville jag ge honom detta besked: 
Gå, käre vän, till en annan i orten, 
och om ej han kan dig köra på porten, 
gerna för mig må du der slå dig ned.

A-st.



Stafningsgåta.

Uppgif tvenne adj. (svenska) i neutr., som
hafva hvardera en vokal och sex konsonanter.

Erik Stolt.



Bokstafsgåta.

Följande bokstäfver och stafvelser,
riktigt sammansatta, bilda 11 ord, hvaraf
begynnelsebokstäfverna beteckna namnet på en af
Sveriges konungar och slutbokstäfverna det namn,
hvarmed hans fiender i söder kallade honom.

sam, bol, jou, mbe, oir, eme, aru, nge, a, a, io,
an, j, alu, on,
o, r, f, rn, l, e, g, f, cc, n, rn, gl, ö, o, s, sk,
u, t, d, s.

De 11 orden äro:

1. En kanton i Schweiz. 2. En del af Österrike. 3. En
ö i närheten af Lilla Bält. 4. En stad i
Sibirien. 5. En stad på Corsika. 6. En
stad i Dalarne. 7. En provins i vestra
Frankrike. 8. En flod i södra Ryssland. 9. Ett
berg i Östergötland. 10. En af de större
floderna i Frankrike. 11. En ö utanför Holstein.

U. T.



Palindrom.

Ett djur jag är, ett muntert djur, som men'skan kläda
kan och föda. Vänd mig, och jag en jordfläck är,
som kostar henne svett och möda.



Rebus.
(Rebus)



Uttydningar.

Lösning af Charaden i föregående häfte, sid. 256: 
Menniskokärlek.

Uttydning af Rebus i föregående häfte, sid. 256:
Kan rätt icke fås på tinget?

Lösning af Stafningsgåtan i föregående häfte, sid. 256: 
Häst--bäst.



Historiska  bilder.

LXXXV. 

Holsteinska prinsessor i Sveriges Medeltidshistoria.

IV.

I den dagbok eller "tänkebok" -- med ett latinskt ord
"diarium" -- som fördes i Wadstena kloster finnes
för Augustini dag (den 26 Maj) år 1408 följande
anteckning, hvars slutord aldrig blefvo fullskrifna:

"Samma år (på den nämde dagen) infördes och invigdes
genom herr Knut frän LinköpingBiskop   Knut  
Bosson   (Natt   och Dag), den samme
som tjugusex år efteråt i detta  samma Wadstena  af
Engelbrekt greps vid halsen med hotelse att utkastas
till den utanför församlade allmogen. fem systrar, nämligen
Ingeborg, hertigens i Slesvig dotter, som då icke
var mer än elfva år gammal. Men genom påfven hade
hon erhållit dispensation, så att hon, ehuru i så
unga år, kunde invigas i orden, hvilket ombesörjdes
af fru drottning Margareta, som då var närvarande;
vidare Ragnhild Toresdotter från Norge, jungfru,
som var hofmästarinna för samma hertigens dotter;
vidare Christina Jönsdotter, äfven jungfru; vidare
Elseby Henechin Starkes dotter från Söderköping,
äfven jungfru; vidare en fru från Danmark vid namn
Tala, enka efter fordom herr ..."

Här slutar klosteranteckningen för den dagen och blef
aldrig fullskrifven. För efterverlden är det också
fullkomligt likgiltigt, hvem denne herre var, hvars
enka nu inträdde i klostret, men den omständigheten,
att hon här blef nunna, är ett bevis bland många andra
på det höga anseende, hvari S:t Birgittas kloster
stod. Medlemmar ej blott ur Sveriges, utan äfven ur
grannländernas förnämsta ätter läto här inskrifva
sig som systrar och bröder, och sådana funnos både,
som det heter, "innanför" och "utanför" klostret. De
sednare voro sådana som, utan att helt och hållet ingå
i orden, ville blifva delaktiga af dess helighet, stå
det närmare och som systrar eller bröder inneslutas i
klosterfolkets böner och den heliga Birgittas hägn. En
sådan "syster utanför" var drottning Margareta sjelf,
och hennes föredöme följdes sedan af drottning
Filippa, af drottning Dorothea och hennes herre,
konung Kristoffer, med flere.

De fem, som den 26 Maj 1408 invigdes, blefvo "systrar
innanför". För oss är af dem Ingeborg, hertigens
dotter, den vigtigaste. Hon är den sista holsteinska
prinsessan i vår medeltidshistoria.

Då man naturligtvis icke hos ett elfvaårigt barn kan
förutsätta någon inre längtan att fly verldens nöjen
och stänga sig inne i den ensliga klostercellen, måste
man söka den bestämmande viljan hos någon bakom henne,
och när man vid barnets sida ser drottning Margareta,
genom hvars inflytande
hos påfven denna ära förunnats barnet, och tillika
känner, huru beräknande, huru fast och outtröttligt
verksam denna qvinna var, när det gällde att icke
blott hinna, men närma sig ett föresatt mål, så
stannar man gerna hos henne vid forskningen efter
anledningen till det furstliga barnets klosterlöfte.

Men hvilket mål hade då Margareta, som hon kunde vinna
eller i någon mån närma sig genom att föra den unga
Ingeborg i Wadstena kloster? Intet annat än det,
som fadern före henne och hela raden af Danmarks
konungar före honom, allt ifrån Waldemar Sejer, --
det att återvinna Slesvig eller Söderjutland till
Danmarks krona. Händelserna fogade sig också på det
sätt, att furstedotterns försvinnande icke var en så
alldeles föraktlig maska i denna väf.

Hertig Gerhard af Holstein och Slesvig, en son
af Jern-Henrik, hvars syster Elisabeth likaledes
gick i kloster, af sorg öfver svikna förhoppningar
på lycka i denna verlden, dog år 1404 och lemnade
endast minderåriga barn efter sig, -- två söner och
två döttrar. Enkehertiginnan var en qvinna, som
till skaplynne var Margaretas motsats. Lika svag,
som drottningen var stark, blef det en lätt sak för
Margareta att vinna öfver henne ett stort inflytande,
helst som hon kunde hjelpa ej blott med goda råd,
utan med penningar, och sådana hade äfven på den
tiden talande tunga. Hertiginnan hade fiender på alla
sidor, men hos drottningen fann hon skydd och hjelp,
och hon märkte icke, att marken derunder allt mer
och mer rann undan hennes fötter. För penningelånen
måste nämligen ställas pant, och dels derigenom, dels
genom köp af enskilta kom det ena slottet och häradet
efter det andra i Margaretas händer, på samma gång som
förmynderskapet öfver sönerna lades i konung Eriks
hand och den äldste sonen, då blott sju år gammal,
lemnades åt Margareta att uppfostras.

Hade allt fått gå sin gilla gång blott ännu några
år bortåt, så hade tyskarne trängts ut ur Danmark
så tyst och stilla, att de sjelfva knappt vetat,
huru det gått till. Ett steg i denna riktning kan
Ingeborgs försvinnande inom klostret hafva varit,
så till vida som derigenom ett medel mindre fanns för
det holsteinska huset att genom giftermålsförbindelser
öka sin styrka.

Men det gick nu åter efter Margaretas önskan. Det
var nu en gång Danmarks onda öde, att dess sydligaste
del skulle



afsöndras derifrån. Vänskapen mellan Margareta och
hertiginnan stördes, bröts och förvandlades i
fiendskap. Kriget utbröt redan under Margaretas
lifstid, och när det efter tjugutvå år ändtligen
slutade, blef förhållandet det samma som förut. Och
icke blott i afseende på Slesvig missräknade sig 
Margareta, hon gjorde det äfven med afseende på den
stora  tanke som föresväfvade henne -- att förena
nordens trenne riken til ett.

När det holsteinska kriget slutade hade redan
förtrycket  under   hennes   efterträdares
utländska   fogdar   stigit  till den höjd, att
den svenska allmogen reste sig och med Engelbrekt
började den frihetskamp, som  slutade med den
svenska nationalitetens   fullständiga   seger,
I  denna   kamp  möter oss det holsteinska
furstebarnet  åter, men då såsom  fullvuxen
qvinna och abbedissa i   Wadstena kloster.

Hennes   företrädarinna i detta embete resignerade
1447, då furstinnan Ingeborg synes hafva efterträdt
henne.    Derom finnes   nämligen   icke i dagboken,
sådan den kommit till oss, någon   anteckning.
Redan   året derefter valde svenskarne en egen
konung   i   Carl   Knutsson,   och det är i striden
mellan honom och den af danskarne valde Christian,
som den furstliga   abbedissan möter oss.    Sedan  på
mötena mellan unionsmännen   de   svenske   förrädiskt
dagtingat bort Norge och på visst sätt äfven Gotland,
började Christian anfalla Sverige, och så blef det
öppet krig mellan båda konungarne.

Det   är   allmänt   bekant,   huru   konung   Carl
gjorde ett enligt tidens åskådning och uppfattning
framgångsrikt  infall i Skåne i början af år 1452,
under det att förräderiet spelade i   hans   rygg, och
huru Christian sedan i sin ordning inföll i Sverige.
Carl,   med   sin   sällsamma   blandning   af
kraft och raskhet  å  ena sidan, af svaghet och
vankelmod å den andra, var ingalunda okunnig
om de förrädiska ränkerna,  kände  till och med
de handlande hufvudpersonerna, men ådagalägger en
oförklarlig mjukhet mot dem.    Han vill väl straffa,
men gjorde det   på   ett   sådant   sätt,   att
han  liksom blott hötte, aldrig oskadliggjorde
sina inhemska fiender.    Vi tala här om honom
såsom   konung.    I   sitt   första uppåtsträfvande
visar han visserligen icke någon blödighet, då det
gällde undanrödjandet af politiska motståndare.

Till dessa sednare, eller må hända rättare till
konung Christians anhängare, hörde äfven abbedissan
i Wadstena. Carl synes hafva misstänkt henne att
stå i hemligt förstånd med fienden, men saken är
i allmänhet insvept i dunkel. Enligt klostrets
anteckningar finner man, att han var i Wadstena
den sista Januari 1452, stadd på färd till det
förestående härnadståget mot Skåne, och sex veckor
och några dagar derefter var han åter i Wadstena.

Något senare på året finner man antecknadt, att
konungen den   25   April   sändt   bref till tre
af bröderna i klostret att afsätta   abbedissan
och generalkonfessorn från deras  embeten.
Generalkonfessorn   var den som stod i spetsen för
munkarne inom   orden   och såsom sådan vid sidan
af abbedissan styrde klostret,   ehuru  alltid
underordnad henne.    De tre munkarne fullgjorde
icke konungens befallning, "då de" -- heter det --
"icke   funno någon orsak till afsättningen".
Då anlände den 5 Maj biskopen i Linköping för att
hålla undersökning. Äfven han   hade   fått   bref
i ärendet från konungen.    Men vid den anställda
undersökningen först  med systrarne och sedan med
bröderna   kunde   icke   heller   han   finna
något,   hvarföre   de ifrågavarande förtjenade
afsättas.    "Likväl" -- heter det vidare --   "på
det   att klostret icke  skulle löpa i någon fara
eller råka   ut för konungens ogunst", resignerade
abbedissan Ingeborg den 25 Maj, och den 29 invigde
biskopen hennes efterträderska.

Denna undfallenhet för konungen förefaller,
besynnerlig, då man vet hvilken makt och hvilket
inflytande de andlige i allmänhet på denna tid ägde,
och särskilt huru sjelfva rikets erkebiskop och en
och annan bland lydbiskoparna hörde till konungens
motståndare. Må hända gingo här, vid sidan af de
offentliga, enskilta meddelanden mellan konungen och
biskopen, hvilka voro af den natur, att abbedissan
fann sig böra falla till föga. Hvad konungen skref,
vare sig till de tre munkarne eller till biskopen,
känner man icke. Biskopen hette Nils König och visar
sig för denna tid som en konungen tillgifven man. Hvad
som gör abbedissans benägenhet för den danske konungen
trolig, är den nära slägtskapen dem emellan, enär
Christian var Ingeborgs systerson. Hon var icke heller
den enda qvinna, som stod i hemligt förstånd med
fienden, ehuru icke någon så lycklig tillfällighet
bringade bevisen mot henne i dagen, som fallet var
med fru Brita Olofsdotter (Tott) på Örebro.

Några år derefter var systersonen Sveriges konung,
och samma år tillträder furstinnan åter sitt kall
som Wadstena-klostrets abbedissa, och mellan henne
och konung Christian råder det bästa förhållande,
och Christians svenske vänner, d. v. s. förrädarne mot
konung Carl, finna äfven i henne en vän, åtminstone om
man får döma efter hennes beteende mot Ture Turesson
(Bjelke), förrädaren på Axevall, hvilken röjdes genom
samma tillfällighet, som störtade den nämda fru Brita,
ehuru herr Ture lyckades rädda sig med flykten. Denne
man erhöll broderskapsbref af Ingeborg, och att
vara "broder", naturligtvis "utanför" (ab extra),
betraktades som en stor ära, hvilken eftersöktes af
sjelfva konungarne. Men det var nu klart, att med
den främmande konungen alla hans vänner och anhängare
skulle komma till anseende, de måtte än hafva gjort
sitt fädernesland aldrig så mycket ondt.

Konung Christian, "den tomma pungen", som folket
kallade honom, emedan han aldrig kunde få pengar
nog, kom till Wadstena på hösten 1461, åtföljd af
flere riddare, bland andra äfven af Ture Turesson
och biskop Kettil Carlsson (Wasa), sedan 1458 biskop
i Linköping. Konungen hade hela sommaren vistats i
Stockholm och på alla möjliga sätt sökt skrapa till
sig penningar. Den landsflyktige konung Carls hos
svartbröderna i Stockholm nedsatta skatter af silfver
och guld hade han tagit och skickat till Danmark, och
i ett liknande ärende kom han till Wadstena. Här hade
konung Erik och drottning Filippa nedsatt en betydlig
summa i guld för inrättandet af en evig gudstjenst
för deras själaro. Guldet utgjorde 859 svåra nobler,
hvarje nobel lika med omkring två dukater.

Denna summa utlemnade också abbedissan till sin
systerson, dock med bifall och samtycke af konfessorn
och samtliga systrar och bröder samt mot konungens
qvitto. Han lofvade att anvisa gods i Sverige
till att fullfölja och fullborda sin företrädares
stiftelse. Qvittot finnes i riksarkivet. Det
hafva vi ej haft tillfälle att se, men i klostrets
dagboksanteckning står, att löftet skulle fullbordas
inom de närmast följande fyra åren, och om det icke
skedde, skulle han återställa till klostret en lika
stor summa i guld och silfver. Men pengarne voro för
konungen hufvudsaken, med deras återställande eller
med löftet fick det gå som det kunde. Det blef icke
heller uppfyldt.

Det hade väl dock gått an, om dessa penningar
kommit Sveriges rike till godo, men det var icke
förhållandet. Nu var det särskilt förvärfvandet
af Slesvig och Holstein, som kräfde penningar, och
i sin nöd gick konungen längre än försigtigheten
bjöd. Det är från denna tid, som konung Christian
började betunga landet med gärder, den ena tyngre
och olidligare än den andra, alldeles glömsk af sin
konungaed och sina företrädares missgrepp i detta
afseende. Utan tvifvel hade det varit godt för honom,
om han något närmare besinnat de "råd om ett gudeligt
lefverne," som hans moster, abbedissan Ingeborg i
Wadstena, sammanskref och lemnade honom. 
I  Upsala   akademis   bibliotek finnes ett
manuskript, innehållande dessa Ingeborgs "råd till
konung Christian den förste om ett Gudeligt Lefverne".

Men aktade konungen något på dem, så var det
visserligen icke såsom konung. Deremot var han
i sitt enskilta lif, säger Olaus Petri, "en from
och saktmodig herre". Det hjelpte honom emellertid
icke. Abbedissan Ingeborg fick inom

ett par år i sitt kloster höra, huru "dessa bönder",
hvilkas betydelse af de främmande konungarne aldrig
rätt kunde fattas, utan hvilka af dem betraktades i
likhet med Danmarks, d. v. s. såsom trälar -- "dessa
dalkarlar", hette det, "skulle rent af utrotas från
jorden" --, huru desse bönder besegrat och fördrifvit
hennes kungliga systerson och huru de tvungit herrarna
att återkalla den landsflyktige konung Carl.

Hvad Ingeborg tänkte derom vet man icke. Derom nämnes
ingenting. Utan tvifvel såg hon det ogerna. Likväl
lick hon sitta i ro såsom abbedissa i sitt kloster,
och efter några månader kunde man i klosterdagboken
anteckna, huru konung Carl ödmjukt måste foga sig
efter erkebiskop Jöns Bengtssons och biskop Kettils
vilja och bedja om fred samt
nöja sig med ett litet slott i det aflägsna Finland,
dit han kunde draga sig undan.

Naturligtvis trodde abbedissan att hennes systerson
nu skulle återkomma till riket, och i det hoppet
framlefde hon sina återstående dagar, utan att dock få
se det fullbordadt. Hon dog den 14 Oktober samma år,
eller 1465.

Hon är den sista holsteinska prinsessa, som vår
historia har att göra med under medeltiden. Hennes
systerson, Christian, börjar i Danmark den
så kallade Oldenburgska ätten, hvars anspråk
på och hvars fiendtlighet mot Sverige vållade
Danmark stora förluster, under det att politiska
förbindelser mellan Sveriges konungar och
Holsteins furstehus gång efter annan bildades.

St.



Sommarens förgänglighet.

Allt är förgängligt!    Så sjöng Salomo, 
Och om det samma sjunger äfven jag, 
Se'n stormen härjat sommarns vackra bo 
Och Flora redan sett sin sista dag. 
De bleka löfven multna uti sand, 
Och hösten står med skogens ris i hand.

Allt är förgängligt!    Det var hin till kung 
Att tänka djupt!   Hans make aldrig fanns. 
Hur än jag må till sångmön ropa: sjung! 
Så blir min   Visa aldrig såsom hans. 
I domslut var han vis som alla Sju,
Och om det knep, han ungar högg i tu.

Allt är förgängligt!    Ja, det är nog sant: 
Vår sommarfröjd var som ett ögonblicks. 
Nu fins ej flägt, som ej är på sin kant, 
Mitt rosenstånd ej annat gör än sticks, 
Och tittar jag mot dimuppfyllda skyn,
Så blir jag våt om kind och ögonbryn.

Allt är förgängligt!    Skogarnas musik
En ände tog i hast, då hösten kom.
En kråksvärm på sin höjd ger till ett skrik,
Och väg och stig vill jag ej tala om.
Hvar promenad är nu tillstökad så,
Att guttaperka-skor ej mer förslå.

Allt är förgängligt här uppå vårt klot. 
Från Adams tid det samma man förnam. 
Det hjelper inte att predika mot: 
Naturn skall ha' sin gång och vilja fram. 
Visst är det hårdt ibland.    Men jordens boll 
Är ändå bra att ha' uti behåll.

Allt är förgängligt!   Så är ock min sång. 
Den slutar, om vi vänta en sekund, 
Den aldrig bordt ha' börjat någon gång, 
Men skalderna ha' svårt att hålla mund. 
Min mening endast var att nämna kort:
Att hösten kom, då sommarn flydde bort.

E. S-dt.



Ur Norrlands skogslif.

Tjädern (Tetrao urogallus, Lin.) torde vara
till så väl utseende som lefnadssätt och -- smak så
allmänt bekant, att någon utförligare beskrifning
icke synes vara af nöden, liksom en sådan icke heller
direkte betingas af vår illustration, hvilken visar
oss den ställning den präktiga fågeln intager då han
i vårnattens mystiska skymning slår sitt sällsamma
älskogsspel djupt inne bland furorna.

Liksom sin frände, orren, lefver tjädern i
månggifte och väljer helst sitt tillhåll i de stora
skogarne. Fortplantningstiden infaller, allt efter
årstidens beskaffenhet, i slutet af April eller början
af Maj, då han uppsöker lämplig s. k. lekplats, till
hvilken honorna icke försumma att samla sig. Kort
efter parningstidens slut draga sig hanarne ännu
djupare in i skogen, der de, nu ytterst skygga,
lefva hvar för sig och sällan blifva synliga. Honan
tillreder nu sitt enkla rede under en yfvig gran,
en tät buske eller dylikt i närheten af vatten,
och lägger der 10--15 eller flere smutsgula, lätt
fläckade ägg, dem hon ensam rufvar. Efter kläckningen
följer modren ungarne -- som strax äro redo att löpa
omkring -- ända till senhösten, då de skingras och,
de äldre med de yngre, bilda smärre flockar, hvilka
under vintern i sämja och endrägt sträfva att finna en
knapp föda af tallbarr, björkknopp, enbär o. s. v. Om
sensommaren och hösten frossa de på blåbär och lingon
och äro då mycket feta.

Tjäderns storlek är icke lika på alla trakter der han
förekommer, enär han blir mindre, ju längre norr ut
han anträffas.
I Dalarne och nedre Norrland är medelstorleken omkring
2 fot 5 tum; honan är något mindre.

Våren är, liksom för öfver hufvud alla fåglar,
tjäderns gladaste och lyckligaste tid, och aldrig
får man se honom så stolt i hågen, så full af mod,
kraft och sprittande lefnadslust som då. Nu uppsöker
han den gamla lekplatsen eller ock väljer han en
ny, om för många kamrater upptagit den gamla eller
andra skäl sådant bjuda, och börjar så i solnedgången
sitt egendomliga, djupt mystiska spel, hvilket dock,
trots fågelns storlek, icke höres på längre håll,
än ett par hundra steg och detta under förutsättning
att vädret är lugnt, under det att deremot orrens
lifliga och bullersamma spel, då han sjunger i topp,
kan höras halfva milen. Något efter solens nedgång
uppflyger han och tager "nattqvist", för att åter
i första daggryning -- ofta redan klockan ett på
natten -- börja sin kärlekssång, antingen på marken
eller i en fura. Han antager derunder den ställning
vår teckning angifver, med det undantag dock, att
stjerten är yfvigare utbredd och mera uppstående,
närmast liknande en utslagen solfjäder. Är han riktigt
i tagen, så svänger han om ett hvarf för hvart spel --
en solodans, sorn han utför med verkligt behag.

Sjelfva spelet består i en rad välljudande
knäppningar, hvilka allt tätare följa på hvarandra,
slutande med ett starkt och klangfullt ljud, den
s. k. "klunken". På denna följer omedelbart några
"sisningar", ljud liknande dem som uppkomma då man
starkt suger på något. Under dessa sednare

råkar fågeln i fullkomlig extas: han hvarken hör
eller ser något, och det är just af denna egendomliga
omständighet den smygande skytten betjenar sig, för
att närma sig sitt rof. Under sjelfva hufvudspelet, då
fågeln både hör och ser, måste man nämligen iakttaga
den fullkomligaste tystnad och orörlighet, ty det
minsta misstänkta ljud väcker då hans uppmärksamhet
och vållar uppehåll i spelet, om han ej rent af
lemnar platsen. Men då "sisningen" börjat sätter man
sig i rörelse och hinner då vanligen för hvarje gång
taga 2--3 steg, mer eller mindre, allt efter markens
beskaffenhet. Med iakttagande af nödig försigtighet
kan man sålunda vara fullt säker att komma fågeln inom
skotthåll, ja, man kan lätt komma under det träd, der
han tagit plats, eller på ett par alnars afstånd från
honom, om han konserterar på marken. Skottet låter
man också alltid gå efter klunken; skjuter man då bom,
som lätt kan hända i halfmörkret och särdeles om man
begagnar lod, gör väl fågeln ibland några ögonblicks
uppehåll i anledning af det eko, skottet framkallar,
men börjar snart å nyo med fördubblad ifver, hvarunder
man lätt hinner ladda om. Vi veta exempel på att
man skjutit ända till tio bomskott på samma fågel,
utan att han anat oråd.


Norrländsk jagtscen.


Under det orrarne lektiden ofta samla sig till
hundratal på samma plats (derunder allmännast endast
en spelar, medan de andra med lif och lust kasta sig i
de vildaste slagsmål), finner man sällan flera än 5--6
tjädrar samlade på samma lekplats och då nästan alltid
skilda från hvarandra genom ett par hundra stegs
afstånd. Ungtupparne hålla sig alltid i närheten,
men våga sällan ett knäpp eller kny så länge de gamla
äro herrar på platsen. Men i den mån dessa blifva
bortskjutna, får man nöjet höra ungherrarnes spädare
knäppar, om de än i förnäma later icke gifva de äldre
efter.

Som vi förut anmärkt, finnas alltid honorna i
närheten af lekplatsen och man får ofta höra dem
med sitt kackel skänka bifall åt älskarens sång. De
uppmärksamma lätt jägaren och kackla då ytterst
ifrigt för att varna tuppen, men denna varning är
vanligen förspild möda, enär tjädern tyckes
taga detta som blott ett lifligt bifall till hans
föredrag och derföre spelar ännu raskare. Det händer
ock ibland, att, om en närsittande höna märker att
faran blir för stor, hon flyger rätt på sin älskare,
hvilken då nödgas lemna sin plats, för att i närheten
å nyo utsätta sig för samma fara.

Vid soluppgången flyger tjädern i topp, der han en
kort stund slår det s. k. solspelet, hvarefter, och
sedan en lätt frukost blifvit intagen, älskarinnorna
uppsökas.

Björnen och räfven sägas vara väl förtrogna med
tjäderns spel och skall det lätt lyckas dem att
bortsnappa honom, nota
bene då han spelar på marken. Dessa uppgifter kunna
vi dock icke ur egen erfarenhet bekräfta.

Om hösten skjutes tjädern för hund och om vintern
plägar man på skidor uppsöka honom, då han lätt nog
kan fällas med lod. Äfven skjutes ungtjädern om hösten
för bloss, men allmännast (Juli -- Aug.) på lock, då
skytten, efter det hans hund uppstött kullen, gömmer
sig i en liten i hast hopkommen riskoja, kopplar upp
hunden och börjar härma ungarnes läte, ett slags
hvissling. Modren svarar då snart och kommer till
stället, antingen löpande efter marken eller flygande
från träd till träd, och blir då ett lätt byte. Efter
en timma omkring börja äfven ungarne svara, och samla
sig så småningom till afrättsplatsen. Ju äldre ungarne
äro, desto trögare svara de, men komma dock slutligen,
om man har tålamod. Ehuru denna slags jagt, som
upphör i början af September, är i lag tillåten,
förefaller den oss dock vida omenskligare än den
förbjudna jagten under speltiden, nota bene om denna
skötes med urskilning och man undviker att fälla
honorna, något som dock den yngre skytten har svårt
att låta bli.

Den ojemförligt minsta delen af den tjäderfågel,
som från Norrland, Dalarne o. s. v. kommer till
hufvudstaden, är skjuten. De flesta äro fångade i
snaror och giller. Enahanda är förhållandet med orre
och hjerpe.

Tjäderjagten om våren är allmogeskyttens käraste
nöje och ingen jagtstadga i verlden, hotade hon ock
med fängelse, skulle kunna hindra honom att trotsa
hennes bestämmelser

eller jägeribetjeningens vaksamma öga. Hvad är det
väl som så kan locka till denna i de flesta fall
högst besvärliga jagt? 

Icke är det väl endast för det
påräknade bytets skull som man i skymningen om qvällen
med en tjufs försigtighet smyger sig från stugan och
till skogen, för att der i snö och vårvatten vandra
ofta nog milslångt innan man hinner fram till en känd
eller förmodad tummelplats för den stolte tjäderns
lekar och sång? Icke är det väl för värdet af en
gammal tjädertupp, hvilken jägaren icke vågar sälja,
men för hvilken han, äfven om han vore så djerf,
icke skulle få mera än en riksdaler, som man under
inväntandet af morgongryningen riskerar att frysa sig
förderfvad; -- icke är det väl för detta obetydliga
byte som man trotsar lagen, som man förstör kläder
och skodon för vida mera än fågeln är värd -- nota
bene ifall man får någon?

Nej,   det   är   icke  för den lumpna vinningens
skull som man gör sig till en lagbrytare och så ofta
får "slita en hund",
nej; det är tvertom denna obetvingliga passion
för jagten -- den större som den mindre -- hvilken är
skogsbon medfödd, som lockar honom att, då andra om
qvällen gå att i sömnens armar söka vederqvickelse
efter dagens mödor, vandra ut i den skumma vårnatten,
med fullkomlig glömska af att äfven han kunde vara
i behof af hvila för återhämtande af krafter till
nästa dags arbete.

Till denna mäktiga passion för jagten i allmänhet
komma, hvad nu särskilt tjäderjagten beträffar, ännu
åtskilliga andra omständigheter. Tjäderns lågmälda,
sällsamma spel har någonting obeskrifligt lockande,
någonting som man aldrig kan glömma, sedan man en gång
hört det. Den mystiska skymningen, skogens högtidliga
stillhet, ensamheten -- allt förenar sig att försätta
jägaren i den mest egendomliga stämning, så underbar
och retande, att han knappast för något pris
i   verlden   skulle   vilja   afsäga   sig
tillfället   till   den   sammas njutning.

Gubben Noach.



Almarestäk.


Almarestäk.
(Teckning af C. S. Hallbeck.)


Bland dessa vallars grus  och fåglars nästen 
än minnet hvilar utaf forna dar, 
liksom bland rustningar i gamla fästen 
man anar fädrens skuggor dröja qvar.

Här låg -- ett diadem på bergets panna --
en borg, förvånande i krig och fred -- -- --
Bernhard von Beskow.</i<

Äfven   Sveriges   medeltid   hade
att   lida   af   ett  af denna historiska   periods
värsta   plågoris:    styfsinta,  enrådiga
och   oroliga   prelater,    färdiga    att   för
egen   herrsklystnad eller   vinning  uppoffra
fosterlandets frihet och lycka; och om äfven det
högre presterskapets makt i vårt land ej uppnådde
den   höjd   och   antog   den   förfärande vidd,
som i det öfriga Europa,   visar  dock historien
hvad en Jöns Bengtsson Oxenstjerna och en Gustaf
Trolle ville och äfven till ej   ringa del förmådde,
liksom   en och annan grushög uppenbarar det sätt
hvarpå deras makt stäckts.

I segelleden mellan Stockholm och Upsala ligger,
mellan fjärdarne Sparfven och Görväln, ett
smalt sund; dess ena strand utgöres af en holme,
å hvars krön redan i urminnes tider fanns en
befästad borg, uppförd till försvar för Sigtuna och
Upsala. Hit förlägger sägnen den händelse, att en
fiendtlig flotta, innestängd af svenskarne, gäckat
dessas vaksamhet och beredt sig väg att undkomma
genom att på en natt gräfva sig igenom en smal
landremsa. Denna graf, belägen nära Stäket, kallas
än i dag Ryssgrafven, hvilket tyder på, att det varit
ester eller letter som dragit sig ur fällan. År 1188
inföllo esterna å nyo i Mälaren, intogo och förstörde
Almarestäk och banade sig så väg till Sigtuna,
som härjades. Almarestäk blef emellertid snart å
nyo iståndsatt, men då Engelbrekt började sitt tåg
ned åt landet, bäfvade äfven denna borg på sina
grundvalar, och Erik XIII:s ståthållare derstädes,
Erik Nuperts, gick dalkarlarnes hackor och spett
i förväg och förstörde sjelf Almarestäk, hvilket
han trodde sig vara för svag att försvara. Sedan
gafs Almarestäk i förläning åt erkebiskopen Jöns
Bengtsson Oxenstjerna, men återtogs från honom
af konung Christiern I. Erkebiskopen Nicolaus
Ragvaldi kom derefter i besittning af Almarestäk,
der han uppbyggde ett nytt slott, stort samt starkt
befästadt. Dit förlade han äfven erkebiskopssätet.

År 1517 satt erkebiskopen Gustaf Trolle som herre
öfver Almarestäk med underlydande. Under danske
konungen Christiern Johanssons första infall i Sverige
-- hvilket infall hämmades af Sten Sture d. y. -- hade
Trolle visat sig såsom förrädare mot sitt fosterland
och blef såsom sådan af riksföreståndaren anklagad
inför ständerna, hvilka ock fällde dom öfver honom
samt beslöto, att Almarestäk skulle förstöras. Sten
Sture lade sig nu med sin här framför borgen. Trolle
såg sin underlägsenhet och ville uppgifva Stäket mot
vilkor att få behälla sitt erkebiskopsembete. Detta
vägrades af Sture och belägringen började, men snart
tvangs den öfvermodige prelaten af fästets besättning,
hvars hat han förvärfvat, att gifva sig. Det berättas,
att han till och med varit så hatad af sitt folk,
att han, för att undgå dess hämd, måst taga sin
tillflykt till en närbelägen liten ö, som ännu i
dag kallas Biskopsholmen, och som af folket i orten
berättas hafva stått
i underjordisk förbindelse med borgen genom "ett
kopparrör". Trolle tillfångatogs och fördes
till Westerås' klosterfängelse. Derefter nedrefs
Almarestäk till grunden och ruinerna lemnades att
ytterligare härjas af tiden.

Vandraren, som nu besöker Almarestäk, finner ytterst
en rundel af sekelgamla almar, hvarinom höja sig
ofantliga grushögar, öfvervuxna af tallar och
björkar, så att de bilda, liksom förut fästets
murar och tinnar, en krona öfver almarnes krans. På
öfversta platån har -- senast förra året, 1871, --
verkstälts gräfningar, hvarigenom några murar och
ett djupt källarhvalf med en halft igenrasad trappa
kommit i dagen. I
denna källare har hittats en myckenhet träkol samt
stora runda stenar, de sednare antagligen ämnade att
medelst blidor slungas ut öfver deras hufvuden, som
vågade belägrande nalkas borgen. Bredvid öppnar sig
ett annat djupt hvalf, till hvars botten synbarligen
ingen trappa ledt. Hvad har meningen varit med
detta hvalf? Man behöfver ej hafva en upphetsad 
fantasi för att tycka sig ur djupet höra suckar från
de fångar -- knotande underhafvande och politiska
motståndare -- dem
den skoningslöse Trolle låtit sänka ned i mörker och
qval. För öfrigt äro de vidsträckta ruinerna höljda
med en tät
matta af gräs och mossa, ur hvilken här och der
framsticka  gråstenar, tegel och kalk, lemningar af
de forna murarne. På  ett ställe -- i riktning åt en
raserad bro -- synas tydliga
murdelar med i midten ett hvalf. Det är detta
parti, tecknaren för våra läsare framställt i bild.

Gustaf Trolles källarhvalf begagnas nu af de kringboende
till förvaringsrum för fisk. Bland grushögarne,
dessa vittnen till så många strider, bygga de
fredliga myrorna sina stackar, deröfver skjuter
ungskogen upp, en bild af den nya tiden --  vi, barn
af denna tid, se, der vi en juliqväll stå på toppen
af den gamla biskopsborgens ruiner, ångbåtar ila
fram mellan öar och sund och höra slåtterfolkets
sång från klöfvervallar och ängar, och, minnandes
hvad här varit, upprepa vi skaldens ord:

Tro aldrig, att jag beklagar
din flygtade prakt och glans:
ve dig och de forna dagar,
då icke friheten fanns!

S.



En flykt från Siberien.

Ett bland civiliserade menniskor antaget bruk är, att
man gerna sysselsätter sig med sina vänners eller
bekantas angelägenheter.

Det var således naturligt, att hvem som kände fru
Juel också skulle fråga sig sjelf och andra, hvarföre
den unga qvinnan såg så blek och sorgsen ut. Hon
var ju ung, rik, frisk och hade en man, som tycktes
afguda henne -- således: hvad var orsaken till hennes
sorgsenhet, denna snödoft öfver en nyss så glödande
ros?

Alla grannar på tio mils omkrets från Wärsta, der fru
Juel var bosatt, skakade deltagande på sina hufvuden,
och man gjorde de otroligaste ansträngningar för att i
den unga fruns förgångna lif finna någon mörk punkt,
der man kunde hvila ut, för att hämta någon idé om,
hvarifrån väl denna påtagliga nedslagenhet kunde
härleda sig.

Af polsk härkomst hade Maria Juel redan vid tio års
ålder från sitt hemland kommit till Göteborg, der hon
blifvit uppfostrad af sin faster, som tagit vård om
den föräldralösa flickan, och ur detta hem tågade hon
direkte in på Wärsta, dit hon fördes som unga patron
Juels brud. Allt det framfarna låg så lugnt, soligt
och klart, och det fanns icke den ringaste lilla
punkt för någon tankehvila. Man var dock ense om,
att herrskapet Juels äktenskapliga himmel förmörkades
af något allvarsammare moln, hvilket när som helst
kunde urladda sig i ett rysligt oväder, och som i form
af skilsmessa eller dylikt nog i sinom tid skulle
gifva färg åt de dunkla och oklara föreställningar,
man tills vidare fick åtnöja sig med. Ty det
var ju  klart, att en äkta man icke i längden kunde finna behag
i en hustru, som lik en månskenshamn lät föra sig omkring,
och som knappast drog på munnen åt alla de qvicka infall,
hvar och en i sin mån lät hagla omkring henne, och som
ej heller syntes på något sätt road af alla de tillställningar,
man just för hennes skull arrangerade. Man öfverensstämde
i att beklaga herr Juel, att prisa det goda lynne, hvarmed han
ännu uthärdade den tåreatmosfer, som tycktes omgifva hans
hustru. Stackars karl, nog hade han gjort en dålig beräkning,
då han gifte sig med den rödkindade och glada flickan, som,
medan ännu smekmånaden varade, visade sig som den tråkigaste
och trumpnaste varelse under solen. Att herr Juel led häraf
syntes nogsamt så väl af de bemödanden han gjorde, att förströ
henne, som också af de oroliga och forskande blickar han ofta i
obevakade stunder sände efter henne -- att hon icke älskade
honom var klart som dagen -- men hvem hade väl tvungit
henne att göra både honom och sig sjelf olyckliga?

Sedan man gjort sig dessa och många
dylika frågor, började man välvilligt berätta
för den unga frun, att, i händelse fru Petterson icke
skulle visa sig road, när herr Petterson ställde
till ett nöje för henne, så skulle de båda makarne
snart lefva som hund och katt, eller att för den
goda sammanlefnadens skull det icke gick an för
fru Holm att stirra på himlen, när det föll herr
Holm in att visa henne en välgödd oxe, eller
för fru Säfve att hänga på hufvudet och se ut som om
hon icke det ringaste brydde sig om sin lindrigast 
sagdt otreflige man -- nej, det gick inte an,
att man i ett


äktenskap visade sig likgiltig och kall, o, s, v.,
hvarpå, man plötsligen undrade, hvarföre lilla fru
Juel nu på senare tiden såg så ointresserad ut, och
man funderade så länge härpå, tills den bleka, unga
varelsen invecklade sig i en förklaring, som icke alls
blef en förklaring, utan blott gaf ännu mera näring
åt de förmodanden, hvilka småningom från granne till
granne framkastats och nu antogo ett sken af visshet.

På denna punkt stodo sakerna då herr Juel en vacker
julidag med en lukullisk middag firade sin unga
hustrus födelsedag. Det var klart, att alla närmare
och fjermare grannar skyndat hörsamma den festliga
kallelsen, och der satt nu den bleka fru Juel, synbart
bemödande sig att småle och besvara alla gästernas
artigheter. Efter middagens slut kom postbudet från
staden och medförde en mängd tidningar som en angenäm
desert. Men icke nog med de offentliga nyheterna
för dagen, äfven några bref medföljde, hvaribland
ett med utländsk poststämpel öfverräcktes till den
unga värdinnan. Hon satt just i en kabinettssoffa,
och med ett svagt rop af: "Stanislaus!" sjönk hennes
hufvud nästan vanmäktigt mot det mjuka ryggstödet,
medan hon mellan de skälfvande händerna höll det
ännu obrutna brefvet. Det var dock icke allenast en
del af gästerna, som hört detta utrop, äfven den äkta
mannen hade observerat sin hustrus sinnesrörelse, och
skyndande fram slog han sin arm om hennes lif, och på
detta sätt tätt slutna intill hvarandra lemnade nu
de båda makarne det lilla kabinettet och de vänner,
som der trängdes omkring dem.

Ett namn, och dertill ett karlnamn, hade undsluppit
den unga fruns läppar -- denna nyhet for som en
blixt mellan de efter middagen särdeles animerade
gästerna. När som helst kunde man nu vänta
uppträdandet af en tredje person, den oundviklige
älskaren i ett drama. En och annan bland de närvarande
gjorde väl några invändningar mot en dylik förmodan,
men dessa nedtystades, hvarpå sällskapet spred
sig i små kotterier för och mot den unga fruns
brottslighet. Man läste tidningar, läppjade på
mokka-likör samt förde för skens skull en sorts
intetsägande konversation, medan man lät blickarne
allt oftare och otåligare sväfva bort till den del
af våningen, der de nygifta troligtvis som bäst
afhandlade frågan om sitt "vara eller icke vara".

Efter den timade händelsen med brefvet, detta
blottande af sina känslor, skulle väl den unga
frun hafva nog oblyghet att åter träda ut till sina
gäster? Huru skulle då dessa behandla henne? -- Litet
hvar erkände, att man råkat i en högst obehaglig
situation -- skulle man kanske resa sina färde och
låta de båda makarne på tumanna hand utagera det stora
sorgespelet? Men upplösningen skulle kan hända hafva
särdeles pikanta partier, och dessutom -- i fall man
kunde tjena med råd och dåd, så ...

Dock -- nu öppnades den så länge af blickar belägrade
dörren, och med en viss förvåning såg man de
båda makarne åter träda ut, ungefärligen på samma
förtroliga sätt, som de nyss lemnat sällskapet; men
likväl huru olika! Herr Juels ansigte -- kort förut
så bekymradt -- strålade nu af belåtenhet, och på den
unga Marias kinder glödde rosor, eld låg i hennes
blickar, och med sprittande skalkaktighet närmade
hon sig sina gäster och frågade, om de voro mycket
onda på henne, för det hon låtit ett bref förleda
sig till att så länge glömma sina dyra och angenäma
pligter som värdinna.

"Ack", fortfor hon, "jag är så lycklig ... detta
är den gladaste dagen i hela mitt lif! Glädjen tror
jag måtte göra menniskan meddelsam ... nå ja, jag
har länge nog gått och hängt hufvudet, och orsaken
dertill var ... nej, jag har lust att göra en riktigt
omständlig bikt ... har derföre någon af er lust
att höra på en liten berättelse om en flykt från
Siberien?"

Denna fråga behöfde den unga frun ej upprepa --
man hade slagit sig ned i en stor krets omkring
henne. Huru förvandlad, huru strålande, huru älsklig
syntes hon icke! Hvad skulle man väl få höra? --

Alla syntes charmerade, ehuru en och annan kanske
väntat sig en långt mera spännande och intressant
upplösning, än blott och bart ett föredrag om
Siberien.

"Kalla hellre din historia: Orsaken till de bleka
kinderna", -- sade herr Juel, som med strålande
ögon lutade i sig öfver ryggstödet på den stol,
der hans unga fru tagit plats. 

"Nej, jag vidblir
min första titel såsom mera egentlig. Och nu,
mitt herrskap, att jag är född i Polen, veten j
allesammans, samt att jag föräldralös kom till
Göteborg, för att der uppfostras af min faster, --
så var min döende fars vilja; och han bestämde också,
att min fem år äldre bror skulle qvarstanna i
Warschau, för att der fortsätta sina studier. Allt
intill den stund min bror och jag skildes åt hade
vi delat lekar och fröjder tillsammans, derföre,
när min faster kom för att hämta mig, hängde jag mig
om hans hals och ropade i min barnsliga förtviflan,
att jag hellre ville dö, än skiljas från honom. Med
föreställningar, namnam och leksaker bragte man mig
dock småningom att inse det nödvändiga i att lyda
min fars vilja. Min bror lofvade att ofta skrifva
mig till, och jag lofvade att lära mig skrifva,
på det jag skulle kunna besvara hans bref. Sedan
den stunden hafva vi icke återsett hvarandra; men
brefvexlingen har fortgått, och jag känner alla hans
tankar och känslor lika så väl nu, som då, och håller
honom lika kär som i den stund vi skildes.

"Åren gingo emellertid, och min bror var några och tjugu
år, då han kom till Petersburg,der han fick en plats vid
kejsarens bibliotek. Han gjorde många nya och    
intressanta bekantskaper, och en ung furst Ladewsky blef hans
synnerliga vän och beskyddare. På detta sätt kom han som
daglig gäst i Ladewskys palats, och det dröjde ej länge, innan
han helt och hållet som furstens sekreterare flyttade dit.

"'Jag lefver som en prins', skref han då till mig, 'men
icke nog härmed, jag är äfven i tillfälle att kunna göra mina
medmenniskor en och annan tjenst. Så till exempel räddade
jag i går Iwan, en af tjenarne här, från ett dussin knutslag
eller kanske ännu värre straff -- du skulle hafva sett den
stackars gossens tacksamhetsbetygelser. Man hade nämligen
orättvist anklagat honom för en stöld. Detta var emellertid
mera, än hvad han lugnt kunde bära, ty han har rymt sin
väg eller gjort något ännu värre.'

"På detta sätt innehöllo min brors bref alltid någon liten
episod ur hans dagliga lif samt andades en glad stämning, och
när dertill kom en och annan förhoppning om, att den stund
nog snart skulle komma, då vi skulle återse hvarandra, så
smittades också jag af hans glädje och förhoppningar.

"Döm då om min bestörtning när jag en dag, efter
en outhärdligt lång väntan på underrättelser från
honom, erhöll ett bref, undertecknadt Casimir
Ladewsky, hvaruti denne berättar, att han en afton
förgäfves väntat min bror, att dagar följt efter
detta försvinnande och att på de efterforskningar,
han gjort, det blifvit upplyst, att man i en polsk
sammansvärjning, som då gjorde stort uppseende
i Petersburg, invecklat min bror samt som bevis
på hans brottslighet anförde, att man i hans ägo
funnit ett försegladt bref, adresseradt till 
en af konspiratörerna. Oaktadt alla bedyranden om
omedvetenheten af skrifvelsens innehåll hade min
bror blifvit stämplad såsom förrädare. Detta bref
slutade med den häntydning, att min bror troligtvis
skulle drabbas af det för politiska förbrytelser
vanliga straffet -- en förvisning till Siberien.

"Af en eller annan orsak var furstens bref af en särdeles 
gammal datum -- och jag hade derföre knappast
öfverlemnat mig åt min första häftiga sorg och
förtviflan, då jag genom min faster i Göteborg
mottog ännu en skrifvelse, med poststämpel från
Tobolsk. I detta kuvert låg blott en helt liten 
papperslapp, som innehöll dessa med blyertspenna
tecknade ord: 'På ett underbart sätt har
jag återfått friheten -- om mitt lif är dig kärt, så
hvarken skrif om, eller tala med någon om mig.'
Intet namn var undertecknadt, men jag
igenkände min egen älskade Stanislai handstil.

"Detta var visserligen en tröst, en hoppets ljusglimt midt
i min mörka förtviflan. Ack, det var blott fjerde
dagen efter min bröllopsdag ... min egen lycka
föreföll mig nästan syndig ... men som i lust och
nöd man och hustru alltid äro i ett, så förtrodde jag
naturligtvis mina bekymmer åt Anton" -- härvid vände
den unga frun sitt uttrycksfulla ansigte mot


herr Juel. -- "Och så gingo dagar, veckor och månader
i plågsam väntan, oro och ångest, ända tills i dag
..." -- Den unga qvinnans läppar skildes nu af ett
leende, en half suck höjde hennes bröst och hon
fortfor: "ja, någon bland er, mina kära vänner,
märkte nog den sinnesrörelse jag erfor, då jag på
det nyligen mottagna brefvet igenkände Stanislai
handstil. 

"Och nu till det egentligaste af hvad
denna hans skrifvelse innehöll: eller sjelfva
flykten från Siberien. Dömd till strängt arbete i
en af grufvorna, blef min bror, med den hastighet
livarmed man i Ryssland försänder sina fångar,
bortförd från Petersburg, och efter en lång,
obeskrifligt svår resa kom han slutligen öfver
siberiska gränsen, då hans förare plötsligen gjorde
halt. Han hade upphört att räkna dagarne för denna
färd, liksom att icke vidare ställa några frågor
till den tystlåtna eskort, som under vägen flera
gånger vexlats om. Hans hårda öde hade kommit
öfver honom på en gång brådstörtadt och oväntadt,
och Stanislaus hade derunder icke kunnat sätta sig
i förbindelse med någon af sina gamla vänner,
ej heller kunnat anropa furst Ladewskys beskydd. Nu,
innesluten i de omvexlande, alltid mörka fängelserna
under färden till förvisningsorten, tänkte han gång
efter annan öfver de timade händelserna, från och
med den stund, då en af hans gamla universitetsvänner,
säkert fruktande posttjenstemännens och polisens 
uppmärksamhet vid sin farliga korrespondens, sändt
honom ett bref till en viss herr Chreslowsky,
med uppgift att han icke kände dennes adress,
men att skrifvelsen vore särdeles angelägen och
helst egenhändigt borde öfverlemnas. Oaktadt detta
försigtighetsmått hade polisen på något sätt fått
spaning på detta farliga bref, och i samma stund
Stanislaus skulle öfverlemna det till dess ägare,
fängslades båda -- och derpå följde ransakning, dom
och deportation.

"Med tröstlösa känslor hörde Stanislaus huru vinden
pressades mot de små fönsterrutorna och nästan
tycktes vilja ruska om de derinnanför befintliga
tjocka gallren. -- Dessa galler, dessa tunga reglar! --
Hans bröst sammantrycktes, en qväfvande, ångestfall
känsla bemäktigade sig honom. I vredesutbrott slog
han med knytnäfvarne mot de tjocka ekdörrarne
-- smärtan i händerna liksom lindrade ångsten i
hans bröst. Hvar hade väl alla hans glada
framtidsdrömmar tagit vägen
-- hade Gud då alldeles öfvergifvit honom?

"Det lade sig som en dimma öfver hans tankar,
ett oredigt töcken omgaf hans själ. Men ur denna
försoffning spratt han plötsligen upp. Ett svagt
buller utanför återväckte hans tankekraft. Ja, oaktadt
den mörka natten kom man säkerligen för att åter föra
honom ännu längre bort. Fängelsedörren öppnades nu
och framför Stanislaus stod en liten axelbred
karl med en lykta i handen. Det svaga ljusskenet föll
fram öfver golfvet, utan att rätt belysa något enda
föremal. Stanislaus vek hastigt ett steg tillbaka,
då mannen, fattande en af hans händer, hastigt föll
på knä.

"'Ack, lille far, lille far', sade han med sakta,
klagande röst, 'jag såg er, då ni kom i qväll, och
jag trodde mitt hjerta dervid skulle brista. Nej,
drag inte undan er hand från mig! Känner ni ej igen
Iwan, stackars Iwan, som ni räddade från knutslag.'

"'Iwan!' -- och Stanislaus slöt honom i sina armar --
'hvilken tröst och hvilken glädje för mig att träffa
dig här! ... Kan du skaffa mig en penna och en bit
papper, att jag må kunna skrifva några rader till min
syster -- de sista hon väl någonsin skall mottaga från
mig.'

"'Ack, lille far, nu är det ej tid att skrifva. Jag
har kommit hit, för att göra det samma för er, som
ni en gång gjorde för mig -- ser ni, jag tror mig om
att kunna rädda er.'

"'Rädda mig!' ropade Stanislaus. Hans bröst höjde
sig och kraft och hopp pånyttföddes i hans sinne.

"'Tala inte så högt, lille far, om ni inte vill att
man skall höra er. Och hör nu på hvad jag har att
säga.'

"Derpå utvecklade Iwan planen för Stanislai
räddning. -- En rysk kommissarie var nämligen sänd
att undersöka landet
vid öfre och nedre Lena samt att desslikes uppsätta
en berättelse om befolkningens seder och bruk. Den
ryska tjenstemannen hade emellertid häftigt insjuknat
och dött just några minuter förrän Iwan, som var hans
tjenare, hade begifvit sig till Stanislaus. Det var på
detta förhållande Iwan byggde sitt hopp om räddning. --
Stanislaus skulle nämligen intaga ryssens plats,
och denne skulle Iwan bära till fängelset samt der
ikläda honom min brors kläder. 'Ack, lille far', sade
slutligen Iwan, 'min gamla herres reseschatull har
gjort er en stor tjenst i natt ... hela förrådet af
sprithaltiga drycker, som fanns i de många flaskorna,
är nu tömdt af manskapet här, edra bevakare sofva
och ni kan återfå friheten, om ni följer mig tyst på
tå. Ja, Stanislaus Napolski, ni är ungefärligen af
samma växt och ålder som min nyligen aflidne herre,
ni kan hysa allt hopp om en lycklig utgång!'

"Få minuter härefter hade Iwan med Stanislai hjelp
åstadkommit den stora förvandlingen och i fängelset
låg den aflidne kommissarien på den hårda sängbritsen,
medan min bror, såsom kommissarien Stefan Weirowitsch,
frisk och sund låg i en snygg säng i ett någorlunda
trefligt rum.


Tältande tunguser.


"'Seså, nu har jag varit inne och rakat bort
den dödes skägg och han är fin om hakan som ett
fruntimmer', sade Iwan slutligen, 'men ni, herre,
skall dölja ert ansigte och måtte


den helige Hieronymus snart göra ert skägg riktigt
tjockt och långt, på det att ni lyckligt och väl
skall komma härifrån!'

"Med Iwan sände han till närmaste postkontor de få
raderna till mig om sin befrielse, men vågade icke
inlåta sig i några vidare detaljer.

"Sedan den föregifna sjukdomen varat några dagar,
vågade Stanislaus, väl inhöljd, visa sig för en
omgifning, hvilken blott väntade hans ordres om
afresa, och som de ryska militärerna vid de olika
stationerna ständigt ombyttes, så hade de eskorterande
soldaterna blott helt flyktigt skådat den ryska
kommissarien, hvarföre Stanislaus icke här behöfde
befara någon upptäckt.

"Det var emellertid en särdeles svår resa, som han nu
måste företaga. Kommissariens packvagn var emellertid
väl försedd; men utan att dricka en myckenhet starkt
té hade han icke kunnat uthärda den skarpa kölden, som
nästan tog bort anden. Öfver de vidsträckta fälten,
der hästen ofta sjönk ned öfver knäna i nyfallen snö,
och mellan drifvor, höga som
hus, färdades han nu fram, utan hopp om någon ändring
i denna bistra väderlek. Ty dessa siberiska vintrar
vara minst åtta månader å rad, medan man långa tider
icke ens ser till en enda solglimt. I början på Maj
ligger snön flere fot öfver marken, men i slutet på
samma månad är allt hvad som bär namn af träd och
äng i full grönska -- i Augusti börjar dock snöfallet
å nyo. Lika stark som kölden om vintern är hettan
om sommaren, sanden känns brännande under fötterna
och en tungus skulle hellre vilja vandra barfotad om
vintern, än om sommaren. Under denna starka hetta ser
man nästan alltid solen på horisonten, och de, som ej
äro vanda dervid, finna knappt någon tid för sömnen.

"Vid öfre Lena-floden resa de nomadiserande tunguserna
sina lädertält, medan vid nedre delen af denna flod
jakuterna
äro bosatta. Intet folkslag är så gästfritt som
dessa sednare -- utan att någonsin mottaga betalning,
bjuda de den trötte resenären all den förfriskning
de förmå. Men tunguser så väl som jakuter lefva i
allmänhet ett mycket försakande lif och kunna, utan
att förtära någon föda, under flere dagar ströfva
omkring på jagt efter en ren eller en hare.

"Det var på sätt och vis en ganska intressant färd
min bror så oförmodadt fick anföra. Hans ungdom och
starka helsa kommo honom att uthärda alla de stränga
försakelser och ansträngningar, som voro förknippade dermed.

"Ändtligen var han dock på återvägen.

"Genom snöyra, stormar och köld arbetade
han sig småningom allt längre och längre fram, tills han
uppnådde gränsen mellan Siberien och Ryssland. Färden
genom detta sednare land gick dock åter temmeligen
fort, och snart hade han uppnått 
Petersburg, der han, i stället för att uppvakta
kejsaren, direkte begaf sig på en ångbåt, med hvilken
han, jemte Iwan, med furst Ladewskys hjelp och under
ett antaget namn, lyckades
komma öfver till Tyskland. Det var från
Hamburg jag just i dag fick hans bref, med alla dessa
särskilta detaljer."

Den unga frun tystnade, gästerna omringade henne under
ifriga lyckönskningar. Bland sällskapet rådde dock
en viss förstämning; -- det säkra är, att man väntat
sig en annan upplösning och helt andra orsaker till
hennes förra nedslagenhet.


De vänfasta grannarne hade naturligtvis på hemvägen
ännu månget deltagande ord att tillägga; men alla
öfverensstämde dock deri, att skenet visst varit emot
fru Juel, men att aldrig någon bör döma derefter,
samt att de hvar för sig alltid trott det bästa om
henne, och att de tackade Gud, för att de aldrig sade
ett ondt ord om någon menniska.

Peregrinus.


Färd öfver Siberiens snöfält.





Trädgårdshäcken.

Du vårdas ej af någon -- växer vildt, 
Tills odlarn fäller dina murkna rester;
Men ej -- som mången -- du ditt lif förspillt,
Ty sången mildt
Vet vårda minnen, dem vid dig hon fäster.

Gick hon ej här som barn för länge se'n 
Och lekte gladt bland dina gömslen alla 
Och bröt jasmin, liguster och syrén 
Och sörjde se'n, 
När hösten omildt lät ditt löfverk falla?

Hon ofta flydde hit från skolans tvång, 
Hon dröjde här, af grenars fängsel bunden: 
Jag mins, hur till sin första nattvardsgång 
Hon dagen lång 
Med dina blommor smyckat altarrunden.

Inom din lugna skugga hon förnam
Sin första kärleks lycka (den är renast!);
Och sköt här då en pimpinellros fram
Från enslig stam --
Den rosen bröt hon af åt honom genast.

Han dog.  Se'n ägde lifvet blott besvär: 
Nu står hon ensam på sin fröjds ruiner, 
Men än hon hvarje höst, som Gud beskär, 
Till grafven bär 
En skörd af dina doftande jasminer.

När hon gått bort, får ej planteras då
Vid hennes graf den sörjande liguster?
Låt häcken huldt sin famn kring kullen slå;
Der kan den stå
Och tyda lifvets fröjder och förluster!

Ebbe.



Sven Wandring.

Berättelse af Lea.

1.

Mången kallade Sven Wandring en dåre, ty så långt man
mindes tillbaka, hade man aldrig sett honom företaga
något stadigvarande arbete. Han dref omkring som
ett stoft för vinden, och ängstufvorna kände honom
bättre än menniskorna. Man kan ej så noga veta,
om han var mantals- och skattskrifven som annat
ordentligt folk. Tvifvelaktigt var det. Han kom
ibland med solstrålarne och flydde med skuggorna, och
ibland tvärtom. Men hvar han kom, var han välkommen;
tak öfver hufvudet fann han alltid; ett hjertligt ord
blef han sällan utan, och bland ungdomen räknade han
sina varmaste vänner.

Också hade han en trollformel, som kunde slå upp
hennes hjertdörrar på vid gafvel och de gamles på
glänt, och den bestod i -- en näfverbit, på hvilken
han blåste de lifligaste dansmelodier i verlden. Sven
Wandring var en riktig virtuos, fast han kanske
aldrig sjelf hört det ordet, och tvifvelaktigt är,
huruvida Pans mångbesjungna pipa kunnat sprida
mera förtjusning bland dryaderna, än Sven Wandrings
näfverbit bland blekingsflickorna. Ty Blekinge skulle
väl vara Svens egentliga hemort, fast han för resten
lika litet höll sig stilla der, som annorstädes. Men
säkert är, att der ljödo hans toner klarast, och
blekingsflickorua fann han vackrast, och det sade han
dem rent ut; men det var väl, att inga flickor från
närbelägna bygder hörde det, ty sådant är aldrig bra
för grannsämjan. Sven Wandring hade, som mången annan,
åtskilligt på sitt samvete, men det låg der och tyngde
som daggperlan på spetsen af ett ljusgrönt strå.

Huru ofta hade ej t. ex. en ung flicka försummat
sitt arbete genom att stanna med väfstolens slag,
med det surrande rockhjulet eller med utbredandet
af de oblekta linnehärfvorna på stången framför
stugväggen, då hon på afstånd hört Sven Wandrings
näfverbit ljuda? Och dagsverkaren, der han gick på
de vidsträckta åkrarne och böjde sin trötta rygg,
reste ovilkorligt på sig och tog sig en stunds hvila
vid ljudet af de välkända tonerna, torkade med sin
grofva linneärm svetten från pannan, smålog och sade:
"nu är den token Sven Wandring här igen; man känner
till de der gamla ljuden; ingen blåser ändå som han,
fast han för resten är en fjanter, som inte en gång
kan kupa ett ärligt potatesstånd."

Men ban nickade dock vänligt åt Sven, när denne med
sitt: "Guds fred!" trädde honom nära. Sven hade ändå
alltid med sig någonting som värmde och lyste, fast ej
bygdens enfaldiga barn kunde gifva det namn. Kanske
var det ett barndomsminne, som vid hans toner
lockades fram; en ond tanke,
som gaf sig på flykt; en ungdomsdröm, som drömdes
om igen i en sekund; en förfluten, halft förgäten
sommardag med solsken och hjertefröjd och glada
skratt och till slut natthugg mellan de hvita
björkstammarna och skymten af ett till hälften
bakåtvändt ansigte med rosiga kinder och ögon så
djupblå som natthimlen. Eller var det bilden af en
stuga vid vägkanten med en blommande vildapel utanför,
balsaminer och geranier i fönstren och på tröskeln
en barnunge med hår och ögon som lin och blåklint?

Ja, något af allt detta var det, något renare och
bättre än eljest, och när dertill kommer, att Sven
Wandring blåste upp till mången glad dans, kan man
förstå hur välkommen han var öfverallt, alldeles
som efter arbetsveckan den soliga söndagsmorgonen med
doft från barrskogen och med en frisk flägt som far
öfver den klara viken, likt en konstnärs hand öfver
strängaspelet.

Nu, denna långa, soliga dag, hade han suttit i skogen
från morgon till qväll, och sommarskuggorna började
falla ljusgrå och lätta omkring honom, och en och
annan gren prasslade till vid det att en fågel flög
derin för att finna sitt näste. Ängsskäran hördes
från rågfälten och det aflägsna råmandet af boskapen,
som drefs hem, nådde i afbrutna ljud enslingens
öra. Rullandet af vagnshjul långt borta på den sandiga
landsvägen mot byn till störde för några ögonblick
qvällens tystnad. Kan hända var det posten, som gick
med bud från hjerta till hjerta. Bladen hviskade sakta
sins emellan; de förde väl bud, äfven de, men Sven
Wandring, annars så välbekant med naturens röster,
hörde dem icke.

Utbredt öfver hans knän låg ett annat blad -- ett
tidningsblad -- och detta upptog alla hans tankar.

Han talade halfhögt för sig sjelf:

"Hon skall sjunga i morgon, och jag skall höra och
se henne, henne, men hon skall icke se mig. Ser väl
den granna boken i skogen det lilla konvaljeståndet,
som växer tyst vid hennes fot? Nej! -- och så bör det
vara. Trädet blickar i stället ut i den stora, vida
rymden, dit dess grenar sträcka sig, och solen lyser
guld öfver dem, och ljufva vindar susa igenom dem och
sjunga det både vaket och till sömns. Jo jo men! Och
bär går jag ännu i bygden och lallar och gäller
inte förmer än den lilla plantan der borta vid stenen
... Jaså, din lille tosing (det var en snigel, Sven
titulerade), kröp inte du ändå dit för att låna hus
mot skuggor och kyla! Hm ... det var ändå något:
kanske så mycket som när Sven Wandring blåser upp
till dans och trollar bort sorgen för en liten


stund. Jaja, var Herre räknar, han, när dagsverket
är slut. Det är inte så godt för en ann' att veta
hvilken som gjort mest eller minst. Det skall
kännas något till rart när Sven får hvila ut på
allvar! Men ännu dröjer det väl en stund. Ville så
gerna hafva uträttat något, bara något, innan vår
Herre blåser till uppbrott i sin stora näfverlur
... Hm! kuriöst ändå att jag aldrig kommit mig för
att växa fast vid en viss fläck af jorden, som annat
hederligt folk! Jag har försökt, men det går inte,
går inte alls. Jag har aldrig kunnat komma under fund
med hvad som varit passligt för mig ... utarbete? 
(här såg Sven på sina magra händer och tänkte på sin
klena, oansenliga kropp) nej, det hade ej gått. Jag
hade aldrig kunnat köra plogen, jag som ej kan låta
bli' att titta i molnen. Och dessutom, när jag ibland
står och ser huru plogen dra'r med sig hela remsor af
den vackra grönskande jorden med små vildblommor på,
känner jag det som om de körde ned plogbillen rätt
i mitt eget hjerta och vände upp och ned på allting
der inne, och så kommer andan öfver mig igen, att jag
bara vill skynda ifrån alltsammans och ut i skog och
mark. Ibland har jag stått och sett på handtverkarne
huru de arbetat, och så har jag tänkt: 'en sådan
kunde du blifvit!' Men när jag riktigt tänker den
tanken till slut, när jag inbillar mig att jag sitter
med korslagda ben på skräddarbordet, att jag från
skomakarens trefot dra'r långa becktrådar eller ta'r
i hand sadelmakarens långa nål, går det som ett styng
igenom hjertat och jag springer för brinnande lifvet
undan för pressjern, syl och nål och känner inte lugn
igen, förr än jag är midt inne i villande skogen, der
furorna susa och de mossiga hällarna grönska. Och då
ta'r jag till min näfverbit och blåser ... men icke
de der glada dansarne, som fröjda bygdens ungdom. Jag
blåser då för furorna och hällarna och små blommorna
och mig sjelf, blåser hvad som sjunger inom mig,
och då lättar det så underbart i bröstet. Ja, inte
vet jag hur del är fall, men -- sådan är jag ..."

Sven Wandring vek ihop sin tidning med den ömmaste
omsorg och stoppade den i tröjfickan, sträckte derpå
ut sig i hela sin längd (hvilken var ingenting att
tala om), sammanknäppte händerna under nacken och
tillade upp mellan trädens grenar på himlen, hvilken
redan började tända en och annan stjerna. Ljufva
vällukter doftade emot honom ur blommornas kalkar;
det blef allt tystare och tystare, tills slutligen en
näktergal från en aflägsen hagtornsbuske slog några
vemodiga drillar. Hela naturen suckade och drömde,
Sven gjorde så äfven, fast han drömde vaken. Han
gjorde nu som så ofta förut: genomgick än en gång i
tankarne sitt förflutna lif. Han mindes när han var en
liten vallpojke hos prestens, der hvar och en hade så
många bestyr för egen räkning, att ingen just tänkte
på honom, ingen mer än hon ... Han såg henne, huru
hon kom med de ljusa lockarne flygande kring nacken
och med ögon, glittrande som skogsbäcken, och tog
den fattige vallgossen i hand samt sprang med honom
öfver tufvor och höjder, tills de trötta men lyckliga
kastade sig ned under ett par hängbjörkar. Han kom
ihåg ord för ord de sagor om elfvor, kristallslott
och bergtagna prinsessor, som hon, "lilla Vivan",
berättat. Och ännu klingade i hans öra som ljufva
harpotoner de sånger hon så ofta sjungit och dem han
genast och felfritt härmat på sitt naturinstrument,
den lilla näfverbiten. Han mindes till och med under
ett leende hvad dessa fröjder kostat honom af svält
och stryk, ty båda delarne hade försökts på den
oförbätterlige vallgossen, när denne om qvällen
ej kunde få rätt på alla sina får. Hungern gick
emellertid öfver och slagen "dunstade bort", men lilla
Vivans melodier sutto orubbligt qvar i gossens öron
och hjerta, och nästa dag blåste han dem om igen för
henne på sin näfverbit. Då hade hon klappat i händerna
af fröjd och satt en grön qvist i vallgossens trasiga
mössa och han hade känt sig stoltare än en kung och
drömt om natten att han var en stor konstnär, som drog
från land till land och skördade guld och ära ...

För hans minne upprann nu äfven den sorgedagen, då en
förnäm slägtinge till prestens kommit från Stockholm
på besök, fått höra Olivias -- "lilla Vivans" -- underbara
röst och öfvertalat hennes far att följa naturens
anvisning oeh låta henne bli' sångerska ... Det var
för de båda barnen en ledsam dag, som kostade dem
mer än en tår ...

Lilla Vivan hade då först skolat "läsa fram sig",
hon för första och Sven för tredje gången, ty två
gånger förut hade han blifvit tillbakavisad. Katekesen
hade nämligen lika svårt att fastna i Svens hufvud
som tonerna der voro hemmastadda, och vid detta
märkvärdiga skifte i hans lif var hans näfverbit
honom snarare till skada än till gagn. Den uträttade
ingenting i kyrkans tjenst. Basunblåsande cheruber
med utspända kindben funnos nog af i det landtliga
templet, Sven förutan, som för resten var ovanligt
klen i sina kunskaper, det hade presten sagt, och
att han var lika klen i sin utstyrsel, det hade hans
kusin, länsmans Petter, som lånat honom sina byxor
till högtidsdagen, sagt och tillagt: "stackare du,
om du släpar dem efter dig!" Tröjan, som tillhörde
en annan bekant, passade icke bättre till hans
spensliga figur. Ärmarne på detta underbara plagg
hängde långt nedom händerna och det ville talang
till att under sådana förhållanden kunna stryka ur
ögonen den tvärklippta luggen och de klara varma
tårarne, som nästan hindrade den fattige, försagde
gossen, der han stod allra nederst på kyrkgolfvet
atl kasta en blick upp i koret, der solen sken så
vackert in genom de klara fönsterna, utanför hvilka
höga lindar grönskade och skickade sina grenars
lätta skuggbilder att fladdra af och an i de hvita
fönsferfördjupningarne. Altare och bänkar voro klädda
med nybrutet björklöf, och kring altarrunden låg en
slinga af röda och hvita rosor. Men längst fram i
koret, och rödare och hvitare än de alla, stod hon,
lilla Vivan, och solstrålarne lekte i de långa ljusa
lockarne. De togo dem för syskon, menade Sven, och
det fann han icke underligt.

Och så mindes han huru, när allt var slut i kyrkan och
prosten talade några ord på kyrkbacken med bekanta,
lilla Vivan sökte upp Sven, der han stod ensam på
kyrkogården vid sin moders graf. Han såg ännu huru
klara tårar perlade ned för hennes kind vid det
hon räckte honom handen och hviskade hastigt och
sorgset: "Nu, Sven du, är det slut med lekar och
sagor. Nu skall jag ut i verlden och bli' en stor
sångerska, säger farbror, presidenten från Stockholm,
och kanske kommer jag aldrig mer igen. Men du
skall lofva mig, Sven, att inte rifva ned den der
stensättningen vid furubacken, 'kämpaborgen', du
vet. Och hvar lördagsafton skall du väl rödja undan
alla björnbärsrankorna vid trollstenen, så att de små
trollen inte få för mycket besvär när de skola in"
(här kom Sven grant ihåg huru ett leende likt ett
ljusskimmer bröt fram mellan tårarna: han förstod
nog, att hon inte längre trodde på trollen, men att
hon gerna mindes, att hon en gång, och det för icke
länge sedan, trott på dem och kännt mycken 'ljuflig
fasa' dervid) "och så" -- hade Vivan fortsatt --
"skall du framför allt lofva mig att när jag är
borta bli' lika snäll mot lilla syster Gerda som du
varit mot mig. Hon är bara sex år, skall du veta,
och kan knappast minnas någon mamma, och 'Borckan'
är inte snäll, som du vet, och kan alls inte med små
barn. Stackars lilla Gerda! För hennes skull ville jag
gerna lemna både sång och alltihop och stanna hemma,
men jag får inte för pappa och farbror. Men du,
Sven, skall bli' riktigt som en mamma för henne,
plocka blommor åt henne och tala om sagor och
blåsa på din näfverbit vår allra vackraste visa:
'Djupt i hafvet på demantehällen', och den skall
vara henne liksom en helsning från hennes riktiga
mamma, som hvilar i grafven, och från mig. Vill du
lofva mig det, Sven? Tack skall du ha'! Då skall jag
lofva dig igen att tänka på dig i den stora staden
och långt borta i främmande länder, för dit skall
jag också, säger farbror presidenten. Och när de då
klappa i händerna åt mig och kasta blommor på mig,
skall jag tänka på när du och jag sprungo hand i
hand i skogen eller längs stranden af Elfviken,
der vågorna sprungo i kapp med oss. Och så skall du
få helsningar när jag skrifver hem. Hör bara efter
när de få bref! Men du får inte flytta bort, Sven,
för då har lilla Gerda ingen i verlden att hålla sig
till, hör du det! Du kan nog bli' dräng

hemma i prestgården, om du bara vill. De säga här att
du är både dum och lat, men det tror jag inte, fast
du inte är som andra. Kan väl en enda af dem blåsa
sådana visor, som du på din lilla näfverbit? Och
hvem har väl lärt dig? Ingen! Och du skulle vara
dum! Det är omöjligt. Om alla andra tro det, så tror
jag det aldrig. Och dessutom", hade lilla Vivan sagt
(och härvid blundade Sven, på det intet yttre intryck
skulle störa hans skönaste minne), "dessutom håller
jag af dig, Sven, och nu skall du ha' tack för alla
glada dagar vi haft tillsammans och -- glöm inte för
snart bort lilla Vivan."

"Ja, Herre Gud", mumlade Sven halfhögt der han låg,
och måste nu aftorka en sorgligt ljuf tår, "allt detta
sade hon ord för ord, den Guds engeln! Lilla Gerda,
ja! .. jag gjorde hvad jag kunde, efter som hon
var liksom Vivans testamente till den fattige Sven
... jag gjorde kanske till och med mera än jag bort,
ty jag tänkte mera på att roa henne, än att sköta
hvad annat jag skulle, och så blef jag en dag jagad
från prestgården. Prosten gaf mig sjelf mitt betyg --
på ryggen. Det är en andans man med kraft i lekamen,
det vet ingen bättre än jag. Se'n dess har jag gått
hvar och hur jag kunnat, men hvart år har jag ändå
ett par, tre gånger sett om lilla Gerda. Nu är hon
stora flickan, men ändå kommer hon springande som
ett skogsrå när hon så oförvarandes hör min lilla
näfverbit, alldeles som när hon var en liten, liten
en. Hade hon då gjort något tokigt eller om hon varit
stygg, ty hon har ett hetsigt sinne, liksom fadren,
så blåste jag: 'Djupt i hafvet på demantehällen',
tills tårarne kommo henne i ögonen -- då var hon
öfvervunnen. God är hon, men stolt är hon; lilla
Vivan var bara god, hon ... och i morgon -- du gode
Gud! i morgon skall jag återse henne, henne som jag
icke sett på hela tio åren, men som icke i tio minuter
varit ur mina tankar! Jag vet ej hur jag skall kunna
lefva tills i morgon. Tänk hvad hon sett många länder
och haf och kungar och kejsare se'n den tiden hon såg
mig! Hm! rolig hopaställning, men om all verldens
kejsare och prinsar lade ihop sina guldkronor och
gåfve henne, så kan Sven Wandring gifva henne mer
ändå, så fattig han är, ty han besinnar sig inte
på att gifva henne sitt lif om hon kunde hafva
nytta af presenten ...   det  tror jag prinsarne
låta  bli' ... Men jag vill läsa igenom ännu en
gång hvad som står i detta välsignade blad." 

Och härvid   reste    sig   Sven,   samlade ihop några
torra risqvistar,   drog   en   svafvelsticka   och
tände eld på dem och stafvade   så   ännu   en   gång
vid   skenet   ihop   innehållet  af den   dyrbara
tidningsnotisen,   som   var   det,   att   den   i
utlandet  med rätta   så  beprisade   och   firade
sångerskan Olivia  Ferner, som nu varit på ett kort
besök i fäderneslandet och med sin sång hänryckt
hufvudstaden,   skulle, innan hon  åter  reste ut till
Paris,   der   hon   för  vintern var engagerad vid
stora Operan, gifva   en   konsert i M., den   stad,
som  låg närmast hennes  hemort,   den hon på samma
gång   tänkte besöka. För resten öfverflödade artikeln
af grannlåter och beröm öfver den   stora sångerskans
både yttre och inre  företräden,   och   Sven   insög
hvart ord med lika begärlighet som den törstande
jorden insuger regnets klara droppar.

"Låt mig se", yttrade Sven halfhögt, i det han spridde
ut risqvistarne för att få dem att slockna, "hur långt
kan jag nu väl ha' till M.? Jag har gått mycket på
dessa tre dagar, se'n jag fick detta välsignade blad i
min hand ... det skall väl vara omkring 4--5 mil, tror
jag, och konserten börjar ej förr än 7 i morgon afton
... åh ja, jag hinner, jag måste hinna fram. Visst
är det styggt med venstra foten, men jag skall hålla
mig stilla här tills i morgon bittida. Ingen kejsare
har finare bädd än jag: mossan der borta är min gröna
sammetsmadrass och sådan liten utsydd örngottskudde
som den der lilla tufvan med blommorna på får man leta
efter. Värst med täcke, men det har Sven Wandring 
sofvit utan förr en gång. Försofver mig gör jag inte;
fåglarne väcka mig nog, om inte längtan gör det, och
i morgon skall jag jubla i kapp med dem, ty jag
skall då se och höra hvad jag älskar högst i lifvet:
min barndomsvän och förtrogna, 'lilla Vivan'."

Och tyst som när ett halfvissnadt blad faller till
marken kröp Sven Wandring
ihop på sin gröna mossbädd, bad med andäktigt hjerta
sin aftonbön som vanligt och slumrade innan kort
lika ljuft som fågeln, då han sticker hufvudet
under vingen.

(Forts.)




Det inre af Stockholms stads cellfängelse.
(Teckning af C. S. Hallbeck.   Tillhör art. "Ett vaknande samvete".)

Ett vaknande samvete.

Vår tid är en tid som lider af sina egna tankar.
Geijer.

Blicka vi tillbaka några årtionden och anställa
en jemförelse mellan hvad som då var och hvad som
nu är, och se vi från det närvarande bort till det
som kommer och tänka oss det som en verklighet,
hvilket nu arbetar sig upp till form och frihet,
så framstår den omständigheten alldeles oförtydbar,
att det tidehvarf, hvars barn vi äro, framför alla
andra historiska perioder hittills kan kallas ett
brytningens tidehvarf.

Var blick träffar allestädes strid och brytning. Det
kan sägas, att inom det menskliga samhället gifves
knappt ett enda område, som nu mera är fritt från
förr okända undervattensklippor, vid hvilka till
den dagliga ordningen hör det ena
skeppsbrottet efter det andra; knappt en enda
rymd, inom hvilken en rensande storm icke brusar
fram. Det kokar och jäser i hvarje vinkel och vrå;
starka krafter vilja bryta sekelgamla fängsel, och
de efter hand än här än der inträffade utbrotten
visa så tydligt som möjligt, att det icke längre
kan sättas i fråga om det nya, som vill fram,
skall segra, utan när denna seger, som förbereddes
den minnesvärda natten till 4 Aug. 1789 af franska
nationalförsamlingen, skall blifva fullständig. Gamla
förhållanden, i synnerhet sådana, hvilka sammanväxt
med ett samhälles hela organism, äro sega och kunna,
liksom den murkna pilen, ännu stå starka och se friska
ut, fastän de hafva endast barken i behåll. Men äfven
för det segaste gäller den för alla jordiska ting
gemensamma lagen: "hvad förmultnadt är skall ramla".

Strängt   taget   har   denna brytnings- och
jäsningsprocess endast en orsak; det är endast en
kraft, som åstadkommit all
denna omstörtning och skall förorsaka de omstörtningar
som otvifvelaktigt förestå -- en enda kraft, det
är sant, men en jättekraft, nämligen den politiska
personlighetsprincipen.

Menniskan är verkligen ett "sent begrepp" i
historien. Den hedniska slägtförfattningen,
hvars hufvudidé utgjort kärnan i de sednare
olika samhällsförfattningarne, ville ej veta af
personlighetsprincipen. Menniskan för sig sjelf fick
gälla litet eller intet, hennes medborgerliga värde
berodde uteslutande deraf, att hon var en del utaf
ett helt. Som medborgare tillhörde hon ett stånd
eller en klass; som yrkesidkare ett skrå. I förra
afseendet var hon en slaf, som ej fick hafva någon
sjelfbestämningsrätt; i sednare fallet måste hon
uppträda som tyrann, oblidkeligt fasthållande vid
skråordningen, som dödade all sjelfverksamhet. Det
behöfdes århundraden innan man fick ögonen öppnade
för det bakvända i dessa förhållanden, innan
man insåg, att detta system hindrade all både materiel
och andlig utveckling.

Sedan den ofvan antydda natten i franska
nationalförsamlingen, då i ett ögonblick
af beundransvärd entusiasm, som utgör ett
stort och manande exempel, alla, som hade några
företrädesrättigheter, offrade dessa på fosterlandets
altare, -- adel, prester och borgare sina privilegier,
så att alla blefvo liksom bröder i samma familj --
sedan denna natt har tiden våndats under ett oafbrutet
födsloarbete, och ännu har icke förlossningens timma
slagit.


Parti af Stockholms stads cellfängelse.
(Teckning af C. S. Hallbeck.)


Såsom vi förut nämt, finnes dock nu mera knappt
ett område inom samhället, på hvilket icke den
nya tidens uppgående sol kastat ett förklarande
sken. Menniskan såsom sådan gör sig alltmer gällande,
den ena skrankan faller efter den andra, och såsom
grundval för den frihet, hvars gränsers ständiga
utvidgning vi bevittna, står den individuela friheten,

som gifver hvarje menniska rätt att tänka och
handla fritt, att säga sitt hjertas mening och att
utveckla de fallenheter, hon af naturen undfått. När
förhållandena utvecklat sig så, att denna frihet kan
blifva fullständig, då är grunden och stommen till
den nya samhällsbyggnaden färdig, och den fullständiga
inredningen kan börja.

Uppfattningen af rättsbegreppet, denna samhällets
hörnsten, har icke minst blifvit påverkad och
förädlad af personlighetsprincipens inträde i det
medborgerliga lifvet. Den offentliga rättskänslan är
icke längre tillfredsställd med att lagöfverträdaren
behandlas som en brottsling och betraktas som
en samhällets afsvurne fiende, utan hon vill se i
brottslingen äfven menniskan, en menniska, som kommit
på villovägar, men som kan återföras till åtnjutande
af de förmåner, samhället skänker i ersättning för
de offer, det fordrar. Att följa den långa kedjan af
vexlande straffarter, det är att i viss mån genomgå
den menskliga utvecklingens historia. Tid och utrymme
neka oss nöjet att här tränga detta intressanta ämne
närmare på lifvet. En flygtig blick måste vi dock
skänka det förflutna, en flygtig blick, men dock
tillräcklig för att inse det samhällets oaflåtliga
arbete, som betecknar att dess samvete vaknat rörande
uppfattningen af begreppen brott och straff.

De gamla lagarna kände icke dödsstraffet för frie män,
med undantag för sådana brott, som voro nidingsverk
och medförde ärelöshet. Detta åskådningssätt utbildade
sig ur de hedniska sederna, hvilka hade, liksom vi
ännu i dag, egentligen endast tre straffarter: förlust
af lif, förlust af frihet och förlust af egendom. Den
frie mannen fick dock, bäst han kunde, försvara sitt
lif i enviget, och dödsstraffet, enligt vårt begrepp
derom, var alltså endast trälars straff. Nidingsverk
kallades "de gröfsta brott mot personliga säkerheten,
som voro förenade med förräderi, såsom att dräpa på
fridlysta orter, eller i kyrkan, eller på tinget,
eller inne i huset; att slå ihjel en sofvande
eller den som ej kunde försvara sig, eller sin egen
husbonde, eller den, med hvilken man delade mat och
dryck, eller en qvinna -- ty hon äge frid till möte och
messa, om aldrig så mycken fejd är emellan männer,
säger Westgötalagen; -- att döda någon med grymhet
och på ett plågsamt sätt; att bära afvog sköld mot
sitt eget fosterland; att löpa å härskepp och blifva
sjöröfvare: allt sådant kunde ej med böter försonas.
I allmänhet ansågos mest straffvärda de brott, som
på ett fegt och lömskt sätt utöfvades; hvarföre ock
tjufven straffades till lifvet eller med träldom." 
E. G. Geijer.

I vårt land dröjde det länge innan kristendomen,
som i afseende på uppfattningen af rättsbegreppet
utöfvat ett så mäktigt inflytande, kunde mildra det
dels stränga, dels vrånga föreställningssättet om
rättens natur och skapa ett rimligt förhållande --
eller början dertill -- mellan brott och straff. Så
finna vi att Landslagen af 1442 ännu tillstadde
dråparen, om han ej på bar gerning greps och inför
konungen sin gerning uppenbarade, att lösa sig från
landsflykt med böter och få frid, om målsägande dermed
nöjdes och för honom bad. Länge dröjde det ock innan
domaremakten kunde höja sig så pass i anseende,
att parterna måste underordna sig den samma. Dessa
sednare voro af ålder vanda att sjelfva afgöra
sina tvister, eller, när de ej förmådde det, att
hänskjuta saken åt Guds dom. En sådan var enviget,
hvilket förekommit i Sverige fastän lagarne ej veta
något derom. En sådan gudsdom var ock jernbörden,
som Birger Jarl först aflyste, men som Helsingelagen
det oaktadt tillstadde ända till år 1320. En annan
form för gudsdomen, hvilken ännu gäller, var eden,
som tidigt fick den vidsträcktaste användning.

Med den privata lifegenskapens upphörande i Sverige,
som skedde tidigt, upphörde dock icke förlust af
friheten såsom straffart, det blef samhället eller
staten som öfvertog trälägarens roll. Dermed följde
ock behofvet af allmänna fängelser.

Medeltidens rättshistoria är ett blodigt och mörkt
blad i mensklighetens. Men hellre än att mana fram
skräckscenerna
ur den tidens så kallade rättsförhandlingar med
deras djefvulskt uttänkta inqvisitoriska plågomedel,
må fängelserna och de dolda pinorummen behålla sina
blodiga hemligheter. Det är en qvaf och förpestad
luft, som slår oss till möte ur många af denna
tids förhållanden, men i den afgrund, öfver hvilken
"lag och rätt" tronade, kan ingen utan den djupaste
rysning nedblicka. I denna våldsamma tid begingo
våldsamma naturer oerhörda brott och öfverlemnade
sig åt tygellösa seder. För dem, som makten hade,
fanns ingen annan rätt, än deras i djupt sedeförderf
sölade vilja medgaf, ingen annan lag, än styrkans
och våldets.

Andra tider hafva kommit. En stigande upplysning
har skapat mildare seder och menskligare
föreställningssätt. Äfven inom fängelsets galler
har fallit en stråle af ljus. Öfver dess dörr
står ej längre helvetets devis: "lemna allt hopp
utanför". Samhället har funnit sitt samvete. Det
står ej längre, liksom fariséen, och slår sig för
sitt bröst och tackar Gud att det är ofelbart.
Då det på allvar ställdes öga mot öga med
personlighetsprincipen, då menniskan steg fram och
fordrade att blifva behandlad som menniska, föll det
från sin storhetshöjd såsom ofelbar lagstiftare
och domare, för att äfven utföra den anspråkslösare,
men vida vackrare och välsignelserikare rollen af
uppfostrare.

Från denna tid har samhällsutvecklingen fortgått under
en ständig strid mellan skolan och fängelset. Hvem
som skall segra är ej längre tvifvel underkastadt;
fängelset i dess förra betydelse är redan stadt
på reträtt och dess område till en del inkräktadt 
af skolan. Att göra äfven fängelset till en
uppfostringsanstalt och låta detta, om än sent, lemna
godtgörelse i de stycken, hvari skolan brustit, är
målet, som står klart för vår samtids sträfvan. Det är
endast medlen man ännu icke kunnat finna eller ena sig
om. Ett stort steg närmare detta mål innebär tanken
att öfvergifva det gamla fängelsesystemet och införa
cellfängelser. Men att endast införa cellfängelser
för ransakningsfångar eller sådana, som blifvit dömda
till frihetens förlust på kortare tid, är endast
ett halft steg. Äfven lifstidsfångar eller fångar
med längre frihetsstraff måste lemnas det hopp
om möjlighet till återupprättelse, som cellsystemet
med dess konsekvenser innesluter. Det är nämligen
ensamt på isoleringens väg som samhället kan visa
en uppfostrande förmåga på fångar. Kasernlifvet,
alltid en härd för moralisk pestsmitta, blir detta i
högsta mått i fråga om förbrytare, hvilka i moraliskt
afseende redan stå på ett lutande plan och ej i sin
natur äga tillräcklig kraft att motstå den omgifvande,
i tusen former lurande frestelsen.

Det har sports åtskilligt knorr öfver, att "de
nya fängelserna äro de ståtligaste byggnaderna i
våra småstäder och att de sålunda främst falla
i ögonen". Endast en vilseledd nationalkänsla
kan taga anstöt deraf. Tvärtom torde det kunna
anses vara ett ämne till största belåtenhet,
att cellsystemet är på väg att blifva konseqvent
genomfördt hos oss. Derigenom godtgör staten utan
tvifvel en gammal skuld, som hvilar tungt på dess
samvete. Derigenom skall ock halvas den oförsonlighet, 
hvarmed allmänna meningen hittills behandlat
den en gång fallne, i detta hänseende förnekande i
praktiken, hvad man länge sedan erkänt i teorien,
eller att ett utståndet straff försonar det brott för
hvilket det blifvit ådömdt. Det är denna omstämning
af opinionen, till hvilken våra skolor och uppfostrare
äfven måste bidraga, som skall uppbära cellsystemet
och gifva det sin fulla betydelse. Det är detta 
resultat som skall blifva åtminstone framtidens vinst
af det arbete, som nu framkallats och sporras af
samhällets vaknande samvete.

De   teckningar,   hvilka   tillhöra   och komplettera   denna
uppsats, och hvilka återfinnas å sid. 300 och 301, framställa:
den   ena   det inre, den   andra yttersidan   af Stockholms stads
cellfängelse, en ståtlig byggnad i florentinsk medeltidsstil, hvars
yttre,   på teckningen visande sin åt Norrström vettande sida,
utgör en prydnad för denna del af hufvudstaden. Det synliga
palatset   är   dock  ej annat än en dekoration, en ringmur till
det   egentliga  fängelset,   som   den   omsluter med  ett   trångt

gårdsrum lemnadt öppet mellan sig och
fängelsebyggnaden. Interiören har tecknaren, med fin
blick för det karakteristiska i en lokal som  denna,  gjort så vältalig, att
hvarje ord, som derom kunde sägas, vore öfverflödigt.

A.-E.



Vissnade frön.

Kasta dock icke bort det der fröet att förtorka och dö! Gif
det en smula jord, det skall växa och glädjas af att
lefva, om än det skulle gro blott till det ringaste strå.

Vill du böra en saga om några frön, som vissnade?

Vid drifhusfönstret stod en liten flicka och tittade
in. Ack, hvad det var vackert der inne! Der stodo
blommor af alla färger och former; de voro så sköna,
de blomstrade och doftade, och de lockade så varmt
den lilla flickans håg.

Hon stod der länge och såg allt mera längtansfullt 
på blommorna, och hon knäppte ihop sina händer och
sade: "så lycklig som trädgårdsmästaren är visst ingen
menniska på jorden! Ack, om jag ändå finge den allra
minsta och simplaste blomman der inne till min egen
och finge sköta och vårda den och såge den trifvas
och blomstra under min vård!"

En vacker, högväxt fru nalkades. I flickans hand lade
hon några frön och sade: "Vårda dessa med kärlek. Gif
dem sol, gif dem luft. De skola gifva dig glädje."

Till trädgårdsmästaren sprang den lilla flickan. Hon
bad all för sina frön få en plats, så liten som hennes
egen lilla hand. Hon bad om litet jord, litet sol
och litet luft för de plantor, som skulle växa upp
ur hennes frön.

Men trädgårdsmästaren låtsade knappt höra henne och
mumlade blott: "Alla godsets flickungar skulle här
odla blommor; hvem skulle då rensa bort ogräset från
kålsängarne?"

Det led längre in på våren och ur drifhuset flyttades
växterna ut i trädgården, och än skönare och rikare
blomstrade de der. Men blyg och rädd gick åter lilla
Mia till
trädgårdsmästaren och bad honom se på hennes frön,
om de icke kunde vara värda ett litet rum i någon vrå
af trädgården; men han svarade, att det nu vore för
sent på året, -- de skulle nu mera ej hinna blomma.

Mia hade varit glad, blott hon hade fått se ett enda
litet grönt strå som vuxit upp af hennes frön, men hon
tordes ej säga något mera. Och trädgårdens praktfulla
blommor slogo ut, den ena efter den andra, och de
lyste, och de doftade, men vid hvarje ny blomma,
som sprack ut, tänkte Mia: "men tänk, om det af
mina frön kunnat bli' en sådan vacker blomma!" Och
väpplingen stod på ängen, och kamillblommorna stodo på
åkerrenen, och de växte och frodades, och Mia tänkte:
"ja, nog hade det dock varit roligt, om det helst
hade blifvit en sådan af mitt frö", och så kunde hon
ej emotstå sin håg längre, utan stack ned ett af sina
frön på åkern, vid renen.

"Se, se, mitt frö har grott, det har vuxit ett grönt
strå deraf", ropade Mia och klappade i händerna,
"Får jag icke nu ändå lof att flytta in min planta
i trädgården?"

"Ja, det är allt sent nu, den fryser bort. Icke
vill jag heller besvära mig med dess skötsel. Du
kan ju få lof att en annan vår så de öfriga fröna i
trädgården."

Och det blef vår, och Mia hackade upp en liten
jordfläck för sina frön, och hon sådde ut dem och
gick så glad dag efter dag, för att se om ej plantor
skulle synas sticka upp.

Men förgäfves slösade Mia sin vård och sina
omsorger. Fröna hade blifvit för gamla, de hade
förtorkat och kunde icke mera gro.

-a -g.



En bit konsthistoria.

"Svartsjuk om sin konst" är ett uttryck, som i vår
tid klingar temmeligen föråldradt; icke så som
skulle konstens område nu vara heligare, än förr,
eller att ej afunden längre skulle sticka fram sitt
Medusahufvud äfven der, utan derföre att konstkritiken
nu mera blifvit sådan, att den icke sätter manéret
och materialets behandling framför det idéela,
det verkligt sköna. Det var förr, på glasmåleriets,
koppargravyrens och de manierade skolornas tid, som
man kunde tala om att dölja hemligheten af sin konst,
men äfven då få vi antaga att uttrycket mera gällde
behandlingssättet med penna, färger och grafstickel,
än konstens utöfning i högre mening, ty denna kan icke
stjälas. Det är nämligen med konsten som med snillet:
den är en gudagåfva -- hvarken list eller guld kunna
rycka till sig dess strålar för att fästa dem kring en
ovärdig panna. Det tillhör affärsmannen-konstnären att
dölja hemligheten af det sätt hvarpå han tillverkar
sin handelsvara, emedan han skulle lida af konkurrens;
den verklige konstnären döljer icke hemligheten af
sin gåfva, ty det är just begåvningens natur att
vilja fram i ljuset, att visa sig i sanningens glans,
att hänföra åskådaren och lifva beslägtade andar till
ädel täflan.

Det lefde i början på sjuttonhundratalet en berömd
blomstermålare vid namn van Huysum. Han var en af
dem, om hvilka samtiden sade, att de voro rädda
om hemligheten af sin konst. Möjligt att så var:
Huysum ägde en dittills okänd förmåga att tillreda
och pålägga sina färger, och hans målningar, hvaraf
muséerna i Wien, München, Dresden och Petersburg
hafva dyrbara prof att visa, utmärka sig genom en
sammetslen mjukhet och en friskhet, som ingen dåtida
mästare i hans genre ägde. Men största hemligheten
låg visserligen icke i hans sätt att reda sina färger,
hvarvid han
dock gick till väga med en utomordentlig omsorg,
ty af denna orsak ensamt skulle hans arbeten ej
vunnit odödlighet. Och huru högt han än skattade
värdet af sitt behandlingssätt, skola vi likväl
af nedan skildrade händelse ur hans lif se, att
hemligheten i hans manér icke var oåtkomlig och att
lian kunde frigöra sig för det småsinne, som fruktade
en efterapning deraf. Berättelsen anknyter sig till
den täcka blomstervas, som vår teckning å nästföljande
sida afbildar.

Van Huysum hade emottagit beställning å ett större
blomsterstycke och redan börjat arbeta derpå, då
han föll i en sjukdom, som för lång tid höll honom
fängslad vid sängen.

Det blef vår, trädgårdsmattorna grönskade, fåglarne
sjöngo och byggde sig nästen, solen glänste på
fjärilarnes vingar, men Huysum förmådde ej mer att
föra sin pensel; handen, som skulle föra den, hängde
kraftlös och aftärd vid hans arm.

Men han hade en guddotter, Gotta, en ung blåögd
tärna, som skötte honom. Äfven hon älskade sol och
blommor och fåglar, äfven hon försökte att frammana
deras skiftande färger på duken. En liten bukett af
violer och blåklockor, som hon nyss visat sin gudfar,
vittnade om att hennes händer sysslade äfven med
annat, än att jemka gubbens kuddar. Mästaren sjelf
hade erkänt, att de voro af värde.

Men i dag var den gamles lynne mera nedstämdt än
vanligt. Det var sista dagen af månaden; hyran
för huset skulle erläggas och den gamle hade inga
penningar, ty han hade räknat på sin påbörjade tafla,
hvarföre juden Salomon bjudit honom två hundra
dukater.

"Om jag icke betalar, skall man jaga mig härifrån",
suckade gubben. "Man skall taga mina blommor och min
sol! Ack, denna sjukdom är min olycka, min ruin!"

Guddottern satt vid hans sida och smekte vänligt hans
febertorra hand.

"Hoppas på Gud", yttrade hon mildt, "han skall nog
hjelpa dig."

Van Huysum skakade misstroget på hufvudet.

"Nej", yttrade han med halfhög stämma, "ingen hjelper
mig. De öfriga målarne äro lyckliga, de hafva elever,
som understödja dem med sin pensel."

"Men, gudfar, du kunde ju också hafva elever, om du
ville."

"Ja   visst,   för   att   de   skulle stjäla min
hemlighet, inte sant?    För att man icke mera skulle
kunna skilja mina målningar från tjufvarnes!    Nej,
nej, van Huysums    blommor skola blifva de enda i
sitt slag."

Då öppnades dörren och juden Salomon steg in.

Flickan uppgaf ett rop och gjorde en rörelse, som om
hon velat hindra honom att inträda, men det var för
sent. Van Huysum hade redan sett honom.

"Der är han!" ropade målaren i feberaktig
häftighet. "Han kommer för att hämta sina taflor! Se,
han har till och med penningarne med sig."

"Fullgoda portugisiska gulden, mästare", sade juden,
i det han lät penningpåsen klinga.

Målaren vred sig af otålighet.

"Tag bort dem", mumlade han, "tag bort dem, Salomon,
jag vill icke se edra penningar. Det plågar mig."

"Hvad för slag", ropade juden förvånad, "vill ni
icke ha' mina pengar?" 

"Emedan jag ej kan lemna taflan. Nej!" ropade Huysum otåligt.

"Nå, det må jag säga, och ändå har er guddotter lemnat
mig en tafla af er, för hvilken jag här har med mig
tvåhundra dukater."

"En tafla af mig!" upprepade målaren.

"Ja visst; er stora blomvas med fågelnästet och
snäckan ... ett mästerverk! Jag har den just med mig,
ty jag är på väg till hertigen af Remberg."


En blomstermålning af van Huysum.


"Hvar   är   taflan?"   ropade van Huysum, som i sin
otålighet   stigit   upp   och   nu   följde   juden
ut i yttre rummet. Guddottern  gjorde förgäfves ett
försök att hålla honom qvar. 

Juden hade lyftat upp
en tafla af medelstorlek och drog undan en grön duk,
som hängde deröfver.

Målaren igenkände vid första ögonkastet en af de
skisser, hvilka han af sjukdomen tvingats att lemna
ofulländade. Det var hans eget manér, hans egendomliga
färgglans, hans hemlighet! En noggrannare pröfning
lät honom dock urskilja penseldrag, som förrådde en
annan hand.

"Hvem har sålt denna tafla?" ropade han, vänd
till Salomon. "Hvar är den usling, som stulit min
hemlighet."

"Här, gudfar", snyftade flickan med af gråt halfqväfd röst.

Han vände sig om; Gotta hade sjunkit ned på knä.

"Du!" utropade van Huysum. "Denna målning är af
dig! ... Och huru har du upptäckt min metod?"

"Utan att tänka derpå", hviskade flickan, "jag hade
sett hur du målade." 

Van Huysum såg på henne med
förvåning. "Hvarföre har du icke förr betjenat dig
af hemligheten?" frågade han. 

"Så länge gudfar kunde
hålla penseln, vågade jag ej begagna din upptäckt,
den var din lycka och egendom; men när du blef sjuk
och orolig för penningarne växte mitt mod. Jag tänkte
då: det är ingen stöld, det är vedergällning -- och
så målade jag så, som jag sett dig måla. Förlåt mig
derföre! När du återfår dina krafter, skall min hand
glömma hvad hon lärt för dig."

Hon lyfte sina tårfyllda ögon mot den gamle; rörd
af hennes hängifvenhet tryckte han guddottern till
sitt bröst. "Nej", sade han, "behåll din pensel
som i dag räddat oss. Gud har velat gifva mig en
tillrättavisning; han har genom ditt exempel visat
mig, att vi ej skola behålla våra erfarenheter för
oss sjelfva, utan att det fastmer bör vara vår lycka
att göra andra deraf delaktiga."



Ett fosterländskt Bildergalleri.

XXIX. 

Lars Johansson Lucidor.

Förste borgaren: Han, som skrifver så 
muntra visor, ser så dyster ut ... Hur är sådant 
möjligt?

Andre borgaren: Åh, sådant händer, käre 
vän. Jag har sett honom på samma dag 
skrifva lustiga verser i form af en pokal och 
sorgeqväden i skapnad af en grafsten. Må 
tro, han skrifver lika bra på sju språk! Han 
har ett qvickt hufvud, ska' ni veta.

Oscar Wijkander: Lucidor, historiskt skådespel, 4:de akten, 13:de scenen.


Lasse Lucidor den olycklige.

I svenska sångens pantheon blickar mot oss en bild, 
hitintills insvept i romantiska sägners dimma: Lars 
Johansson, Lucidor den olycklige, som han af sig sjelf 
kallades. Alla veta, att en af dessa sägner 
förmäler, att skalden, den ofrälse ynglingen, 
genom de olyckliga följderna af en kärlekshandel 
med en adelig jungfru, Magdalena Sjöblad, bragts 
till en förtviflan, som han genom ett oroligt 
och oregelbundet lefnadssätt sökte döfva; tusende 
tårar hafva sköna ögon fällt vid läsningen af 
denna berättelse; den har gifvit upphof till 
romaner och skådespel; den har -- hvad mera 
är -- ingått som en trosartikel i vår 
litteraturhistoria.

Nåväl! Vi äro nog djerfva att söka rubba denna
berättelse i dess egenskap af trosartikel. Högt upp
på Stockholms Rådhus' vind, bland takstensbitar,
spindelväfvar och dam-moln, ha nyligen hittats
nycklarne till den tvåhundraåra hemlighet, som
omslutit skalden Lucidors härkomst och död, vi mena
åtskilliga Kämners- samt Rådstufvurättens protokoller
för åren 1669, 1670 och 1674.

Genom på senare åren 
framletade officiela handlingar, dels ur Albo häradskistas 
dombok för 1664--70, dels ur Göta Hofrätts arkivariekontor, 
har det oemotsägligt bevisats, att den student Lasse 
Johansson, hvilken förförde välborne herr Olof Sjöblads till 
Grimmatorp dotter, Magdalena, och med henne fått en dotter 
samt för detta, enligt den tidens föreställningssätt, helst då 
det begåtts af en ofrälse, svåra brott af Kongl. Maj:t den 
11 April 1668 dömdes till två års landsförvisning, varit en 
Humerus, son af kyrkoherden i Lekaryd Johan Humerus. Se Biografiskt Lexikon, nya följden, 6:te b., s.s. 313-24.  

Men i en af de ofvan förmälta, i dessa dagar på Stockholms 
Rådhus' vind återfunna officiela rättegångshandlingarne 
(Kämnersrättens protokoll för år 1669, fol. 548--60, rörande 
ransakningen om Lucidors poem "Gilliare-kval") förklaras Lars 
Johansson, kallad Lucidor, vara "en student född här i staden 
(d. v. s. i Stockholm), hans fader kapten Johan Erichsson och 
hans morfader Amiralen salig Lars Mattsson (d. v. s. den med 
namnet Strusshjelm adlade), hvilken honom uppfödt".

Huru har nu berättelsen, att dessa båda studenter Lars 
Johansson, hvilkas åtskilnad är tydlig, varit en och samme 
person, uppkommit? Samtliga tryckta uppgifter mynna ut, 
i citationerna här vid lag, i Palmskiöldiana, den å Upsala 
bibliotek förvarade storartade samlingen af anteckningar af 
sekreteraren i Riksarkivet Elias Palmskiöld (född 1667, död 
1719). Vid närmare efterforskning -- på anhållan af förf:n 
till denna uppsats godhetsfullt verkställd 
af hr bibliotekarien Styffe -- i Palmskiöldiana 
har den grund, hvarpå berättelsen om skalden 
Lucidors romantiska kärleksäfventyr skulle 
hvila, befunnits vara endast följande anteckning, 
gjord efter berättelsen om Lars Johanssons 
(Humerus) och Magdalena Sjöblads äfventyr med 
ty åtföljande kungliga resolution: "Lärer wist 
warit wår nampnkunnige Svenske Poet Lucidor, 
emedan major Prytz påminner sig, att Lucidor 
äfwen vid denne tijd hafft een labyrinth för 
sin amour skull."

Detta lösa förmodande i Palmskiöldiana -- hvilken
samling dessutom i mer än ett fall är med hänsyn till
uppgifternas pålitlighet vissa tvifvel underkastad --
har under tidernas lopp gjorts till ett faktum af
Lidén, Gezelius, Swederus, Hammarsköld, P. Wieselgren,
Hanselli med flera. Detta exempel på att skapa en
litteraturhistoria genom att, den ene författaren   
efter den andre, blindt "jurare verba
magistri" torde, dess värre, ej stå enstaka!

Att blott af skalden Lucidors suckar till "Bellinde", till 
"Castalinna", till "Margaris, sin själs behag, sitt andra jag" 
draga den slutsats, att de varit ämnade till Magdalena Sjöblad, 
vore det samma som att, t. ex., tro Stagnelii "Amanda" hafva 
funnits till i verkligheten.

Om Lars Johansson Lucidors födelseår sväfvar man i 
ovisshet; troligen infaller det omkring 1640. Traditionen 
har sagt honom varit son på sidolinien till än fältherren Carl 
Gustaf Wrangel, än amiralen Strusshjelm.Lars Mattsson 
hade tjenat sig upp från båtsman till amiral-löjtnant. 
År 1647 adlades han med namnet Strusshjelm och 
introducerades år 1649 under n:o 400. År 1651 
afled han, enligt Sv. Adelns Ättartaflor, "barnlös". 
Detta kunde han ju ock varit vid sin död, 
eller ock har hans dotter, Lucidors mor, varit 
på sidolinien och således ej blifvit upptagen 
i riddarhusgenealogien. I Palmskiöldiana uppgifves 
hans förnamn varit Johan, hans adliga namn 
Strussenhielm samt att han ej låtit 
introducera sig; dessa tre uppgifter äro oriktiga, 
äfvensom uppgiften dersammastädes, att Lars Johansson 
Lucidor "förmenats hafva varit hans filius naturalis". 
Huruvida den utsagon i Palmskiöldiana, att Lars Mattsson 
haft en dotter, hvilken varit gift med en Assersson 
på Öland eller Gotland, hvilken efterlemnat en son, 
"Assersson, sekr. hos Kongl. Rådet Lars Flemming", 
är rätt eller ej, torde nu mera vara svårt att säga.  Det är nu 
bevisadt -- se ofvan! -- att ingendera uppgiften är rätt.

Strusshjelm var hans morfader och uppgifves hafva
bekostat hans uppfostran, hvilken tycks hafva
varit mycket vårdad: han skref sina poemer på
flera språk och röjer i sitt författareskap
lärdom. Sjelf uppgifver han sig, i sitt svaromål
angående Gilliare-kval, hafva varit i
England, Italien och Frankrike. Med säkerhet
kan antagas, att han äfven vistats i Tyskland --
månne med sin morfader under krigsåren? -- äfvensom
att han studerat i Upsala. Den 31 Januari 1656 
har en Laurentius Johannis
infört sitt namn i Stockholms nations i Upsala
matrikel. P. Wieselgren 
framställer en gissning, att Lars Johansson rest i
utlandet såsom informator och följeslagare åt
den unge grefve  Carl Filip  Wrangel -- son af
Carl Gustaf Wrangel -- som dog i London 1668
och af Lucidor två år derefter blifvit besjungen
i ett af hans vackraste och innerligaste qväden.
Att hans fader, kapten Erichsson, ej var af
adlig börd, framgår af Lucidors stolta svar på
en fråga under ofvannämda ransakning, om han
vore af adel: "Nej, utan såvida dygden angår."

Det äldsta af hans i behåll varande
daterade skaldestycken är ett, skrifvet
1668. Att Lucidor dock ej ännu då varit
fast bosatt i Stockholm, synes af hans
försvar i ofvannämda rättegång, deri han,
bland annat, uppgifver, att han "under den
nästförlidne vinter (d. v. s. 1669) hade i
Upsala sig uppehållit och der studenterne i språk
informerat och som en annan professor tillstånd
haft att intimera", samt att han "kom hit
till Stockholm dagen förr än Kongl. Maj:t  blef
riddare" (d. v. s. dagen förr än Carl XI blef
riddare af engelska StrumpebandsordenDenna 
tilldragelse väckte på sin tid stort
uppseende. En medalj är derom slagen. Det engelska
sändebud, Ch. Howard, earl af Carlisle, som åt Carl
XI öfverlemnade ordensdekorationen, uppvaktades under
sitt vistande i Stockholm med ett poem af Lucidor., således
den 28 Juli 1669). Att han här sysselsatt sig
ej blott med poetiska arbeten, utan ock dragit
mera praktisk nytta af sina stora språkkunskaper,
framgår af en kapten Fårbus'Troligen den 
Johan Fårbus (Forbes), hvilken 1678
dog såsom stadsöfverste i Stockholm. vittnesmål under
Gilliare-kvalsrättegången, att han varit
uppe hos käranden, landshöfding Gyllenstierna,
för att mana godt för svaranden, hvilket han
"gjorde för att tjena Lars Johansson
igen, så mycket han kunde, efter Lars Johansson med
translaterande uti hans rättegångssaker hafver
honom betjenat". Att han varit ansedd
som en skicklig man, hvilken med deltagande
omfattades af bland andra den store Stiernhielm,
synes af hans egen berättelse under den nämda
ransakningen. Kärandepartens ombud,
hofauditören Samuel Croningh, frågade honom
nämligen, om han icke varit hos Stiernhielm.
"Jo", sade han, "tre dagar förr än jag kom in
i arresten; då herr Stiernhielm sagt till honom:
'jag hörer, J ären olycklig, Lucidor.'
Och hafver han några gånger besökt herr Stiernhielms
hus att discurrera med honom, som en lärd man är."

Detta bröllopsqväde, "Gilliare-kval", hvilket
blef Lucidors olycka, skrefs för det tillfälle då
"then högvälb. herres Herr Conrad Gyllenstiärna,
ok högvälborne frökens, Fr. Christina Ulffsparres
högst-lyksälle bruhd-löfts dagh" firades, den
18 November 1669. Qvädet trycktes hos kongl.
boktryckaren Niclas Wankijf, hvilken "icke heller
sagt och varnat honom (Lucidor) med ringaste ord",
samt lemnades i bröllopshuset af Johan Bergh,
"studiosus antiqvitatum, hvilken skall hålla till
hos herr Stiernhielm", hvilken, Bergh, sade sig
hafva gjort författaren denna tjenst "efter han
ernade tillita Lorentz (Lucidor) i det Italienska
språket". Innehållet är ej osedligt, men inledningen
till qvädet är burlesk, i den tidens smak, men
ock på flera ställen verkligen qvick, äfven efter
våra dagars fordring. Lucidor tyckes hafva skrifvit
qvädet dels i välmening, dels för att  möjligen kunna
bereda sig en liten förtjenst -- för verser någon tid
förut på friherre Conrads bror friherre Christoffer 
Gyllenstiernas bröllop, hvilka framlemnats af en tysk
student, Prilwitz, hade han erhållit 10 riksdaler i
caroliner --, dels "för sin egen öfning i det svenska
språket, sitt modersmål", hvilken sistnämda förklaring
han särskilt betonar och flera gånger upprepar i sitt
försvar inför domstolen. Emellertid ansågs skriften
innehålla förstuckna tydningar på brudparets
enskilta förhållanden, den stackars poeten kastades i
fängelse och ransakning öppnades mot honom, "anklagad
att hafva gjort pasqvill". Af ransakningshandlingarne
tyckes dock, att man ej så mycket velat åt författaren
som åt en Douglas Troligen grefve Wilhelm Douglas, 
öfverstelöjtnant och kammarherre., hvilken haft något obytt
med brudgummen och misstänktes för att hafva
tubbat Lucidor till qvädets författande, hvilket
Lucidor enständigt och på det lifligaste förnekade
och som ej tyckes på ens det ringaste sätt kunnat
bevisas. Domstolen frikände skriften från att vara
paskill, men emedan "Lars Johansson samma skrift emoth
Kongl. Maij:tz ordning och Stadga obedin och medh een
ofullkombligh Hr Landzhöfdingens titul, som wijdh
slijka tillfällen här i Staden brukeligit är, låtit
publicera, hwilcken och i några stycken befinnes
wahra förargeligh, offendera honestos aures och
bonos mores, gifwandes han således afwundz menniskiom
och illwilliandom occasionem calumniandi, och andra
enfalldiga anledningh till hwariehanda misstankar
och dommar, som Hr Landzhöfdingens reputation icke
tåhla kan eller bör, och sådant alt på hans Heders och
Bröllopz dagh; Ty pröfvar Retten skiäligt att Lars
Johansson för ofwanbemelte excesser, eenkannerligen ob
petulantiam och att han icke förr uth betäncht hwadh
snack och tahl, oroo, förtreet och harm een sådan
Dicht under så höga och förnembliga brudfolckz nampn
upwäckia kunde, förutan dett han medh fängelse hafwer
plichtat, holla sig ifrån denne Stadzens Societet och
gemenskap på åhr och dagh, medh Förmaningh att han
emedler tijdh anlegger sina gåfwor, ingenium, studier
och förfarenhet till Gudz ähra, sin nästas upbyggelse
och sin egen heders upkombst och förkofringh".

Under det han för denna sak satt fängslad lärer han
skrifvit den sång, hvilken sedermera en lång tid
allmänt sjöngs som en folkvisa:

Skulle iag sörja, då vore iag tokot, 
Fast än thet ginge mig aldrig så slätt. 
Lyckan min kan fulla synas gå krokot, 
Vackta på tijden, hon lär full gå rätt; 
Al verlden älskar iu hvad som är brokot,
Mången mått liva, som eij äter skrätt Skrädt bröd..

Olyckan vexlar iu lijka med lyckan, 
Alt som begynsel haer, ändas en gång.
Druckin mann hafver eij allestädz hickan,
Lust föllier gråten, gråt ändas i sång;
Dhen, som på sanningen pekar med stickan, 
Kan lel lätt falla frå sanningens spång.

Himmelens dagg plär på träna neerdugga. 
Män så snart iorden haer gi'et them nog safft. 
At de kunn' trossa skyn, hvem kan kullhugga 
Samma, när yxen ens haer inte skafft, 
Mask-stugne kan man med fingerna gnugga,
Mången troor vunnit hvad ändlycktan tafft.

Dy lät man lyckan med olyckan strijda 
Intill iag seer, hoo, som vinner för meij. 
Ingen måt skiuss-hästen alt för hårdt rijda,
Tröttar du honom, förtreeter han deij; 
Fast om een måste förföllielse lijda 
Modet blier fritt, när som kroppen är eij. Etc.

Efter det hårda straffet tyckes Lucidors inre allt
mer blifvit brutet. De flesta af hans sånger torde
vara skrifna efter 1670, och han strängade lyran
vid alla tillfällen, vid begrafningar, vid bröllop,
under ensamhetens qvalfulla stunder, under den vilda
fröjden vid dryckesbordet.

Än sjöng han:

 När sigh Solen till sit Lopp 
 Reser utur Hafvet op
 Reser och min Jämmer, 
 Som mehr stadig än hon står, 
 Dy min Sårg eij nedergår 
 När sig Solen gömer.

När seen Natten öfverhölgt 
Målnekappan, Månen, fölgdt
Utaf Stiernor, skijner, 
Qwellier Morpheus drömmar migh
At Jagh fåfängh-glad sijr digh 
Som mäd Sorgen tijner.

Segelsteen och Jernet haer 
Wexel-kiärlek som them draer 
At de sammas giärna, 
Så draer du ock Hierta mit 
At det rättas effter dit, 
Min Magnet ock Stierna!

Än sålunda:

Kom, kiäre Broder, kom
Ok lät oss denne Dagh
Dricka friskt i detta Lagh,
Uthi Lust ok Behagh
Drifwa bårt Hierte-Gnagh,
Sa, lät Glasen gå rundom:
Hvadh hielper at man daglig låter, gråter:
Bårt Pust, kom Lust, med Must
Af Öhl ok Wijn, et Swijn
Som är i Dagh i Lagh med oss ogijn.

Och än:

Kroppen ryys ock Hiertat skiälfwer 
När iag tänker therupå 
Ropandes till Bergen, hwälfwer 
Öfver mig och lät mig få 
Hastig Enda, Ty jag weet 
Ingen Nåd och Säkerheet, 
Ah! hwar skal iag usle blifwa?
När Gud will mig öfvergifwa!

Han skref på svenska, engelska, holländska,
tyska, franska, italienska, latin -- hvilket man
åstundade. Önskade man så, gaf han sina gratulatser
eller sorgeqväden, genom radernas förkortning eller
förlängning, utseendet af pokaler, grafvårdar,
timglas o. s. v. I sitt yttre förhållande till
verlden tyckes han blifvit, såsom en hans samtida
och vän, skalden Samuel Columbus, kallar honom,
"en svensk Diogenes" "Jag vill nu 
tala om en Svensk Diogenes, som jag
har kännt; ded var Lucidor eller Lasse Johansson,
han gick på gatan ock sang; då bad jag honom, at han
inte skulle siunga, han frågade hvarför icke? derföre
(så var mit svar) at det icke är tjänligit. då bemöter
han mig, om icke vädret eller luften var allmen,
ock allså hvar ock en hade fritt til at bruka henne,
vari sig i sång, speel eller taal. Så vore ock tungan
hans egen, ock visan den han sang, hade han sielf
komponerat. Då ville jag skilja mig vijd honom,
toog en annan gata, neml. Svartmangatan; (vij
vore just stadde i dess gatumunn på Köpmangatan)
han ville gärna vetta hvarför jag icke ville hålla
honom sällskap; jag gaf till svars: at icke alt folk
må vända ögonen på oss för hans sång skull ock hålla
oss för Narrar, han sade, folk vore Narrar sielfve;
dock lofvade han sig inte mehr villia siunga; ded
han ock höllt den gången.

En gång ook Greef Päder Brahe förbij; då tog jag
af mig hatten som andre ock bockade mig. Lasse
frågade mig hvarföre jag ded då gjorde. Derföre at
Riksens Drotz ook förbij, sade jag, och ded heter:
Ähra den ähras bör; och han dessutan är en Herre,
hög af ålder ock meriter, och meriter äga vördas ock
ähras. Då svarade han: Gref Päder far sijne vägar,
ock jag mijne; om jag har någre penningar i pungen,
går jag på ett verdshus, lagar om mig, ded bäst jag
kan, och Gref Päder för sig, hvar han vill; men har
jag något att sökja af honom, då går jag till honom
ock bugar ock bockar.

När jag bad honom bättre använda sina gåfvor, sökja
ynnest hos de höge, deraf han kunde vinna både födan
ock ähran, svarade han, at det vore väl tokot att
sällja sin frijhet för några hundrade Richsdaler om
åhret. 0ck dertill vore ded en idel inbillning om den
ähran; ty, sade han, om ni såtte vid ett herrebord
ock jag vid ett gårköksbord, eller ni såtte vid den
främre ändan af bordet ock jag vid den andre, käre,
hvad sällhets förmåhn hade i framför meg? Då jag
vidare förehöllt honom, att Principibus placuisse,
viris sapientia summa est, Ock at ded vore den första
trappan til ähra ock upkomst, at berömmas af dem
berömdom, erkännas af dem värdigom värdig, hvilket
man icke med undanskrymslan, utan med upvakt och
förtienster öfverkommer, sade han sig intet passa på,
sig intet ha svältit än. då svarade jag: ded kan än
vara tid nog." (Sam. Columbi
egenh. mskrpt, förvaradt i Cronstedtska samlingen.). 
Han lärer -- enligt Celsius
d. y. -- om somrarne bott längst ut på Norrmalm i ett
lusthus, der hela hans husgeråd bestod af en bok
papper och ett bläckhorn och hans säng ofta af en
halmkärfve. Sin bergning hade han väl hufvudsakligast
genom författandet af tillfällighetsskrifter. Han
lärer dock ej alltid skrifvit för betalning. I Celsii
d. y. anteckningar berättas följande drag: En gång
hände sig, att riksrådet grefve Tott, som i samma
dagar förlorat sin son, reste förbi. Lucidor passade
då på och stack in i hans vagn en grafskrift öfver
denne son, utan att vidare låta märka sig. Några Totts
vänner, som kände Lucidors handstil, berättade hvem
författaren var. Grefven sände då sin kammartjenare
med en hederlig gåfva till Lucidor, hvilken efter
mycket sökande anträffades, men gaf till svar, att
han icke skref för penningar. Sedan grefven mottagit
detta svar och tillika blifvit underrättad om Lucidors
sinnelag, lät han derefter en dag bjuda honom till sig
på middag. Efter måltidens slut bad grefven Lucidor
bära en vacker klädning, som han för hans räkning
låtit göra. Lucidor tog mot den, och
då han, fint utstyrd, kort derefter råkade sin vän
Columbus, yttrade denne sin förvåning öfver att
finna "den svenske Diogenes" så grann samt sade, att
allt folket undrade och gapade på honom. Förtretad,
gick då Lucidor hem, tog af sig de fina kläderna och
brände upp dem samt iklädde sig de gamla. Då han nästa
gång råkade Columbus och denne frågade efter den nya
klädningen, omtalade han hvad han gjort och tillade,
att han ej ville bära en drägt, som gjorde honom till
ett vidunder. Vanligen kallade han sig Lucidor, men
äfven andra signaturer begagnade han, såsom: Adelfino,
Asthold, Laurino, Theophilander m. fl. I två poemer,
daterade år 1674, kallade han sig Tanatophilander,
den döden efterlängtande, -- samma år nådde hans
längtan målet: han föll i envig den 13 Augusti vid
5-tiden på morgonen.

Lucidors tragiska död är allmänt bekant, men
detaljerna dervid hafva berättats olika. Enligt den
allmännaste traditionen, har skalden en afton blifvit
nedstucken af en löjtnant Arvid Christian Storm;
Olof Celsius d. y. uppgifver mördaren varit en Samuel
Ernstedt. Äfven skådeplatsen för den blodiga händelsen
liar förlagts olika: än till "Munkens källare midt
för Myntet", än till den nyligen upphörda källaren
Dufvan, belägen i hörnet af Westerlånggatan och Stora
Gråmunkegränd, än till en nu mera för länge sedan
bortglömd källare vid namn Fimmerstången, hvilken
några velat förlägga till Malmskillnadsgatan, andra
till Kindstugatan. Sägnen har ock velat låta skalden
lefvat någon tid efter det dödande stinget och på
dödsbädden, under kropps- och själsqval, diktat
de om kristlig tro och ånger vittnande psalmer,
hvilka igenfinnas äfven i Nya Psalmboken, n:s 463,
465 och 467, och P. Wieselgren har med sin lifliga
fantasi tagit denna uppgift såsom en oomtvistelig
verklighet samt på grund deraf nämt Lucidor: "en
kristendomens Ragnar Lodbrok i samvetsqvalens ormgrop,
som dör leende sedan lifvets stunder äro lidna och
han smakat försoningens frid".

De funna rättegångshandlingarne sprida ljus öfver
Lucidors sista stunder och visa hvad sägnen om
dessa haft sant att förtälja eller gjort orätta
tillsatser. Vi meddela här nedan Stockholms
Kämnersrätts protokoller för den 13 och 15 Augusti
1674 (med moderniseradt stafningssätt samt ett och
annat oväsendtligt i sammandrag), hvilka äfven i och
för sig äro af högt värde såsom erbjudande en verklig
kulturbild.

"Vinskänken på Fimmelstången, Petter Grill, inkom
och angaf ett dråp, som en löjtnant, Storm benämd,
i dag kl. 5 uti hans hus på Kindstugatan på en annan,
Lars Johansson vid namn, skall begått hafva, och
sade Grill vidare, det han strax skadan skedde, har
detta såväl vakten veta låtit, på det banemannen måtte
blifva fasttagen, som ock sändt efter barberaren att
låta förbinda den andre, men som skadan var så stor,
att han strax derpå är död vorden, så har han, Grill,
ej mindre kunnat än sådant för Rätten notificera och
uppteckna.

Så förnam ock dessutom Rätten strax, att löjtnanten,
som skadan gjort hade, var allaredan fasttagen
och förd in på slottet; icke dessmindre lät Rätten
inkalla barberaregesällen Johan Ritter, hos mäster
Hans Schultz, som berättade, att när han kl. 5 i dag
fick bud efter sig af värden på Fimmelstången, låg
då Lars Johansson på en bänk upplagder, men kunde
intet tala, hade ej heller något 
förståndAtt han ej diktat sina psalmer på dödsbädden,
är således bevisadt., utan vardt strax döder, och hade han tvenne
stygn, som han bemärkte, det ena i högra armen snedt
åt bröstet, det andra litet öfver nafveln och snedt
ingånget, skall ock vara skedt med den värja, här i
Rätten inbragter är.

Efter kommunikation med hans excellens
öfverståthållaren lät Rätten för sig kalla löjtnanten
välborne Arfwed Christian StormAlla 
försök att få närmare reda på denne Storms
lefnadsförhållanden hafva varit fruktlösa. Att hans
moder kallats: öfverste-löjtnantskan Elisabeth Möller,
synes af ransakningen om hans rymning ur fängelset. under öfversten
välb. hr Grotthuusens regemente i Pommern, hvilken
ock strax här inför Rätten inkom, beklagandes först
att icke värden skall förr uppehållit med tappande,
då hade således denna olycka intet skett. "Han tillika
med Häradshöfdingen Furubom, Capitenen hr Bohm och
denne Lars Johansson kom i aftons kl. 7 ungefär in
der på källaren, men Capiten Bohm gått strax kl. 9
bort. De andra 3:ne sutto qvar och drucko något öl",
men Lars Johansson drack vin för sig. Kl. 12 ville
Furubom gå bort, men Storm bad honom blifva qvar,
efter det var sent. Sedan började Lars Johansson
träta på värden, som då intet mera vin tappat åt dem,
skällandes honom för
ett och annat, för det han intet ville skänka mera för
dem. Omsider när de fingo upp mera vin och Furubom
drack Lars Johansson till, skall Lars Johansson
intet velat göra besked med vinet, utan tagit ett
ölglas och det drack ut, kastandes det dermed i
väggen. Dermed skola de sin emellan begynt träta,
hvilket afstyrdes af Storm, "och som de vidare suto,
drack han, Storm, Lars Johansson till med vin, men
som han intet heller ville göra besked, frågar han,
Storm, honom, hvarför han det icke göra ville och
om han det icke göra kunde. Lars Johansson svarar:
'jag kan fuller, men jag vill intet.' Då säger Storm
till honom: 'om Du intet vill göra mig besked, så
måste Du något veta med mig.'
Lars   Johansson   svarar:   'hvad jag  vet,   skall
jag  strax visa Dig.'    Då säger Storm: 'det Du vill
säga mig, har jag längesedan sett' Dessa 
ord tyda på, att det funnits någon annan
orsak, än ett vanligt tillfälligt kroggräl, till
fiendtlighet mellan Storm och Lucidor, äfvensom de
följande Storms ord samt Lucidors svar derpå visa,
att ett envig ägde rum och ej ett mord, ordet taget
i dess sämsta bemärkelse., sägandes
derhos: 'har Du något emot mig, så kom ut på gatan,
der är plats', och i det Storm ville gå ut, tager
Furubom   i   honom   och   höll   honom qvar.
Då säger Lars   Johansson:   'halt,   halt,   här
är plats nog härinne!   En hundsvott som icke står i
sina skor!'   Fattar så strax ut sin värja   och går
på honom.    Då nödgas Storm salvera sig och tog   så
ut   sin värja, skall ock Furubom tagit tillika ut
sin,  men   hvem  honom  skall stuckit kan han intet
veta, utan att  han, Lars, till äfventyrs kan ränt
sjelf på enderas värja, eftersom   han,   Storm,
gick allt undan åt dörren.    Men som Lars rände
omsider honom under armen med sin värja och dervid
litet riste honom i handen, fattar han, Storm, honom
i bröstet med venstra handen och för honom tillbaka
i Spiseln, då Lars Johansson   skall  tagit i hans
värja och velat böja henne tillbaka   i   honom,
men  Storm   allenast   sagt:   'du   karl, se, om
jag   nu  ville   göra Dig något, kunde jag väl.'
Lars då sagt:
'jag är stucken'; dermed tager Storm sin värja och
går så ut." 

Vakten, korporalen Anders Persson, Johan
Larsson, nattbonde, och Abr. Nilsson Lind, stadsvakt,
berättade, att "när de kommo att taga Storm vid
'Holländske Thun', tager han sin undanflykt in i Hans
Näfs hus och lade sig uti en säng under dunbädden,
men först har han varit i köket och velat upp genom
spiseln till att salvera sig".

Petter Grill upplyste, att Furubom och Lars Johansson
"trätte på Fransöska". Furubom hade reqvirerat upp ett
"hallft stoop vijn". Grill gick då ned i källaren
för att hämta upp vinet. "När han då kom upp igen,
låg Storm och Lars Johansson omkull i spisen, Storm
ofvanpå, då ock tvenne värjor




Orleans.
(Tillhör art. "Orleans", se sid. 310.)

voro ute." Men att Furubom skall haft ute sin värja,
skall han, Grill, icke sett, men "att uti spisen
Furubom tagit dem åtskils, och när Lars Johansson
kom upp och gick åt bordet att stödja sig, segna'
han strax neder, dermed lopp han, Grill, efter
vakt, men tänkte fuller hålla honom, Furubom, qvar,
men som han tog på värjan, lät han honom gå." Lars
Johansson hade skällt Grill, "för det att han icke
ville tappa upp mera vin för dem, för ett och annat,
knäppt honom åtskilliga gånger på näsan, så ock tagit
skrifbrädet att vilja slå honom." "Åtta stop mumma
och ett halft stop vijn skola de allenast druckit,
tillika med tjugofyra öre tobak."

Rätten   beslöt, att doktor Låhrman och
stadsbarberaren, mäster Hans Schultz, skulle besigtiga
skadan.

Den 15 Augusti fortsattes ransakningen inför
Kämnersrätten. Lars Johanssons närmaste måls- och
skyldemän, "mäster Johan Groop och vachtmästaren på
accisen Jost Stare", voro nu tillstädes, äfvensom
v. häradshöfdingen Samuel Furubom Samuel 
Furubom var vid tiden för Lucidors död
"vice häradshöfding inom Upland".    Sedermera  blef
han  adlad samt häradshöfding öfver Wallentuna och
Semminghundra.   Satt i 1686 års lagkommission.
Blef sedermera afsatt från sitt embete., som "inställde
sig sjelf" och berättade, att "som han med kapten
Bohm, löjtnant Storm och Lars Johansson kom in på
källaren Fimmelstången, drucko de så småningom sin
emellan öl och tobak, men Lars Johansson drack vin
för sig sjelf. Kl. 9 ungefär gick kapten Bohm sin kos
och strax derefter kom värden Petter Grill hem. Då
begynte Lars Johansson att drifva med honom åtskilliga
äfventyr, och som de än vidare suto och klockan led
mot tolf, ville värden intet vidare skänka. Då blir
Lars Johansson ond på honom och skäller honom för
ett och annat samt knäpper honom på näsan, jemväl
några gånger velat slå honom med skrifbrädet, om han,
Furubom, det ej förhindrat hade. Och eftersom Lars
Johansson då begynte förtälja, huru en och annan på
gatorna blifver öfverfallen, tänkte de då blifva der
qvar till dess dager blefve, derföre ock han, Furubom,
skall begärt af värden att få en säng, och ehuruväl
de intet stort drucko, utan allenast suto och taltes
vid, skall värden likväl omsider förnekat dem mera
dricka, då Lars Johansson blifvit mycket onder,
sägandes åt värden: 'har Du intet velat mera tappa,
skulle Du det sagt oss före kl. 9. Då hade vi kunnat
gått bort och intet sutit här så länge.' Huru de nu
vidare suto, dricker han, Furubom, Lars Johansson
till, men
han (Lars Johansson) ville intet göra besked. Svarar
alltså han, Furubom, på fransyska: 'Det är intet
vin att truga bort; den som intet vill dricka,
så kan han låta bli.' "Mera skola de intet haft
sin emellan. Litet efter dricker löjtnanten Lars
Johansson till, då han (Lars Johansson) äfven sagt
sig icke vilja svara. Löjtnanten sade då: 'så måste
Du veta något med mig', beder honom så komma ut, och
går dermed löjtnanten i förstugan. När han derefter
kom in tillbaka, skall fuller Furubom hört att der
fäldes några skällsord; men hvad det var, kan han
intet minnas, utan de strax i en treflig hastighet
fattat ut sina värjor och parerade emot hvarandra,
så att han intet kunde skilja dem åt, ehuruväl han
skall slagit emellan dem med sin värja och balja
tillika, som det af hans dobbsko
synas skall. Och svär Furubom, att han der i stugan
icke hade ut sin värja; men när de kommo kull
i spiseln, stiger han till att skilja dem åt,
och som Lars Johansson sade sig vara stucken,
tager löjtnanten sin värja och går ut, Furubom
fattar i Lars Johansson och förde honom åt bordet,
jemväl ref upp jackan på honom, att se till om han
hade någon skada, efter som ingen blod syntes. Och
när han omsider förnam honom vara stucken i bröstet
och Lars Johansson segnade neder, kunde han fuller
märka, huru det var, går med utefter och hem i sitt
qvarter. Bekänner ock, att Grill ville hålla honom
fast, sedan han kom neder, men ville icke låta
hålla sig, utan tog litet på värjan, icke derföre
att han skall burit något stygn eller hugg på Lars
Johansson, utan allenast derföre, att han oskyldig
icke måtte blifva skymfad med arrest. Och skall han
väl strax efter om dagen komparerat här för Rätten,
om han vetat att så snart skulle blifvit ransakadt;
hafvandes han således intet hållit sig undan."

Jonas Håkansson, Petter Grills "källarpojke", sade
sig till kl. 2 varit hos dem och då gått och lagt
sig, men "emedlertid (under tiden) skola de intet
tält något ondt sins mellan. När han sedan af det
skri och rop i huset var kom upp, var allaredan allt
förbi, och Lars Johansson låg vid bordet på golfvet,
med handske i venstra handen och den andra på handen,
värjan stod i vrån vid kakelugnen, den han ock sedan
stoppade i baljan".





I Qvarnbacken.
(Tillhör poemet "I Qvarnbacken", se sid. 311.)


Pigan Annika Larsdotter berättar: när hon kom in, var
ingen derinne, utan Lars Johansson låg på bordsfoten
med sitt hufvud, och värjan låg bredvid honom, den
hon tog upp och satte vid kakelugnen.

Storm inkallades och tillspordes, om han nu något
hade att säga på häradshövdingen Furubom, "svarade
som förr att Furubom har ock måst haft ut sin värja,
och att Lars Johansson på enderas värja har måst sjelf
ränt sig, efter som Storm icke skall gifvit ut en stöt
efter Lars Johansson, utan allt parerat emot honom,
och skall han icke heller i den trängseln kunnat
gifva ut någon stöt".

Furubom "nekar ännu och med ed, att han sin värja
derinne blottat hade, som löjtnanten väl kan påminna
sig, och må han derföre icke söka att inveckla sig
i den gerningen, efter han allena med Lars Johansson
action och handel haft; påminnandes vidare löjtnanten,
huru han strax efter kom hem till honom i hans
qvarter och begärte penningar till läns, och fick
så tre dukater, på hvilka när han skulle gifva sin
obligation, darrade handen på honom, att han intet
skrifva kunde".

Storm "tillstod fuller, att han då fått tre dukater
till läns, men att han var hos Furubom skall han
gjort derför att förnimma huru det till stod med Lars
Johansson, hållandes än före, att Furubom haft ut
sin värja, särdeles efter han den dagen har hållit
sig undan".

Furubom "nekade att han hållit sig undan, lofvandes
skaffa hit vittnen, med dem han samma dag offentligen
talt hafver".

Attest ingafs af doktor Låhrman öfver Lars Johanssons
fem skador, "af hvilka den ene i bröstet var dödlig".

Mäster Hans Schultz förklarade, "att det slaget i
hufvudet är intet af någon värja, utan han det sig
stött hafver".

Mäster Johan Groop "på Lars Johanssons vägnar begärde
att, som här är dråp begånget, att honom (Storm)
derföre må vederfaras, hvad Guds och verldslig lag
i slika mål innehåller och förmår".

Ransakningen vid Kämnersrätten fortsattes ytterligare
och afslutades den 17 Augusti.

Häradshöfding Furubom bevisade nu med vittnesmål,
att han ej hållit sig undan. Den kapten Bengt Bohm,
hvilken varit i de öfrigas sällskap i början af
deras vistande på Fimmelstången, var nu tillstädes
och intygade, att "medan han var på källaren var
allt stilla; men om Thorsdags morgon, klockan 8
ungefär, mötte han Furubom på Söderbro vid slussen;
de taltes då intet mer vid hvarandra, än det Storm
hade gjort skadan; klockan 12 kom sedan Furubom till
honom i hans qvarter på Hornsgatan hos mäster Anders
Bagares enka, då de intet annat talt än beklagat den
olyckan". Mäster Johan Groop "gifver ännu vidare
mot hr Furubom, att han icke skall förhindrat dråpet,
utan han väl skall kunna gjort,
ty det   var   intet så snart bestäldt, efter den döde
hade fem sår,   och   dessutom   har   Furubom ändå
lånt löjtnanten penningar,   der   han likväl visste,
hvad gerning han hade gjort; och   påstår   derhos
mäster   Groop ännu, det skall Furubom, efter
löjtnantens   berättelse,   haft   sin värja ute".
Furubom "nekar   alldeles,   att   han  skall haft sin
värja ute, önskandes att   Gud   ville   göra   tecken
på honom, om han der i stugan haft ut sin värja;
föregifver ock,  det  skall han  gjort sin flit 
att förhindra dem andra, så mycket möjligt var,
men han det icke   göra   kunnat   uti sådan hast,
så furiauxe skola de varit ihop med hvarandra".

Ransakningen förvisades till "den högtärade
Magistraten". Den 22 Augusti företogs målet till
behandling vid Stockholms  Rådstufvurätt. Storm
yrkade vid detta tillfälle, att Furuboms  erbjudna
skriftliga berättelse skulle med ed styrkas; "men
som Rätten icke anstår att längre uppehålla med
denna sak, och Lieutenanten Arwed Christian Storm
efter föregången inqvisition och egen bekännelse
till bemälde dråp öfvertygad är, thy blifver han,
efter privilegierna, till Höglofliga Kongl.
Hofrätten härmedelst underdånigst remitterad".

Emellertid   lyckades   Storm,   med  tillhjelp af sin moder
öfverstelöjtnantskan Elisabeth Möller, hennes
tjenstepiga Maria Segelberg   samt   sex   beväpnade
män, hvaribland man trodde sig igenkänna två adelsmän
vid namn Lodhe, att den 7 November 1674 rymma ur
häktet (den  utförliga  ransakningen härom, hållen
vid Kämnersrätten den 10 och vid Rådstufvurätten
den   11 och 14 November, tvingar oss det knappa
utrymmet att förbigå) samt, förmodligen, begifva sig
till utlandet.

Lucidors blodiga skugga tyckes således hafva blifvit
ohämnad, men han behöfde ock ingen hämd, ty han
hade funnit den harmoni, han på jorden förgäfves
sökt. På hvilken af Stockholms kyrkogårdar skaldens
stoft nedsänkts till hvila, vet ingen. Samuel Columbus
och Niclas Keder tolkade på rim sina känslor vid
sångarbroderns och vännens bortgång.

Det porträtt, hvaraf vi här ofvan (sid. 305)
meddela en efterbildning, förmäles af traditionen
med anspråk på bestämdhet föreställa Lucidor; det
finnes på Gripsholms slott. De porträtter på Sko
slott, hvilka af romantiserande litteraturhistorici
(senast Hanselli) berättas föreställa Lucidor samt
Magdalena Sjöblad, äro bevisligen holländska motiver,
om ej rent af holländska originaler.

Lucidors samlade arbeten hafva blifvit utgifna af,
bl. a., J. Andersin (1688) och af P. Hanselli (1869).

Såsom psalmist har ännu i dag Lucidor en plats bland
våra yppersta författare. Hvad hans öfriga diktning
beträffar, kan man ej annat än instämma i omdömet, att
i den samma märkes en gryning till det egna genialiska
skaplynne, som sedan med full glans framstrålar i de
Bellmanska sångerna.

Birger Schöldström.





(Med illustration, se sid. 308.)

Orleans --   den   bekanta staden  i  Frankrike  -- hette
ursprungligen Gebonum, och redan Julius Cæsar visste
att   om   den samma berätta.     Sedan  Gallien
kommit under romarnes välde nämdes staden Aurelianum,
efter kejsar  Aurelianus, som förstorade och
befästade den. 

År  450 belägrades Orleans af Attila, men visste så
försvara   sig,   att   den  vilde   höfdingen
med sina hunner måste draga   derifrån   med
oförrättadt   ärende.     År   1429   kommo
engelsmännen och kringrände staden, men det
var då den unga bondflickan   från   Domremy,
Jeanne  d'Arc, likt en ljungande blixt  från
höjden   kom  till sitt fosterlands försvar och
undsatte   den   stad,   efter   hvilken   hon
sedan fått det historiska namnet  Jungfrun
af Orleans.     Äfven i det senaste krig, som
hemsökt   la  belle France, nämnes Orleans.
Det var nämligen vid denna stad fransmännen,
under general Aurelle de Paladine, vunno sin enda
större seger under hela detta krig; men knappt
en   månad   derefter   måste   äfven  vid Orleans
Galliens  tupp vika för den tvehöfdade örnen.

I den gamla franska konungafamiljens historia spelar
ock Orleans en roll; sedan Filips af Valois tid var
den nämligen tidtals residens för en sidolinie af
kungliga huset, som sedermera behöll hertigtiteln af
Orleans. Den siste hertigen af Orleans var konung
Ludvig Filips äldste son, hvilken i början af
1840-talet genom ett fall ur vagnen förlorade lifvet.

Orleans är nu icke en befästad plats, såsom på
jungfruns tid. De fordna vallarne äro förvandlade
till promenader och prydas af vackra husrader.

De jernvägar, hvilka föra till Bordeaux, Tours,
Chateauroux och framför allt till Paris hafva sin
knytpunkt i Orleans, der en stenbro af 690 fots längd
binder Loires stränder med hvarandra. Mera kända än
universitetet och konstakademien, än den botaniska
trädgården och museerna, äro i utlandet ylle- och
bomullsväfverierna, bland hvilkas produkter ett slags
tyg erhållit namnet orleans, som nu mera af engelsmän
och tyskar tillverkas i stora qvantiteter

I vår illustration till denna lilla uppsats har tecknaren 
(sid. 308) framställt öfverst i miniaturskala en vy af Orleans 
och derunder dess begge största märkvärdigheter: den i götisk 
stil sedan hundra år uppförda katedralen och Jungfruns af 
Orleans staty på Place du Martroy -- den sistnämda 
utgörande ett minne, hvaröfver invånarne äro stolta, på samma 
gång bilden är föremål för aktning, ja, tillbedjan. Vid hvarje 
tid på dagen finner man nämligen på trappsteget till 
fotställningen gamla, andäktigt knäböjande qvinnor, som bringa 
jungfrun blommande växter med påskrifter: "Skydda mig", 
"hjelp mig". -- Och i sanning, icke alla kanoniserade helgon 
representera hvad den fromma folktron, om än i form af 
katolsk vidskepelse, dyrkar i denna bild -- fosterlandskärleken.

-



I Qvarnbacken.

(Med illustration, se sid. 309.)

Ur skyarne månen går fram och ler, 
försilfrande nejden i qvällens timma, 
och der bakom träden jag lågan ser 
från husliga härden i hyddan glimma.

Och qvarnen, som der uppå höjden står, 
mig syns som en jätte från fordna tider; 
han liksom förbittrad omkring sig slår, 
der han om sitt vara med ångan strider.

Till hemmet nyss mjölnaren styrt sin gång, 
se'n jätten han tvungit sin yra stanna, 
Nu höres från hyddan en enkel sång; 
hon sjunger så vackert, den mjölnarns Anna.

Den sången, den klingar så ren, så öm, 
om kärlek och tro och om hjertestrider; 
den väcker i minnet så mången dröm, 
der själen får solljus i höstetider.

Ja, sjung för de dina, skön Anna, sjung! 
ty när så du sjunger, som nu der inne, 
visst känner din fader på nytt sig ung, 
visst lifvas din tröttade moders sinne.

Du måne der uppe, hur rik din gärd! 
men vid allt ditt silfver likväl jag fryser; 
nej, tacka då vet jag förr hemmets härd --
dess guld både värmande är och lyser.

Zero.



Ett stigmannadåd.

År 1542 var för konung Gustaf I ett bekymrens år. 
Då uppreste sig mot hans makt och myndighet, mot den
religion, han nyss grundlagt i Sverige, och mot den
lagliga ordning, han sökt få rotfästad inom landet,
det svåraste, liksom det sista uppror, han under
sin regeringstid hade att bekämpa. Ehuru det jäste i
allmogens sinnen på många ställen, såsom i Dalsland,
i Tivedens trakter, i Rekarne och mångenstädes äfven i
städerna, var dock Småland, Sveriges då sydligaste
landskap, den egentliga härden för missnöjet.

En af orsakerna till detta missnöje var, som nyss
nämdes, den nya religionsläran, som bönderna hade
svårt att förstå redan derföre, att reformationen
mera kom till stånd på kunglig befallning, än på
öfvertygelsens väg, ty ingen af det nya presterskapet
vårdade sig synnerligen om att afgifva förklaringar,
och den gamla lärans anhängare försummade naturligtvis
icke att framställa det nya i den mörkaste dager. Men
en annan stor bidragande orsak till knorrandet var ock
det öfversitteri och det hjertlösa förtryck, hvartill
konungens fogdar i förening med de genom Gustaf I:s 
politik till stor makt och sjelfrådighet komne
adelsmännen gjorde sig skyldige och hvaröfver konungen
såg sig nödsakad att utfärda särskilta förmanings- och
klagobref. Mycket bidrog väl äfven åtskilliga af
konungen utfärdade s. k. hushållsstadgar, hvilka
visserligen för det hela medförde gagn, men dock
inskränkte böndernas frihet i handel och vandel,
och tyngden af denna inskränkning kändes må hända
hårdast i det karga Småland.

Den tidens smålänningar voro halfva barbarer. Det
skogbevuxna landet var nästan oberördt af de öfre
landskapens odling och befolkningen hade föga bekymmer
om det öfriga landets lag och rätt. Bonden på sin
enstaka gård i skogsbygden kände sig som sin egen
herre och ville ej veta af någon annan. När sålunda
främmande prester kommo och predikade en främmande
lära, som han icke förstod, när konungens fogde kom
och pålade honom nya skatter och förkunnade honom
lagar, mot hvilka hans traditioner och vanor uppreste
sig, och när slutligen adelsmännen i sitt junkerliga
högmod kommo och ofredade honom på flerahanda sätt
-- då förklarade han krig mot den nya läran, mot
fogdarne, mot herremännen!

"Och bönderna rotade sig tillsammans i skogarne
såsom svin i ollontiden", säger en samtida
krönikeskrifvare.

Snart funno de en anförare i den bekante Nils Dacke,
en fanatisk katolik och äfventyrare, född på andra
sidan danska gränsen, i Blekinge, af en rik och ansedd
bondeslägt. Han bodde nu i Sandsjö socken i Småland. I
en tvist med en bonde i Blekinge om ett hemman dömde
fogden honom från gården, hvaröfver han så upptändes
af vrede, att han sköt fogden ihjel. För detta och
andra brott, hvartill han gjort sig skyldig, blef
han fängslad på Kalmar slott och dömd att erlägga
böter. Hans egendom, ehuru betydlig, räckte ej
till, och för det lilla, som fattades, qvarhölls
han i fängelse. Då rymde han och sällade sig till de
missnöjde, blef stigman och började våren 1542 såsom
anförare ordna de vilda röfvareskarorna.

Bland Smålands bokskogar, berg, furuklädda dalar och
blomsterhöljda ängar, vid de idylliska insjöarne och
vid de rinnande vattnen lågo den tiden jemförelsevis
många stora herresäten, och vid en sjö, Bergqvarasjön,
låg det gamla Bergqvara slott, äldst och ståtligast
af alla. Det räknade bland sina förra ägare ättlingar
af landets äldsta och förnämligaste slägter och var
nu ett gods på öfver sjuttio hemman i Thure Trolles
ägo. Liksom förhållandet är med de flesta äldre
svenska herregods, känner man icke med säkerhet hvem
som är Bergqvaras grundläggare. Så mycket synes dock
vara säkert, som att slottet, hvaraf länge blott
vittrande ruiner återstått, af en Trolle byggdes
under första hälften af fjortonhundratalet.

Detta slott, på en i den vackra, af Helgån genomflutna
sjön utskjutande udde, beskrifves såsom särdeles
ståtligt. Det bestod af sex våningar och fyra torn,
hvilka liksom skanskorgar blifvit placerade i
hörnen. Nedra våningen var hvälfd och begagnades
till källare och fängelse. Ingången synes hafva
varit på norra sidan genom en lös trappa, som kunde
borttagas när så påfordrades. I öfrigt har slottet,
som till största delen byggts af otuktad sten, varit
befästadt med vallar och grafvar. Det uppfördes i en
orolig tid och fick sålunda en krigisk utrustning.

Vid detta slott var det som Dacke första gången
drabbade tillsammans med Gustaf I:s krigare under
konungens svåger Gustaf Stenbock. Den sednare hade
från Westergötland dragit in i Småland för att göra
slut på böndernas röfverier. Han


lät emellertid locka sig att gå i en snara, hvarföre
han, för att rädda sitt folk, måste söka skydd hos
Trolle på Bergqvara. Dacken belägrade slottet, men
var för svag, så att han efter ett lyckligt utfall
måste draga sig tillbaka åt skogarne. Han återkom
dock snart med förstärkta krafter och i sällskap med
sin anseddaste anhängare "Lill-Jösse den ordhållige",
enligt Per Brahe den slugaste och farligaste i hela
den upproriska hopen. Lill-Jösse var känd för tre
ovanliga egenskaper -- den första: att han på gammal
götisk sed höll sitt gifna ord i ära; den andra: att
han, ehuru liten till växten, hade bredare fötter,
än andra män, ty hvardera foten var försedd med sex
tår; och den tredje: att han äfven hade större händer,
än andra, ty
hvardera af hans händer hade sex fingrar. -- Dessa
båda män, "Dacke den svekfulle" och "Lill-Jösse
den ordhållige", belägrade nu Bergqvara med 2,500
man. Stenbock befann sig i en kritisk belägenhet
och följde sin konungs exempel att underhandla
med den upprorsmakare, som han för tillfället
ej kunde öfvervinna. Dacke befanns ej obenägen
och öfverflödade af löften och försäkringar om
underkastelse, så vida kungen ville lyssna till
böndernas klagomål, hvartill Stenbock lofvade sitt
biträde. Stenbock trodde på uppriktigheten af detta
tal och afslöt stillestånd på viss tid samt drog med
sina män mot norden.

Knappt var han emellertid öfver gränsen till
Westergötland förrän Dacke åter sammankallade sina
hemförlofvade bönder, hvilka, samlade, nu bildade
en här af tiotusen man. Det syntes klart, att hans
afsigt endast varit att få bort den för hans planer
besvärlige Stenbock. Med de fanatiserade skarorna
vände han sig å nyo mot Bergqvara och tog nu utan stor
möda in slottet. Med yttersta nöd kunde Thure Trolles
husfru, som låg i barnsäng, räddas om natten undan
de vilda stigmännen, hvilka slogo ihjel alla som de
påträffade, plundrade slottet på dess dyrbarheter och
tände slutligen eld på det samma. Rikt var det byte,
som de förde med sig derifrån till röfvarelägret. Med
detta dåd, ehuru ingalunda det
första af de upproriska bönderna begångna, började
den egentliga Dackefejden.


Bergqvara slottsruiner.
(Teckning af C. S. Hallbeck.)


Efter denna missgerning af blod och brand återvann
aldrig det stolta Bergqvara sin fordna glans. Redan
kort efter Dackes tid, och tätt bredvid den gamla
borgen, reste sig snart i föryngrad gestalt en
mera fridsäll boning, det nu varande Bergqvara,
hvars leende hvita former, omgifna af skuggrika
parker och doftande blomsterrabatter, framstå i
nutidens lugna dag som en glädtig kontrast till
de mörka minnen, som den dystra och vittrade
ruinen frammanar om stigmannen Dackes hemska dåd.

A.



På konungens bud.

Ett äfventyr från trettioåriga kriget af Axel S-g.

1. 

Räddning i nöden.

Ut kring en häpen verld flög på ryktets vingar namnet
Breitenfeld. "Den gamle korporalen", "Ligans svärd",
"Den oöfvervinnelige" och hvad han allt kallades,
den fruktansvärde Tilly, var slagen; hans stolta armé,
de kejserligas kärntrupper, hade skingrats som agnar
för vinden. "Snömajestätet" hade plötsligt vuxit till
en storhet och antagit former, fasta nog att ej längre
äfventyra att "smältas af söderns sol", ett öde som
man skämtsamt förutspått "Befriaren från Norden" i
de kejserliga kretsarne, der skämtet likväl nu hade
lemnat rum för ett dystert allvar och öfvermodet för
en växande fruktan.

Och man hade skäl till fruktan. Sällan hafva väl
lysande förhoppningar hastigare bleknat än dem, hvilka
Breitenfelds blodiga dag krossat vid kejsarhofvet i
Wien. Dessa ringaktade nordiska kättare, om hvilka
den gamle Tilly före slaget vid Breitenfeld till sina
trupper hade yttrat de föraktliga orden: "Sen dessa
nakna, uthungrade, uttröttade svenskar, med hästar
sämre än edra sämsta trossdragare! Riden rakt på dem,
och ryttare och häst skola vanmäktiga störta ned under
hofvarne af edra frustande springare", hade besegrat
regementen, som för sin tapperhet och krigsvana voro
bekanta öfver hela Tyskland -- såsom Tillys walloner,
Wallensteins kyrassierer, Kronbergs oöfvervinnelige
och de för sina ursinniga angrepp och sin vildhet
lika ryktbara Isolanis kroater. De blågula fanorna
hade från Breitenfelds slätt anträdt tåget mot söder
och Ferdinand kände kronan vackla på sitt hufvud,
der han nyss i sin stolta kejsarstad mottagit budet
om sin härs nederlag.

Hela den protestantiska verlden jublade och drog
ett djupt andedrag vid befrielsen från det tunga ok,
som länge tryckt dess skuldror.

Af tanken på denna "vändning genom Guds skickelse",
för att nyttja en nutida kejserlig härförares ord,
måtte, att döma af det hurtiga och tillitsfulla
uttrycket i hans drag, själen vara genomträngd hos den
unge officer, som en lugn och stilla septemberafton
år 1631 i spetsen för fyra ryttare af Per Brahes
ryktbara småländska regemente i sakta skridt red
genom Thüringerwaldes södra del och, lemnande bakom
sig dess dystra och oländiga skogstrakter, nalkades
Frankens vänliga dalar och soliga slättland.

Erik Lillie var ett och tjugu år, en äkta son af den
höga norden, smärt och reslig, blåögd och ljushårig
och med ett uttryck i blicken, som vittnade om att
fruktan var ett ord, som ej fått rum i hans ordbok,
och att inga hinder kunde hejda honom på hans väg
till lyckans och ärans höjder. Visserligen hade han
ännu ej hunnit synnerligen långt uppför dem, ty hans
löjtnantstitel var ej af äldre datum än segerdagen
vid Breitenfeld, der han på sjelfva slagfältet af
konungen befordrats till denna grad; men Erik var
ung och dertill djerf och förtröstansfull, och der
han nu i spetsen för sin lilla trupp trafvade framåt
på sin goda springare, öfverraskade han sig sjelf
med att drömma sig i spetsen för ett regemente,
då plötsligt ett skott, aflossadt i hans närhet,
väckte vår löjtnant ur hans drömmar om ära och glans.

Höga träd och täta snår kantade här på ömse sidor
den ej synnerligt breda väg, hvarpå våra fem ryttare
färdades, och stängde fullkomligt utsigten för dem,
i det de endast släppte igenom en och annan stråle
af den uppgående fullmånen.

"Framåt, gossar!" ropade derföre Erik Lillie till sina
ryttare och sporrade sin häst för att tillryggalägga
den korta väglängd som återstod till skogsbrynet, der
fri utsigt öfver slättlandet nedanför kunde vinnas.

Men för första gången vägrade det trogna djuret att
lyda sin herre, det reste sig på bakbenen och strök
med ett gällt gnäggande tillbaka. Då löjtnanten åter
lyckats få makt
med det oroliga djuret och lutade sig framåt för
att se hvad som skrämt det, föllo hans blickar på
en mensklig gestalt, i fall man så kunde kalla den
dvergartade skepnad, som med ett raskt språng svingat
sig öfver snåret vid vägkanten och i den halfskymning
som rådde sprungit rätt på den unge officerens häst.

Den lille mannen, som i första ögonblicket tycktes
beredd att skyndsamt vända tillbaka samma väg
han kommit, hejdade sig emellertid efter en snabb
mönstrande blick på de ryttare, med hvilka han så
oförmodadt stött tillsammans och närmade sig skyndsamt
löjtnanten, i det han, aftagande en stor spetsig mössa
af besynnerlig form, blottade ett oformligt stort
hufvud, hvars grofva drag och mörka ansigtsfärg gåfvo
honom en påfallande likhet med folksagans dvergar,
sådana den menskliga fantasien målat dem.

"Herr officer", skrek den lille dvergen, pekande åt
det håll, hvarifrån skottet hörts, "trollen röfva
bort den sköna borgfröken. Ni skall rädda fröken Maria,
den gudsengeln, och Röda Hans visar er vägen. Framåt,
herr riddare, framåt!

Hör ugglorna skria i natten 
Och trollena röfva bort skatten. 
Den bästa på jordene fanns. 
De taga ej gyllene lotter, 
Nej borgherrens vänaste dotter. 
Ho hej, en så'n lustelig dans."

Och med ett ljud midt emellan gråt och skratt började
den besynnerliga varelsen, hvars sinnen påtagligen
voro något rubbade, att med en snabbhet, som man ej
kunde vänta af honom, springa utför den sista delen
af sluttningen, tätt följd af ryttarne.

Just i det ögonblick, då de kommo ut på slätten,
som klart belystes af månen, small ännu ett skott,
omedelbart efterföljdt af tvenne andra, och vägledd
af blixtarne från skjutvapnen, sporrade Erik Lillie
sin häst åt det håll, der skotten lossats, medan den
lille dvergen eller Röda Hans, som han sjelf kallade
sig, hållande sig nästan i jemnbredd med det snabba
djuret, ilade åt samma håll och, svängande sin mössa,
skrek:

"Ho hej, en så'n lustelig dans".

Vid fånens skrik började en mörk grupp tätt invid
skogsbrynet skingra sig, och då Erik med utropet:
"För den sköna Maria!" på gammalt riddarevis med
dragen värja sprängde fram emot den, flydde tre eller
fyra ryttare derifrån och så nära, att kulan från
löjtnantens pistol slet hatten af den siste.

De flyendes snabba hästar och skymningen vid
skogsbrynet, utefter hvilket de ilade undan, gjorde
allt förföljande hopplöst och då vår löjtnant
dessutom nu var nog nära för att se, att det var
ett ungt fruntimmer, som jemte ett äldre och en
manlig följeslagare syntes varit målet för de flyende
ryttarnes anfall, ansåg han sin närvaro hos de genom
hans ankomst så lyckligt befriade mera betryggande
för dem, än en förföljelse med tvifvelaktig framgång.

Han steg derföre af sin häst, och vördnadsfullt
närmande sig den unga damen frågade han i deltagande
ton, huruvida någon af sällskapet blifvit skadad.

Den unga flickan, hvars utomordentligt sköna drag nu
voro betäckta af en dödlig blekhet och hvars vackra
ögon uttryckte den högsta grad af förskräckelse,
visade, ur stånd att yttra ett ord, med handen på
trenne lik, hvilka Erik nu först upptäckte.

Tvenne af dem hade, att döma af deras drägter, varit
den unga damens tjenare och med sina lif infriat sin
trohetsed till sin herrskarinna; den ene af dem höll
ännu i sin hand 

en pistol och den andres stelnade fingrar hade nyss
släppt en väldig huggvärja. Den tredje var en kroat,
en lång soldat med ett vildt och hemskt uttryck
i de af dödskampen förvridna ansigtsdragen, en af
dessa råa krigare af Tillys skingrade här, hvaraf
många efter nederlaget vid Breitenfeld ströfvade
omkring i smärre grupper, förande krig på egen hand,
lika godt om mot vän eller fiende.

"J hafven blifvit öfverfallna af dessa ovärdiga
soldater, mina damer?" frågade Erik Lillie, mera för
att börja ett samtal, än för att förvissa sig om hvad
han redan kunnat sluta till.

"Ack, ers nåd" -- började den äldre af de båda
fruntimmerna, som påtagligen var någonting midt
emellan sällskapsdam och tjenarinna -- hvilken
förskräcklig dag! Vi befunno oss på hemresa från ett
besök i Königshofen, då dessa förfärliga menniskor
nyss öfverföllo oss. De sköto våra vagnshästar
och då vi sprungo ur vagnen och flydde uppåt skogen
förföljde de oss. De båda stackars gossarne der hafva
med uppoffringen af sina egna lif sökt att rädda
våra, men om ej ni i en så lycklig stund kommit till
vår hjelp, skulle vi ofelbart alla hafva blifvit
massakrerade af dessa banditer."

"Och på hvad sätt kan jag nu vara er till tjenst,
min fröken?" frågade Erik och tillade derefter:
"mitt namn är Erik Lillie, löjtnant vid Smålands
ryttare i konungens af Sverige tjenst."

"Pax vobiscum", inföll nu en döf, graflik stämma,
och ur skuggan, der han hittills stått, framträdde de
båda damernas följeslagare, en lång, något lutande
gestalt, hvars drägt utvisade att det var en munk,
och fästande på Erik ett par ögon, hvilkas mörka
glans tycktes vår löjtnant hafva något af skallerorm
uti sig, fortfor han: "Fröken von Felsenburg skulle
utan tvifvel vara er synnerligt tacksam, om ni läte
en af edra ryttare föra ett bud om vår belägenhet
till grefvens, hennes faders slott, som ligger ett
kort stycke väg härifrån. Ni kan sjelf se tornen der
uppe öfver trädtopparne", fortfor han och visade med
handen uppåt en bergssluttning.

"Med största nöje, min fröken", svarade Erik Lillie,
vändande sig till den unga flickan, men öfverröstades
af Röda Hans, som inföll:

"Jag känner vägen, jag. Om ett ögonblick är jag
tillbaka. Gå ni in i min stuga under tiden, ty annars
kunde trollen komma åter för att hämta sin skatt,

Den bästa på jordene fanns."

Och trallande sin enformiga melodi försvann den lille
mannen i skogsbrynet och ilade snabbt som ett rådjur
uppför bergets branta sluttning.

"Om ni, min far, tillåter", sade nu den unga fröken
med en mild och välljudande röst, "så följa vi Röda
Hans' råd, ty qvällen är kall."

Och sedan patern nickat ett stumt bifall, tog hela
sällskapet vägen öfver slätten till en liten, på
afstånd knappt märkbar byggning, som låg inbäddad i
en skogsdunge.

På en smal spång, som ledde öfver en sakta
framflytande bäck, närmade sig Maria, åtföljd af
sin följeslagerska samt patern och Erik Lillie,
den oansenliga byggnaden, medan de fyra ryttarne med
spända pistoler höllo vakt deromkring.

En tung träklinka, som utgjorde hela stängslet till
dvergmannens hemvist, öppnades lätt och sällskapet
inträdde i ett rum, genom hvars enda af korslagda
brädspjelor täckta fönster ett svagt månljus
inträngde.

"Pater Antonius, min gode biktfader, har redan
tackat er för det välkomna bistånd ni skänkt oss",
yttrade Maria von Felsenburg, sedan hon tagit plats
på den lilla bänk, som utgjorde den enda sittplatsen
i rummet, "men tillåt också mig att af hjertat betyga
er min innerliga erkänsla för ..."

"Min fröken", afbröt henne Erik lifligt och tryckte
en kyss pä den sköna flickans framräckta hand,
"ni förstorar värdet af min handling. Hvad jag
gjort skulle hvarje man i mitt ställe också hafva
gjort. Det enda som grämer mig är att jag ej fått
gifva ett ärligt hugg till er ära och näpsa dessa
kringströfvande skurkar så som de hade förtjenat."

"Jag hörde visserligen berättas att nejden häromkring
skulle vara osäker och kommendanten i Königshofen
uppmanade mig för den skull att medtaga en eskort",
sade här munken, afbrytande de båda ungas samtal,
hvilket han ej tycktes bevittnat med blida ögon,
"men då man försäkrade mig, att de svenska trupperna
redan skulle öfver skogstrakterna nedkommit hit
och jag hört att eder konung (här gjorde munken
ett litet uppehåll och mumlade några latinska ord,
af hvilka Erik tyckte sig förnimma en from önskan
om 'evig eld', ehuru han ej låtsade sig förstå dem)
skall inom sin här upprätthålla en sträng disciplin,
fruktade jag ej att anförtro mig och mitt sällskap åt
hans officerares beskydd; man hade äfven sagt mig",
tillade han efter någon stund och liksom tvekande,
"att bönderna i trakten hade sammanrotat sig för att
förhindra svenska härens tåg."

"Man har ej heller bedragit er, vördige fader",
svarade Erik, som väl visste att de katolska
presternas fanatism ej haft så ringa del i böndernas
uppviglande. "Några strider hafva äfven förefallit,
men oordnade bondhopar voro lätta hinder att
öfvervinna för en armé, som besegrat Tillys
veteraner."

Pater Antonius bet sig i läppen och frågade icke
vidare, och samtalet, som hotade att antaga en något
hetsig karakter, blef  här  afbrutet af ett högt
"verda!"  från en af de utanför postande ryttarne.
Ögonblicket derpå rycktes dörren upp och Röda Hans
hoppade in i rummet med orden: 

"Så der ja, fröken, nu väntar ert folk der ute."

Maria von Felsenburg reste sig upp och räckte Erik sin
hand till afsked, hvarpå hon med en varm blick och
en vänlig böjning på det sköna hufvud et lemnade
dvergens torftiga boning.

Ett par minuter derefter satt hon till
häst och tog, ledsågad af ett halft dussin fackelbärande ryttare,
vägen till slottet,
medan   Erik   Lillie,   i djupet af sitt hjerta gömmande hennes
sköna   bild   och   hennes   varma   afskedsblick, med  korslagda
armar   drömmande   stod   lutad   mot   den   låga hyddans dörr.
Öfver den framtidsverld af ära och glans, han drömt sig, hade
den   första kärlekens uppgående sol börjat sprida sitt 
rosenskimmer och, belyst af detta, strålade klar för
hans själs öga den sköna Marias bild.

Hade vår löjtnant ej varit så djupt försjunken i sina
ljusa drömmar, skulle han säkert märkt den mörka,
hotfulla blick pater Antonius vid afresan fäste på
den hatade kättaren, en blick som ej tycktes båda
godt för ett stundande återseende.

Slutligen tog dock  naturen ut sin rätt  och ur
sina svärmiska   drömmar   väcktes  helt  prosaiskt
den  unge krigaren af sin   hungrande   mage,
som på ett oförtydbart sätt  gjorde sig påmind.
Ett par timmars oafbruten ridt kan väl  också gifva 
en   frisk   och   härdad  kropp aptit och, vändande
sig till den ensliga   stugans   innebyggare,
frågade han,  när sista skymten af de blossande
facklorna försvunnit i den täta skogen:

"Hör på, Hans, har du något att gifva oss till bästa?" 

"Trollet tog skatten ändå", skrattade den
lille gubben, som ej tycktes hafva hört löjtnantens
fråga, och nickade lustigt gång på gång. "Hade
jesuiten vetat hvad jag vet, så skulle nog fem lik
till blifvit gamföda i natt. -- Unge gref' Max skrattade
alltid åt kättarne, men Röda Hans hörde trollen
skratta med, han, och derföre tänkte han också,
att det der skrattet skulle komma ofärd åstad. Gref'
Max fick en signad värja med sig i fält och jesuiten
läste ändå tolf hela pater noster öfver den. Men jag
tänker som gamle Kurt friskytten, jag, att stål eller
bly biter inte på svenskarne. Det är bara att öda
tid och krut i onödan, säger han, att stå och skjuta
till måls på kättarne. Lika gerna kan man då skjuta på
månen der uppe. Och att presterna läsa, se det hjelper
bestämdt inte, säger Kurt. Nej det finnes bara en, som
kan stöpa den kula, hvilken skall fälla en kättare,
men det är Kurts hemlighet det och ..."

"Hör på, min gode man", afbröt här Erik den lille fånen,
hvilken hade satt sig ned på en sten med armbågarne
på knäna och hakan stödd i händerna och, talande
högt för sig

sjelf, redan syntes hafva förgätit att han ej
var ensam. För att anslå ett samtalsämne, som
öfverensstämde med den talandes egen tankegång och
derigenom lättare rycka honom ur den själsfrånvaro,
hvaruti han fallit, frågade vår löjtnant: "Hvem var
grefve Max?"

Röda Hans lyfte långsamt upp hufvudet och såg på
honom en stund med ett ytterligt förvånadt utseende,
hvarefter han brast ut i ett kort och tyst skratt.

"Vet inte hans nåd hvem gref' Max var. Åh kors, det
var lustigt", svarade han, sedan hans munterhet
lagt sig. "Gref' Max var svarta grefvens son och
älsklingsbarn vet jag. Visst säger man att fröken
Maria ligger grefven ömt om hjertat, men se det är ett
intet mot hvad unga herrn gjorde. Han var ju den gamle
borgherrens framtidshopp vet jag och skulle en gång
blifva borgherre han också. Men nu dör slägten ut och
det är det som gamla grefven sörjer öfver. Synd var
det på en så präktig ung herre. Det var den stoltaste
kavaljer, som stridt i kejsarens härar, och den
skickligaste ryttaren bland de vackra kyrassiererna,
som man nu säger vara nedhuggna till sista man."

"Det var skada på den unge grefven", instämde
löjtnanten. "Men nu är tid, min gubbe", fortfor
han och slog dvergen ett kraftigt slag på axeln,
"att säga mig hvar jag skall få ett godt mål och en
flaska drickbart vin."

"Jo, om hans nåd följer vägen rakt fram till det
lilla ljuset ni ser der borta, så råkar ni på fader
Werners värdshus "Kejsarkronan" och der kan ni få mat
och vin i öfverflöd. Men akta er väl för trollen. De
pläga rufva der om natten och jag vill inte att något
ondt skall hända den som räddat min goda fröken."

Med dessa ord gick Röda Hans in i sitt låga hus och
stängde dörren efter sig, medan Erik Lillie med sina
ryttare raskt trafvade bort i den anvisade riktningen
utan att bekymra sig om den dunkla antydning om
en hotande fara, som den lille mannens sista ord
inneburit.

2.

Räddarens lön.

Erik Lillie visste väl att bönderna talrikt gripit
till vapen för att göra de anryckande svenskarne
motstånd och sjelf hade han vid inträngandet i
Thüringerwalde deltagit i ett par skärmytslingar mot
dem, men den lätthet, hvarmed dessa oordnade hopar
skingrats af ett ringa antal väl disciplinerade och
krigsvana soldater, hade ingifvit honom liksom hans
ryttare ett till sorglöshet gränsande förakt för
dylika fiender. Det var derföre som han ej heller
fästade någon uppmärksamhet vid dvergmannens gåtfulla
varning, och med tankarne ännu upptagna af den sköna
Maria von Felsenburg anlände han inom kort till
"Kejsarkronans" port, i hvilken mäster Werner i egen
person mottog dem.

Sedan Erik, såsom en omtänksam ryttare anstår,
först dragit försorg derom att hästarne förts under
tak och blifvit försedda med rikligt foder, följde
han och ryttarne den bugande värdshusvärden in i
"Kejsarkronans" icke just synnerligen ståtliga
gästrum.

Ett temmeligen stort, men lågt och nedrökt rum
med svartnade väggar och ett tak, som ej på länge
förnyat bekantskapen med färgpytsen, utgjorde den
föga inbjudande gästsalen i det med ett så prunkande
namn utrustade värdshuset.

I det ögonblick löjtnanten trädde in i rummet,
tillslöts hastigt en dörr på den motsatta sidan, och
om Erik vändt sig om, skulle han ej kunnat undgå att
iakttaga den synbara oro, soin afspeglade sig i de
blickar, hvilka värden på "Kejsarkronan" just fäste
på den så hastigt tillslutna dörren.

Men Erik var icke misstänksam af naturen och ett
treårigt fältlif hade ingalunda bidragit att minska
den tillitsfulla sorglöshet, som var det mest
utmärkande draget i den unge löjtnantens karakter.

Knappt hade mäster Werner förvissat sig om att salen
var tom, förrän hans trinda ansigte genast återtog
sitt ständigt leende uttryck och han med en bugning, så
ödmjuk som hans respektabla mage tillät, frågade
"hvad hans nåd befallde?" 

"Det   bästa  huset förmår",
svarade Erik.    "Ett par rådjursstekar, som kunna
mätta fem hungriga soldater."

"Rätt   så,   gubbe", inföll löjtnantens närmaste man, den
muntre sergeant Spåre, och slog den bugande värdshusvärden
på   axeln med en kraft, som nödgade mäster Werner till ett
ofrivilligt knäfall under ryttarnes skallande skratt. 

Med en föga vänlig blick på sergeanten reste sig värden
och skyndade ut i köket.    Ej långt derefter sutto
Erik Lillie och   sergeanten   vid   ett bord och
de trenne ryttarne vid ett annat.

Hans   Spåre   höjde   just  sin bägare för att med ett för
tillfallet  lämpligt   tal   gifva   sin   förman
del   af de angenäma
känslor, som vid åsynen af den rykande steken och de tvenne
glindrande vinflaskorna intogo honom, då en psalm, uppstämd
af  en sträf och entonig röst, band orden på hans tunga och
kom honom att helt tyst tömma sin bräddade bägare.

Det var en af ryttarne, en karl af ovanlig längd,
mager, men senfull och med lemmar som vittnade om
ovanliga kroppskrafter, hvilken så oförmodadt afklippt
sergeantens tillämnade festtal.

Korporal   Mårten   var   en   religiös svärmare och skulle
otvifvelaktigt varit mera på sin plats i en Cromwells
puritanska armé, än bland Per Brahes muntra
ryttare, men i öfrigt var han en rask soldat och,
ehuru af ett något lugnare temperament, än mången
hetsig officer kunde lida, var korporalen, om ock
sen att draga sin värja, oförliknelig i tapperhet
och uthållighet, när han en gång hade sin goda klinga
i handen.

En religiositet af det slag som korporalens var just ingen
alldaglig företeelse under dessa krigiska tider, der sjelfva lifvet,
genom   att dagligen och stundligen sättas på spel, hade fallit
i   värde, men Mårtens  religiösa nit var allvarligt menadt och
så   fritt   från   hyckleri, att hans kamrater, vana dervid, hade
lagt bort att förvåna sig och till och med att skämta deröfver.

Sedan   den   för   en   värdshussal   ej   just vanliga sången
blifvit slutad, satte sig sångaren allvarligt och värdigt ned och
började att, som en hungrig soldat anstår, göra heder åt den
rykande anrättningen.

"Har löjtnanten hört huru Mårten härom dagen blef
omkullriden af en fiendtlig ryttare?" frågade
sergeant Spåre, när korporalen efter förrättad
andaktsöfning började göra skäl för sig vid
bordet. "En ganska kostlig historia! -- Vår 
hederlige psalmist var en vacker dag ute på förpost och i
bra nära grannskap med dessa 'otrons barn', dessa
'Belials söner', dessa amalekiter och kananéer,
såsom Mårten lika vackert som kraftigt benämner
kejsarens soldater. Nå, den som fått sångens
gåfva i så rikt mått sig beskärd, som Mårten, bör ej
hushålla med den, utan låta den lända andra menniskor
till nytta och uppbyggelse, och trogen sin vana lät
Mårten sin häst fot för fot vandra vägen framåt,
medan han sjelf med boken i hand stämde upp en
lämplig psalm. Men hvad hände, jo just som han
slutat tredje versen och skulle börja den fjerde,
spränger en omusikalisk amalekit rätt emot honom,
och som vår hederlige korporal ej ansåg sig kunna
draga sin värja eller styra sin häst förrän han
slutat sin psalm, så hade ett, tu, tre han och hans
häst bytt om platser, så att hästen var öfver och
ryttaren under ..." 

"Nu kan din lögnaktiga tunga hafva lupit nog, sergeant",
afbröt   honom   här korporalen med bister
min och vände sig derefter till Erik Lillie, som
småleende lyssnat till sergeantens något starkt
färglagda berättelse.   "Ser ni, herr löjtnant,
förhållandet   var   ej   sådant,   som   denne
vrångvise och lättfärdige syndaträl berättat det.
Den otrogne kom öfver mig från ett bakhåll ..."

"Rätta   sättet att undvika bakhåll är just icke att
hafva ögonen   fästade i  en bok", inföll sergeanten
skrattande, men, utan   att   fasta   sig   vid
detta  afbrott eller bevärdiga talaren med en blick,
fortfor emellertid korporalen:

"Från ett bakhåll föll assyriern öfver mig och innan
jag hunnit draga mitt svärd eller vända min häst,
hade vi båda fått en så häftig stöt, att vi tumlade
omkull på vägen, men

jag var snart på benen igen och sedan kyrassieren
lossat sin pistol, utan att träffa mig, fattade jag
hans häst vid tygeln och klöf den otrogne hundens
hufvud."

Sedan han slutat denna sin berättelse, vände sig
korporalen åter till sergeanten och började med sträng
röst en straffpredikan.

"Du är en förvissnad lem på den heliga kropp, som
kallas Guds kyrka", sade han, "och du kommer lika
säkert att brinna i den eviga elden, som din flaska
der att tömmas till sista droppan. Som menniskan sår
skall hon ock uppskära. Du har sått i fåvitsko och
du skördar endast tistlar och törnen. För dig finnes
ingen glädje på jorden ..."

"Finnes det icke?" genmälte honom sergeanten,
som började blifva allt muntrare ju närmare han
nalkades bottnen på sin flaska. "Jo, fördöme mig,
finnes det icke så. Eller hvad säger du, gamle Mårten,
om en stek, sådan som den hvilken nu håller på att
förintas mellan dina heliga tänder, eller en flaska
äkta rhenskt, lik den till hvars botten jag långsamt
och med vemod nalkas, eller en vacker flicka med
blåa ögon, eller svarta i värsta fall, och läppar,
mjuka som ett par drufvor i dessa välsignade länder
(här gjorde sergeanten ett uppehåll och spetsade
sina läppar, så att de uppvridna mustascherna kommo i
ett förtroligt grannskap med hans små plirande ögon)
eller också en dag sådan som den vid Breitenfeld, när
huggen falla tätt, som bibelorden öfver din skorrande
tunga, och soldater sådana som Pappenheims mejas ned
som gräs. Är icke det källor till glädje allt det
der? Skål, gubbe! För vin och qvinnor och en ärlig
strid tömmer Hans Spåre sin bägare i botten."

"Edra läppar öppnas aldrig för annat än fåfängligt
tal och oheliga sånger", började ånyo den gamle
korporalen, men afbröts genast af sergeanten:

"Rätt så, kamrat. Der påminde du mig om något som Hans
Spåre skall vara mästare i, om man får tro ryktets
falska gudinna. En sång vid en flaska vin, det passar
tillsammans som sol och sommarhimmel." Och med stark
och välljudande röst sjöng den muntre sergeanten
följande krigaresång:

I sadeln kamrater! se springaren god
Ren vränskas och frustar; han vädrar blod,
Han känner att ovän är nära.
I solen låt glänsa ditt blanka svärd,
Du slåss för din kung, ditt land, din härd
Och målet är seger och ära.

Hurra!    Och framåt som en stormvind det går.
Slut leden!   Hugg in der och segern är vår:
Förskräckta fly fiendens skaror.
Hej! lustigt är krigarens lif ändå,
Mitt hem är min fana, den gula och blå.
Min verld det är strider och faror.

Men kommer en tärna med ögon blå,
Jag ta'r mig en kyss -- jag ta'r kanske två, 
En krigsman förstår ej att spara, 
Och sägen mig nu om det ges en lott 
Mer herrlig än den som krigaren fått? 
Skam den som ett nej mig vill svara!

Skål, kamrater, kungens skål.    Lefve kungen!"

"Lefve kungen!" utropade också Erik Lillie och
spratt upp ur de rosenfärgade drömmar, som allt sedan
skilsmessan från den sköna Maria von Felsenburg envist
hägrade för hans syn.

"Lefve kungen!" eftersade de trenne ryttarne, men ännu
hade icke ljudet af deras gemensamma utrop förklingat,
då ett skott plötsligt lossades från en lucka i taket,
omedelbart efterföljdt af flere andra, bland hvilka
ett dödligt träffade korporal Mårtens närmaste granne
och kom den gamle fanatikern att med en för hans lugna
natur ovanlig häftighet springa upp från stolen.

I samma ögonblick skottet brann af, slocknade
taklampan och rummet var i ett ögonblick försänkt
i det djupaste mörker, som endast genomkorsades
af blixtarne från flere tätt på hvarandra följande
skott.

"Förräderi!" utbrast Erik Lillie vid ljudet af
det första skottet och sprang upp med dragen
värja. "Trycken eder intill väggen, kamrater, här
åt fönstersidan", fortfor han, då lampan slocknade
och de befunno sig i mörkret. "Vi måste bana oss väg
genom fönstren."

"D--n anamma denne förrädiske skurk!" utbrast den
förgrymmade sergeanten och lossade på måfå sin pistol
mot det håll, der mäster Werner tronade. Ett skri af
smärta bevisade, att kulan träffat sitt mål och att
förrädaren fått sin förtjente lön.

Emellertid hade Erik stött upp ett af fönstren och
hoppade nu ut derigenom med ropet:

"Häråt, kamrater!"

Hans Spåre följde honom raskt, men Mårten, som
var mera ovig och långsam i sina rörelser, hann ej
att uppnå fönstret förrän flere beväpnade karlar
redan inträngt i rummet och tvungit honom och hans
qvarblifne kamrat att försvara sig. Nedkomne på marken
vände sig löjtnanten och sergeanten åt det håll,
der de visste stallet vara beläget, men de hade ej
tagit ett par steg, förrän de funno sig omringade
af väl ett dussin fiender, som de i den frambrytande
månens sken sågo vara bönder, beväpnade med bössor,
pikar eller svärd, och hvilkas vilda ögonkast tydligt
visade dem, att det här endast gällde att dyrt sälja
sina lif. På någon räddning var ej att tänka.

Af bullret inifrån värdshussalen, dit återvägen redan
var spärrad för dem, kunde de höra att Mårten kämpade
en förtviflad strid mot öfvermakten.

Erik lossade emellertid sin pistol rätt i ansigtet
på den närmaste af fienderna och högg derefter
oförskräckt in, för att bryta den allt trängre
kretsen, medan sergeanten å sin sida, skummande
af vrede, lät hugg på hugg hagla åt alla sidor och
manligt värjde sig mot de påträngande fienderna.

Men öfvermakten var för stor, ty böndernas antal
växte alltjemt, medan de båda svenskarnes krafter
allt mera aftogo. Med rygg mot rygg slöto de sig
tillsammans och beredde sig på att invänta döden,
då plötsligt en häftig ryckning af ett omkring deras
ben kastadt rep bragte dem båda på fall. Ögonblicket
derefter voro de afväpnade och deras händer bundna.

"Tanta bara, ni fördömda bondlurkar", mumlade
den förbittrade sergeanten. "Kommer jag hit med
vårt regemente en gång, så skola edra hus samt och
synnerligen få tjena oss till lustiga lägereldar. Men
se der kommer, min själ, Mårten. Han har således inte
sjungit sin sista vers ännu."

Och verkligen syntes icke nu den långa korporalen på
husets trappa, utför hvilken han med bundna händer
temmeligen omildt knuffades mellan ett halft dussin
vaktare.

"Välkommen, du gamla psalmsjungande helgon!" helsade
honom Hans Spåre, i hvars sinne sorgen tycktes hafva
lika svårt att trifvas, som ett gladt löje på den
gamle religionssvärmarens läppar. "Din tro hafver
icke hjelpt dig denna gång."

"Dessa assyrier skola en dag krossas af Guds utvalda
folk, såsom af åskstrålen splittras ett förtorkadt
träd allt intill dess rot. Detta säger den man,
hvilken ögonen öppnade äro; detta säger den som
hörer Guds tal, mins det, du Babylons lättfärdige
son", svarade honom korporalen och satte sig lugnt
ned på en sten samt stirrade oafbrutet på marken.

Då hördes en hård och djup röst, som föreföll Erik
Lillie bekant, uttala orden:

"Fören   dessa kättare till slottet
Felsenburg, mina barn. De äro redan väntade der."

Och   då   Erik  vände   sig   åt   det håll, hvarifrån rösten
kommit,   mötte   han  pater Antonii mörka, glänsande öga och
såg  jesuiten med sänkt röst hviska några ord i örat på den
som   tycktes   vara   böndernas  anförare, hvarefter han med
snabba   steg tog vägen åt skogen, men i en helt annan 
riktning än den som ledde till slottet Felsenburg.

3.

Den vilda jagten.

Den skogsväg jesuiten valde beträddes aldrig af
menniskofot vid den sena tid som pater Antonius valt
för sin vandring, ty den dystra och otillgängliga
trakt, dit han styrde sina steg, hade just icke det
bästa rykte om sig.

Den smala gångstigen, som mellan höga träd och täta
snår slingrade sig uppför en långsluttande skogsbacke
och der patern vid hvartannat steg skulle äfventyrat
att stupa omkull öfver uppstående trädrötter
eller slingerväxter, derest ej en blindlyktas sken
vägledt honom, förde nämligen till ett i nejden
illa anskrifvet ställe, som kallades "Hexkapellet",
emedan, enligt den i trakten gängse sägnen, hexorna
der plägade samlas till bullrande midnattsfester.

Men pater Antonius tycktes snarare önska än frukta
ett möte med "kapellets" nattliga invånare, att
dömma af den snabbhet, hvarmed han, oaktadt den långt
framskridna tiden, skyndade framåt.

Den skogstrakt han genomvandrade var en af de vildaste
och ödsligaste som Thüringerwalde hade att bjuda på
och skulle väl kunnat göra en mindre modig vandrare
illa till mods. Den hemska stillheten afbröts endast
genom en och annan stormil, som susade genom de
höga trädens kronor, af det enformiga sorlet från
en sakta framrinnande bäck eller en ugglas döfva hu,
hu! Månen hade gömt sig bakom tunga moln och en och
annan regndroppe började falla, bebådande oväder till
natten.

Kommen till "Hexkapellet", en vid en korsväg belägen
underligt formad berghäll, från hvilken en klippspets,
liknande ett litet torn, sköt upp, stannade pater
Antonius ett ögonblick för att hämta andan efter sin
häftiga gång och vek derefter af till höger uppför
sluttningen, från hvars krön ett starkt sken flammade
honom till mötes.

På en öppning i skogen låg här en liten oansenlig
byggnad, snarare lik ett skjul än ett boningshus. Det
flammande skenet genom byggningens öppna dörr, de
genom skorstenen uppspringande gnistorna, hvilkas
lustiga dans egendomligt aftecknade sig mot den
svarta natthimmelen, och det hamrande ljud, som hördes
derinifrån, utvisade att det var en smedja. Här bodde
den gamle Kurt, friskytten, till yrket vapensmed,
men eljest känd som Thüringens väldigaste jägare.

Om Kurt ej just var synnerligen älskad af traktens
invånare, hvilkas sällskap han aldrig sökte, så
hade han i stället ingifvit dem en så mycket större
respekt, och en furste skulle ej af sina underhafvande
rönt ett vördnadsfullare bemötande, än det som kom den
gamle friskytten till del, då han stundom besökte de
angränsande byarne för att sälja sina vapen, hvilka
hade en strykande afsättning, ty det ansågs säkert,
att en af honom förfärdigad bössa ovilkorligen för
sin ägare medförde en aldrig svikande jagtlycka.

Många voro i öfrigt de vidunderliga berättelser,
som voro gängse om Kurts skicklighet att handtera sin
bössa. Att skjuta en i molnen sväfvande dufva eller
att i skymningen på ett eller tvåhundra stegs afstånd
fälla en korp hörde till de alldagligaste bragder,
som han med sitt aldrig felande gevär utfört. Att
sådant ej kunde tillgå på naturligt sätt, derom var
naturligtvis ingen fråga, och vida omkring visste man
också berätta, att Kurt mot förpantning af sin själ
köpt sin ovanliga skjutfärdighet af djefvulen sjelf.

Hvilken besökande som helst skulle med kännedom om
dessa hemska rykten säkerligen tvekat att, vid den
ovanliga tid som jesuiten nalkades friskyttens boning,
der aflägga ett besök; men pater Antonius tycktes
vara oåtkomlig för fruktan, eller föraktade han de
gängse sägnerna, ty utan tvekan eller dröjsmål trädde
han in i Kurts smedja med ett vänligt:

"God afton, min son."

Kurt vände sig långsamt om från sitt arbete och
betraktade ett ögonblick den inträdande liksom
misstrodde han sina egna ögon. Sedan han igenkänt
jesuiten, gjorde han en vördnadsfull helsning och
sade derefter:

"God afton, ärevördige fader.    Hvad för
er hit vid denna ovanliga tid?"

"Ett   uppdrag,   som,   om   det   lyckas, skall medföra vår
heliga   kyrkas   räddning   och vår tros seger. Jag har några
ord af vigt att säga dig, min son.    Men det måste ske snart,
ty tiden hastar."

"Jag skall strax vara beredd att höra er", svarade Kurt
och   afkastade   sin   arbetsdrägt  samt tvättade hastigt sotet af
ansigte och händer.    Sedan han derefter påtagit en grön jagtrock,   
tillade   han,   öppnande dörren till ett innanför smedjan
beläget boningsrum:  "stig in här, min far."

Patern inträdde i det af en rökig lampa sparsamt 
upplysta rummet, hvars väggar pryddes af hufvudena utaf
fällda djur, mellan hvilka här och der ett konstrikt
arbetadt vapen blänkte.

Sedan  jesuiten   tagit  plats på en trästol, satte sig Kurt
midt emot honom på andra sidan om ett groft arbetadt bord. 

Den gamle friskytten var en undersätsig, starkt byggd
man af omkring sextio års ålder. Det tjocka
gråsprängda håret och det yfviga skägget, som hängde
långt ned på hans hvälfda bröst, gåfvo honom ett
nästan vördnadsbjudande utseende, hade blott icke
den besynnerliga glansen i hans djupt  liggande och
af ett par buskiga ögonbryn beskuggade svarta  ögon
ingifvit betraktaren misstro och fruktan.

"Hvad önskar ni, min far?" frågade friskytten, då
jesuiten dröjde att framföra sitt ärende.

"Hör på, min son", började omsider patern och
betraktade   den gamle jägaren med genomträngande
blickar.    "Man påstår att ditt gevär aldrig förfelar
sitt mål." 

"Sanct Hubertus har hittills varit mig bevågen", svarade
friskytten, undvikande att direkt besvara jesuitens fråga. 

"Ser   du,   min   son,   jag begär ett skott, ett enda skott
ur ditt gevär, men ett skott, på hvilket den katolska
kyrkans räddning och vår tros seger bero. Gustaf
Adolf, kättarekonungen, skall i morgon med sin
här tåga förbi ned till Franken. Han kommer från
Breitenfelds slagfält, der han tillfogat kejsarens
härar ett kännbart nederlag och vår heliga kyrka ett
blödande sår. Som ulfvar kasta sig desse kättare öfver
våra hjordar. Det gäller nu att hämnas Guds moder,
att straffa skändaren af vår tro och till redskap för
straffet har den heliga jungfrun utsett dig. Vill du
vinna hennes nåd, vill du rädda vår kyrka?"

"Ni menar således, min far ..."

"Jag menar att en väl riktad kula, till exempel
från Hjortklippan vid vägen, skulle afbryta
kättarekonungens segerbana och blifva ett tecken till
de skingrade kämparne för vår tro att åter samla
sig. Deras konungs död skulle nedslå svenskarnes
mod lika mycket som den skulle höja de våras. Nåväl,
hvarföre tvekar du, min son?"

Kurt svarade icke. Han tycktes hafva fallit i djupa
tankar, der han satt med armbågarne på bordet och
hakan stödd i händerna, stirrande rätt framför sig,
utan att ändock se. Först då patern lätt vidrörde
hans hand, spratt han upp och mumlade, liksom för
sig sjelf:

"Nej, nej, det hjelper inte. En mäktigare kraft än
min skyddar honom."

"Hvad menar du?"

"Kungen är hård", svarade Kurt vresigt och började
att med stora steg mäta golfvet. "Det har Rothmann
sagt mig, den gamle ryttaren, som undkommit från
olycksdagen vid Breitenfeld med förlust af en arm."

"Och intet sätt finnes att bryta en sådan
kraft?" frågade jesuiten, som med all sin lärdom
förenade en hög grad af vidskeplighet.

"Jo visst finnes det ett", svarade Kurt, "men det är ett
förskräckligt   medel   och   mången jägare har det kostat hans
förstånd, hans syn, hans talförmåga eller till och med hans lif."

"Förklara   dig,   min   son", bad patern, hvars nyfikenhet
var väckt genom den gamle jägarens dunkla ord.

Kurt stannade tvärt, satte sig ned vid sin gästs
sida och stirrade länge på golfvet.

"Jo, ser ni", började han derefter med sänkt röst och
och grep hårdt om jesuitens arm. "När midnatt är inne
och månen står full på himmelen, då brusar Wuotan, den
vilda jagtens konung, fram i spetsen för sin luftiga
här. Då dånar de vilda hundarnes skall mellan träden,
som tyckas stå i ljusan låga, då höres den brusande
jagtens gälla ho, ho! halloh! skälla genom skogen och
öfver allt detta dånar en ursinnig storm och ljungar
blixt på blixt ur kolsvarta skyar. Den jägare, som då
har mod att stiga fram intill den väg, der den vilda
jagten brusar fram, och utan mål eller sigte afskjuta
sin bössa, han erhåller af Wuotan sjelf den aldrig
felande kulan. Men han får ej förråda hvad han sett
för någon dödlig och ej öppna sin mun förrän dagen
åter är inne och solen står uppe på himmelen. Och
har någon annan varit vittne till hans möte med den
vilda jagten, så måste denne tiga lika obrottsligt,
så vida ej kulan skall mista sin kraft och en säker
ofärd drabba dem båda."

Här tystnade den gamle jägaren, och pater Antonius,
som med spänd uppmärksamhet lyssnat till den hemska
berättelsen, erfor någonting liknande en obehaglig
rysning.

"Nu vet ni medlet", fortfor Kurt och återtog med
korslagda armar och sänkt hufvud sin vandring på
golfvet.    "Ett gräsligt medel är det och för mången
jägare, som försökt det, har   det ländt till olycka.
Ser ni, när den vilda jagten farit förbi, och allt
åter är stilla, så infinna sig hexorna, som hata
Wuotan,   hvilken   plägar   anställa jagt på dem.
De söfva nu jägaren och vända honom derunder så, att
fullmånen lyser på hans   ansigte   och   oroar hans
själ.    Då drifves den sofvande upp   och   omtalar
i   sömnen   hvad  han nyss förut upplefvat. Lyssnar
dervid   något   dödligt   öra   till  hans ord,
så är han förlorad. -- Som ni hör, är det ett högt
spel det gäller och jag   har   ingen   lust   att
till insats deri  vedervåga mitt gråa hufvud."

Den gamle skytten satte sig ned och tömde liksom till
bekräftelse på sina ord en väldig vinbägare i botten.

Men jesuiten ämnade ej så lätt uppgifva sin afsigt,
dertill hade han allt för stora egna intressen
att bevaka; jesuiternas guld, hvarmed han hade
i uppdrag att köpa "kättarekonungens" hufvud,
inbjöd   så   frestande   till   en   delning.
Det påstods visserligen   att   pater   Antonius
redan   förut var ägare af en ansenlig   rikedom,
men   den   gamla  satsen   "den mycket har, vill
mera ha'" fann här som alltid sin bekräftelse.
Man visste dessutom   berätta,   att   patern
ej   samlade  guldet för guldets egen   skull,
utan   ämnade  begagna det som ett medel att
nå det mål han eftersträfvade -- ett biskopsdöme
eller en kardinalshatt.    Sina skatter hade
ban anförtrott, så visste man att  förtälja,   åt
slottet   Felsenburgs   starka murar, der han i 
anseende   till   borgens   fasta   och   på samma gång
aflägsna läge trodde sig hafva dem i säkert förvar.

Då   jesuiten   såg   att  Kurts föresats ej kunde
förändras  genom   ett   blott öfvertalande och att
omsorgen om kejsarens seger   och   kyrkans   bestånd
ej voro nog mäktiga driffjädrar för att rubba den
gamle skyttens beslut, ansåg han tiden vara inne att
rycka fram med sitt kardinalskäl.

"Du har rätt, min son", började han derföre i
inställsam ton och, flyttande sig närmare friskytten,
lade han sin ena hand förtroligt pä hans skuldra,
medan han med den andra liksom ofrivilligt skramlade
med en hop guldmynt i fickan på sin grofva kåpa. "Det
spel du skall våga är verkligen högt. Också vill man
draga försorg derom att din vinst på det samma skall
blifva något mer än 'den aldrig felande kulan'. Jag
har nämligen i uppdrag att för kättarekonungens hufvud
bjuda dig en skatt så frikostig, att du för den samma
kan utbyta din låga koja mot ett skimrande palats."

Huru   stor  del af de vördiga fädernas signade
blodspenningar han sjelf ämnade behålla för egen del
fann pater  Antonius ej nödigt att anförtro sin
utsedde medbrottsling.

Men den lysande framtidsutsigt, som den förslagne
jesuiten  låtit   hägra   för  Kurts   blickar,
tycktes göra lika litet intryck
på den gamle vildskytten, som det skrammel af guld,
hvarmed talaren beledsagat sina ord.

Jägaren ryckte föraktligt på axlarne och utbrast:

"Pah! jordiska skatter, hvad skall jag väl med dem
att göra? Guld kan jag få så mycket jag önskar för
mina behofver."

Pater Antonius blickade förvånad på sin värd, hvars
enkla drägt och torftiga bohag åtminstone ej voro
egnade att bestyrka hans skrytsamma påstående. I ett
ögonblick flög tanken på den om friskytten gängse
sägnen genom munkens hufvud och han väntade nästan
att få se smedjan förvandlad till ett palats och
kolen på härden till skimrande guldstycken, men hans
lugna förstånd lade snart band på hans fantasi. Något
dröjande och med ett halft leende spelande kring
läpparne återtog efter en stund den listige jesuiten:

"Hm! Man skulle kunna tro, att Kurt blifvit rädd på
gamla dagar."

"Rädd, jag rädd", utbrast jägaren uppbrusande och
slog sin knutna hand i bordet, så att det brakade i
den tjocka ekskifvan. "Den som det sade skulle jag
förklara för en lögnare och en niding."

"Nå, nå, tag ej så illa upp, min son", inföll patern
lugnande. "Det har ju ingen sagt det ännu och det
står ju dig fritt att förekomma, det man någonsin
skall kunna säga det. -- Tiden lider, midnattstimman
är snart inne och med den kan vår kyrkas räddning,
vår tros seger vara betryggad. Mod, min son! Den
heliga jungfrun skall belöna dig och på hennes vägnar
bjuder jag dig fullständig aflat för alla dina synder,
både dem du begått och dem du framdeles begår."

Medan patern ännu talade, nedtog Kurt från väggen
den vackraste och längsta bössan, ett dyrbart och
konstrikt arbetadt vapen, och sedan han omsorgsfullt
aftorkat den glänsande pipan, laddade han långsamt
och med omsorg det ödesdigra gevär, som var ämnadt
att afgöra öfver en konungs lif eller död och mäktiga
rikens öde.

På den glänsande blicken, den rynkade pannan och de
hårdt slutna läpparne syntes att den gamle skyttens
beslut var fattadt och sedan han kastat en blick på
ett öfver spiseln stående timglas och uppmärksamt
följt de sista sandkornen deri, som långsamt förrunno,
ryckte han beslutsamt upp dörren och steg ut på
husets trappa med det gråa håret fladdrande för
stormen.

I det ögonblick då den gamle skytten satte foten
på trappan och långsamt höjde sitt gevär, skakades
hela det bräckliga huset af en väldig stormil, som,
ristande stugans tak, ryckte upp dess dörrar och
fönster och jagade upp genom skorstenen en väldig
qvast af sprakande gnistor; en bländande klar blixt
ljungade ned från himlen, som tycktes stå i lågor och
ett våldsamt åskslag kom sjelfva marken att darra.

Döfvad af skrällen och bländad af skenet vacklade
pater Antonius, drifven af en ofrivillig nyfikenhet,
fram i dörröppningen och tyckte sig genom den långsamt
upphvirflande röken från friskyttens gevär i ljuset
från den flammande blixten se den af Kurt beskrifna
vilda jagten brusa förbi och derpå nedsjönk han
medvetslös på tröskeln under ett döfvande larm och
brak som om jorden störtat tillsammans.

Då han efter en stund återkom till sans, fann han
sig liggande på marken utanför Kurts smedja, hvilken
ett af ljungelden träffadt träd i sitt fall till
hälften krossat, och vid hans sida satt friskytten
med armbågarne stödda på knäna och ansigtet lutadt
i händerna.

Men från skogens inre hördes en dof jemmer,
stundom afbruten af gälla skri, till dess att
en liten dvergartad skepnad från en hög klippa
hasade sig ned nästan öfver Kurts och jesuitens
hufvuden och, knytande händerna i raseri,
pilsnabbt ilade utför den sluttande stigen och
försvann i det djupa mörkret innan hvarken jägaren
eller hans följeslagare igenkännt Röda Hans.

(Forts.)




Parabler.

Regndropparne. Öfver den ros, som den unga flickan
plockat, hade ovädret nyss uttömt sitt raseri. Stora
regndroppar uppfyllde, och nedböjde den sköna
blomkalken. De tåriga bladen tycktes begråta den
stjelk, från hvilken de blifvit skilda, och den stam,
på hvilken de blifvit födda. Lifligt ryckte jag till
mig den brutna blomman, men ack, genom min häftighet
föllo dess blad till jorden. Och jag sade till mig
sjelf: "Hur ofta behandlar ej verlden på samma sätt
hjertan, brutna hjertan, af sorg nedtyngda hjertan! Om
jag med större varsamhet vidrört denna behagliga
ros, skulle hon ännu länge lyst med sin fägring och
fägnat med sin doft. Menniska, var icke sträf, icke
ovänlig mot lidandet, utan värna och trösta, stärk
och hugsvala det smärtfyllda hjertat med kärleksfullt
sinne, eljest delar det samma öde som den blomma,
hvilkens blad nyss föllo till jorden. Med all din
makt och
alla   dina   ägodelar   skall  du sedan icke kunna
godtgöra  eller ersätta hvad din hårdhet i ett
enda  ögonblick förstörde!"         

Tårarne. Ali   vandrade   en stjernklar  natt i den 
doftande trädgården. Vid hans sida gick tyst hans
lärjunge Cadi. Slutligen visade ynglingen sin
mästare på en man,  belyst af månens strålar, och
frågade hvad denne gjorde. Ali svarade: "det är
Zelim; han sitter på sin sons graf; han gråter
sorgens tårar". -- "Zelim", upprepade ynglingen, 
"kan Zelim icke qväfva och beherrska smärtan? Han
kallas  ju likväl allmänt den vise?" -- "Menar du, att
visheten gör  en menniska känslolös för lidandet?" --
"Ack, men om den
vise   icke   förmår   betvinga   sin sorg, hvad
skilnad är det då  mellan honom och den ovise?"  --
"Se, Cadi, på Selim!    Ser
du: hans tårar falla på jorden, men hans blick är
lyftad mot himlen!"



Allmännyttigt.



Resereglor för jernvägsfarande. Man kan med skäl anse
jernvägen såsom det ändamålsenligaste, sundaste och
säkraste af alla hittills begagnade fortkomstmedel. De
tillförlitligaste statistiska uppgifter visa, att
man på en och en half million jernvägsresande icke
kan räkna mer än en oförvållad olyckshändelse till
lif och lem.

Vi tro oss likväl ej visa någon öfverflödig
tjenstvillighet då vi här meddela några
förhållningsreglor som äro egnade att höja denna
garanti för resandens förhoppningar att få färdas
med kropp och lemmar i ostörd trygghet.

I. Den gamla regeln, att en åkande alltid bör vara
varmare klädd, än gående och ridande, finner här så
mycket mer tillämplighet, som jernvägsresan ofta
begynner under morgonkylan och fortsättes in på
natten, då ett skarpt luftdrag icke kan undvikas
och, då längre sträckor passeras, till och med
klimatiska förändringar plötsligen inverka på den
till fullkomlig passivitet dömde resenären. Till
en resedrägt hör då i första och sista rummet
plaiden, det mest praktiska, beqväma och eleganta
af alla resplagg. Att hålla fötterna varma är
desslikes ett vilkor för välbefinnande och sundhet;
vid resor vintertiden böra vi derföre framför allt
laga att vi hålla blodomloppet och värmen i dessa
kroppsdelar i ordinärt skick. För sådant ändamål
kläder man fötterna, medan de ännu äro varma,
i ullstrumpor, filt, pelsverk eller halm. Enklaste
medlet att bibehålla värmen är rörelse, hvilken vi
lätt kunna taga oss på stationsperronerna, men äfven
under tågets gång medelst fotgymnastik (upprepade
energiska hopdragningar och utsträckningar af tårna
samt vrickningar med fotleden).

II. Hos svaga personer förekomma symptomer af svindel,
vanmakt och uppkastning äfven vid jernvägsresor,
och äro dessa nästan lika svåra att bekämpa som de
obehagliga inflytandena af sjöresor. Dock kunna de
plågsamma symptomerna mycket lindras på följande sätt:
man sätter sig icke baklänges, emedan förbifarandet
af de vid vägen synliga föremålen ökar svindeln och
förvärrar illamåendet. Sådana personer böra derföre
så litet som möjligt blicka utåt, eller i annat fall
dröja vid aflägsna föremål, såsom t. ex. himmelen
och horisonten. Magen bör hvarken vara tom eller
öfverfylld; ett glas starkt vin eller likör är att
rekommendera såsom stärkande.

III. Såsom högst skadligt för ögonen och i andra
rummet för hela nervsystemet måste vi beteckna läsande
under färden. Genom vagnens oundvikliga skakning
nödgar vi, så att säga, fånga hvarje bokstaf, hvilket
blott är möjligt genom en farlig ansträngning af ögon
och hjerna. Men äfven detta frånsedt, hålla vi före,
att den icke-läsande, den som rikta sin uppmärksamhet
på land och folk eller på sina medresande, har mera
vinst och nöje af sin färd än den som förskansar sig
bakom en bok, den han i vanliga fall gjort bättre
att lemna oläst, eller åtminstone att lemna hemma.

IV. Den som vill skona sina ögon -- och detta är
visserligen allas vår pligt -- gör väl uti att, så väl
vid in- som utfärden i en tunnel, sluta till ögonen
och vid deras öppnande blicka nedåt, på det att
synorganerna icke må lida genom det hastiga afbrottet
mellan ljus och mörker. Sitta vi vända framåt vid
öppna fönstret, så kunna kolpartiklar från maskinen
lått komma flygande i ögonen. I sådana fall akte man
sig för att gnida ögonen, utan tillsluter ögonlocken
samt vrider ögongloben några gånger perpendikulärt
fram och åter, hvarigenom det vanligtvis lyckas att
flytta den främmande partikeln in i den inre ögonvrån,
derifrån den lätt nog aflägsnas med en näsdukssnibb
eller dylikt.

V. Trots så många varnande exempel se vi ännu alltid
resande, som i det ögonblick, då kupédörrarne
skola stängas, syssla med att samla in kläder,
schalar m. m. Hvarje finger som krossas af de
igenfallande tunga dörrarne är utan räddning förloradt
och såret medför ofta svårare följder. Man bör aldrig
stige ur så länge tåget ännu rör sig, icke uppehålla
sig på eller emellan skenorna, icke sticka hufvud
eller armar ut genom vagnsfönstren, emedan man
kunde träffas af trädgrenar eller andra föremål,
som tillfälligtvis befinna sig i banans närhet.

VI.    Har slumpen placerat oss i en med
bromsinrättning försedd vagn, så böra vi, så snart
bromssignal gifves från lokomotivet, vid   ankomsten
till   en   station   eller   så länge det bromsas
på en sluttande bandel, icke stödja ryggen mot
kupéens baksida.    Den genom friktionen   uppkomna
skorrningen meddelar sig på intet vis angenämt
åt  vår kropp;   den   kan jemväl under vissa
omständigheter framkalla farliga ryggmärgslidanden.

VII.    Om   äfven   mindre   angenämt, så färdas
vi dock säkrare då vi taga plats på kupéens
baksäten, d. v. s. åka baklänges, nämligen  vid
sådant tillfälle då tåget af en eller annan orsak
kastas ur   skenorna   eller  eljest   plötsligt
kommer att stanna.    Då skola nämligen   de framåt
sittande personerna, till följe af den fortverkande
rörelsehastigheten,   slungas  mot  den   midt   emot
sittande, under det denne af sjelfva väggen erhåller
ett skyddande stöd.

VIII.   Märker man någon rubbning i tågets rörelse,
som låter förmoda en olycka, så bör man ögonblickligen
lyfta fötterna så högt, att de befinna sig ofvan den
motsatta bänken.   Erfarenheten har nämligen  visat,
att   de   lemlästningar,   som  vid dylika tillfällen
förekomma,   vanligen   hafva   förorsakats derigenom
att de motstående bänkarne   klämts   tillhopa  jemte
väggarne  och krossat de mellan dem befintliga benen.

IX.    Frågan   huruvida man vid olyckstillfällen bör
springa ur vagnen   eller   icke kan naturligtvis
icke besvaras här, då i hvarje enstaka   fall
mångfaldiga   biomständigheter  böra   tagas  i
betraktande,  men   det plötsliga och fruktansvärda
i en dylik katastrof i allmänhet förtager all lugn
besinning.

Under det vi vid olyckshändelser med åkdon i
allmänhet rösta för att sitta stilla, så synes
det dock som om -- lika allmänt taladt -- vid 
jernvägsolyckor urspringandet erbjöde mera möjlighet till
räddning. Har man derföre beslutit sig att våga ett
språng, så bör icke glömmas, att man måste hoppa så
långt som möjligt i samma riktning som tåget går,
således efter lokomotivet, om detta går framåt,
men åt sista vagnen i tåget om lokomotivet går back.

X.    Såsom berättigade önskningar å den resande
allmänhetens vägnar   må   slutligen kunna
betecknas: ändamålsenligt uppvärmda och   ventilerade
kupéer, signaleringrapparater öfver hela tåget för
kommunikation med lokomotivföraren samt slutligen
särskilta fonder, hvarifrån antingen för en gång
eller årligen underhåll lemnas till de familjer,
som genom jernvägsolycka beröfvats sitt stöd.

I utlandet existerar, enligt hvad vi känna, åtminstone
ett sällskap -- vi vilja minnas Thuringia i Erfurt --
som för olyckor under hvad slags färder som helst,
vare sig på ångbåt, jernväg eller med vanliga åkdon,
betalar ett visst skadestånd om den resande dödas
genom olyckshändelse eller dör till följe deraf inom
viss tid. Den afgift som härför fordras är så ringa,
att man för en åtta dagars resa kan assurera sig för
ett belopp, räknadt endast örevis. Vi påpeka detta
för att af företagsamheten möjligen bringas till
praktiskt genomförande äfven hos oss, under den
erinran: huru tryggt vore icke för en qvarlemnad
familj, om husfadren före affärden genom erläggande
af en helt ringa afgift kunde trygga de sina med
ett kvarlemnadt assuranskort.



Vattentäta skodon. Man uppvärmer ett åttondels
skålpund svinfett med lika mycket olja, lägger
deruti 3--4 ort sönderskuren kautschu och omrör
blandningen väl under upphettning på en vanlig
köksspiselshäll. Efter 20--30 minuter kan man taga

pannan från hällen och låta massan kallna så att
blandningen blir tjockflytande, hvarpå man ännu en
stund rör om den, för att kautschustyckena må riktigt
sönderdelas. Skulle icke detta lätt låta sig göra, så
måste man ännu en gång upphetta massan. De skoplagg,
hvilka man vill göra vattentäta, böra vara väl torra
och anfuktas på sulorna och i sömmarna samt ställas
på en varm ugn. När de torkat, så uppvärmes å nyo
den ofvan nämda blandningen och strykes medelst en
pensel på hela sulan, i sömmarne och en half
till två tum upp på öfverlädret. Derpå ställer man
skorna åter på ugnen och upprepar förfarandet, så
snart den första påstrykningen sugit sig in. Efter
2 à 3 dagar kunna skodonen begagnas och putsas med
vanlig skoborste. Derigenom att vattnet hindras att
oupphörligen intränga i lädret och angripa det, blir
skodonens varaktighet mycket större, och man skall
således medelst detta enkla och billiga förfaringssätt
icke allenast skydda sig för förkylning utan äfven
göra en materiel vinst.



Logogryf.

Min väg är öppen och fri min bana,
der inga hinder naturen lagt. 
Väl kan jag styras af händer vana 
och synas vara i deras makt,
men, när det gäller, en högre vilja 
jag måste lyda förutan prut: 
hvem mäktar också till trots sig skilja 
från ödets orubbliga beslut? 
Jag ter mig fredlig i stilla nejder 
och går för konstgjorda trappor opp;
har varit med uti många fejder, 
kan inge fruktan såväl som hopp. 
Jag syns från fjället, jag syns vid stranden,
kring alla länder min bild man fann;
Jag går med budskap till fjerran landen 
och vänder åter, när så jag kan. 
Långt in i landet jag ofta tränger, 
har stundom svårt att mig reda ock;
men hur jag kryssar och hur jag svänger, 
jag "går i land" med mitt uppdrag dock. 
På nakna stranden stod först min vagga:
Hvart se'n den flyttades, ej jag vet. 
Hvarför för mig man plär ofta flagga, 
det må nu vara min hemlighet -- 
Fast ingen sjukdom jag hos mig känner 
jag måste likaväl "taga in"; 
det är en praxis hos mina vänner, 
och deras vilja får vara min. 
Man ofta nog mig i bojor binder. 
-- förklara det, den som kan och vill! -- 
och lägger ut för mig många hinder, 
blott för att få mig att ligga still. -- 
Sex enkla delar blott jag består mig, 
dem vill jag gerna behålla qvar; 
men du, som dristigt på lifvet går mig, 
tag hvad jag äger, blott lifvet spar: 
Hvad här och der man plär bättre taga, 
men är dock ej någon tjuf för det; 
hvad, helst som ständig, man må beklaga 
hos en och hvar med uppriktighet; 
hvad ofta nog kan vår blick bedraga, 
det är en sanning, som hvar man vet; 
hvad stundom skingrat en mans bekymmer
och skapat glädje, der förr var sorg; 
hvad sexti kannor på spiken rymmer; 
hvad tåget gick med till Göteborg; 
hvad äro alla vår tids qvartaler? 
hvem lefde före båd' mig och dig? 
hvad skall från ränker, svek och kabaler 
sist göra slut på en törnig stig? 
hvad får man ofta despoten höra,
när vreden här honom faller på? 
hvad plägar skälmen i lönndom göra? 
och när han gör det, hvad gör han då? 
ett ord, ett utrop, som plär betyda 
att någonting har ens afsmak väckt;
hvad är den "junkern", som ej vill lyda, 
om far "till hjelp ta'r sin hela slägt", 
som likt ett vilddjur i berg och backar, 
bland träd och buskar ses ströfva kring, 
och sliter upp "både skor och klackar", 
men gör af nytta just ingenting? 
ett varningstecken för dem, som plöja, 
ej åkrens tegar, men böljan blå; 
och hvad "en lustig" oss plär förnöja, 
när med sitt skämt han får hålla på; 
hvad hvarje tillvaro har sin egen;
hvad hunden var, när han retad blef; 
hvad man kan skåda på åkertegen, 
och körsven' fram i sin "polle" dref; 
ett ord, som anger, att nu bevisas, 
hvad nyss man påstått -- hur lyder det? 
hvad ofta nog från sin vrå förvisas 
blott för att koka och blifva het; 
hvad gjorde jag, om jag bara finge, 
bums åt sitt värde hvar handling låg? 
-- och hur med skräpet det sedan ginge
jag hvarken hörde på eller såg -- 
hvad vise män, enligt gamla "stylen", 
tillsammans voro; och allrasist, 
hvad sällan sårades utaf sylen, 
men utaf nålen dess mera visst. -- 
Seså, min läsare, tag emot'en, 
min logogryf, men för sträng ej var: 
jag stryker nu med förlof på foten 
och hviskar sakta: au revoir!

A-st.



Charader.

No. 1.

Mitt första har beviljat mig 
Mitt hela uti lundens grotta 
Och lofvat att mitt andra sig 
Då klockan ringer åtta.
Hafvets son.

No. 2.

En mitt andra 
Vid mitt första 
För mitt hela 
Ju kallas plär 
Och det just är, 
Hvad man har här.
Erik Stolt.

No. 3.

Om flickan blott mitt första är 
Hon lätt mitt andra fånga plär 
Och till sitt stöd det får. 
Mitt tredje första hälften är 
Af hvad i trädgår'n växa plär
Och hvad i skogen står. 
Mitt hela, ett figurligt ord. 
Begagnas mycket i vår nord 
Om den, som tager dygden till, 
Då han sin ondska dölja vill.
Wilhelmina.



Stafningsgåta.

Stafvad med a är jag ett substantif, med ä ett adj.,
med e ett subst., med y ett subst.

Erik Stolt.



Schack-Gåta.

(Efter hästens gång å schackbrädet.)

| Hvad  | höjd  | rarn |  i    | verl  | der   | namn | tets |
| bärs  | käm   | är   | un    | s     | ryk   | den  | bul  | 
| sång  | öf    | ut   | vat   | s     | blid? | famn | som  |
| s     | trakt | pa   | pe    | strid | ten   | ler  | s    |
| er    | la    | hos  | ty    | ten   | det   | se   | hvad |
| till  | ner   | drop | mo    | li    | sta   | he   | bråk |
| tå    | är    | ti   | från  | bång  | makt  | är   | gran |
| o     | trakt | mot  | hvad  | na    | de    | och  | la   |



Uttydningar.

Lösning af Logogryfen i föregående häfte, sid. 288:
Främling, hvaraf fås: frän, fläng, in, räf, mil, fil,
lär, än, män, lin, mig, fri, flin, grin, fin, ring,
äng, nig, ärlig, ärm, lim, gin, min, färg, gräl, lif,
il, ni, I.

Lösning af Charaden i föregående häfte, sid. 288: Tårflod.

Lösning af Stafningsgåtan i föregående häfte,
sid. 288: Franskt och Spanskt.

Lösning af Bokstafsgåtan i föregående häfte, sidan 288: 
1) Glarus, 2) Ungern, 3) Samsö, 4) Tobolsk, 
5) Ajaccio, 6) Falun, 7) Anjou, 8) Don, 9) Omberg, 
10) Loire, 11) Femern; hvaraf begynnelsebokstäfverna
beteckna Gustaf Adolf, slutbokstäfverna Snökonungen.

Uttydning af Palindromen i föreg. häfte, sid. 288: Get--teg.

Uttydning af Rebus i föregående häfte, sid. 288:
Med last af laxöringar i båten kom fiskaren fram ur viken.



Historiska  bilder.

LXXXVII. 

Herman Wrangel och Prost Knudsen.

Näst sista året af Gustaf II Adolfs regering tilldrog
sig  i   Stockholm   en händelse, som
väckte mycket uppseende och gaf anledning till en
mängd skrifvelser, både enskilta och offentliga,
mellan Sverige och Danmark.    Som de bidraga
att belysa tiden, dess tänkesätt och seder, vilja
vi efter dem framställa sjelfva tilldragelsen.

Konung Christian IV i Danmark hade då hos svenska
regeringen i Stockholm ett sändebud eller agent,
som hette Prost Knudsen. Han synes hafva varit en man
med ett behagligt umgänge, var gerna sedd i de högsta
kretsarne och utmärkte sig genom en sjelfbeherrskning,
som må hända stundom gick för långt och särskilt i
detta fall föranledde hans egna landsmän att beskylla
honom för feghet.

Den 16 April 1631 kom en tjenare från fältmarskalken
Herman Wrangel till denne Prost Knudsen och anhöll
å sin herres vägnar, att agenten ville vänta
honom till klockan 2 samma dag på eftermiddagen,
då fältmarskalken ville komma till honom. Agenten
väntade till följd häraf, men fältmarskalken kom
icke. Ett par dagar derefter återkom samma tjenare
med helsning från sin herre, "at han hafde hört,
det agenten var noget ilde tillpass, og om saa
var, var det hannem ukjært". Dagen derpå, den 19
April, kom ännu en gång samma tjenare, helsade från
fältmarskalken och begärde, "att han ville komma till
honom på slottet, emedan han hade något maktpåliggande
att tala med honom om".

Prost Knudsen, som efter de tre budskickningarne kunde
förstå, att fältmarskalken hade något af synnerlig
vigt att säga honom, skyndade att efterkomma hans
begäran. Vid framkomsten till slottet öfver bron,
som då på vestra sidan ledde öfver vallgrafven,
mötte honom åter fältmarskalkens tjenare och sade,
att hans herre icke var på slottet, utan gått ned i
staden, hvarföre Prost Knudsen gick in i slottet. Det
dröjde dock icke länge, förrän tjenaren kom och sade,
att fältmarskalken kom gående utanför slottet och
lät begära, det agenten ville komma till honom.

Herman Wrangel hade varit på slottet, men gått
ut derifrån till grefve Nils Brahe och Axel Baner,
hvilka han bad vara sig följaktig. De anade ingenting
utan följde. Detta omtalar Per Baner, Axels broder, i bref
till pfaltzgrefven Johan Casimir. Hvad vi här ofvan
anfört är hämtadt ur prost Knudsens egen berättelse
till konung Christian. Uppgifterna öfverensstämma
icke i afseende på sjelfva mötesplatsen, enär
Per Baner säger, att de möttes vid "Storkyrkan"
samt att fältmarskalken der väntade på agenten,
tills han kom. Denne säger, att de möttes omkring
sex steg från bron. Men då Storkyrkan låg strax
utanför slottet och de sex stegen sålunda kunde
förflytta herrarne till närheten af kyrkan, synes
motsägelsen här vara endast skenbar. Deremot säger
Per Baner uttryckligen, att agenten "inthett kom uppå
slåtett". Huru härmed förhöll sig, är af mindre vigt,
då sjelfva hufvudsaken, att de möttes, är obestridd.
Fältmarskalken var en krigare, som man säger, till
hvarje tum. Häftig och obändig till lynnet, var han
när som helst färdig att draga blankt. Det är utan
tvifvel för de flesta af våra läsare bekant, huru
han och den lika sinnade Åke Tott en gång utmanade
hvarandra, men möttes på envigesplatsen af ett
kompani soldater, hvilkas befälhafvare förklarade,
"att konungen icke ville hindra striden, utan den
ene kunde gerna vara den andres bödel, men att den
öfverlefvande genast skulle till varnagel för den
öfriga hären efter lagens bokstaf straffas". -- För
öfrigt var Herman Wrangel mån om att stiga uppåt
på ärans trappsteg, var också en duglig krigare,
som Gustaf Adolf satte värde på, och fästade vid
sitt namn det lysande minnet af segern vid Gurzno,
hvarmed han afslutade sin verksamhet i det polska
kriget. Han var dertill, såsom så mången annan, för
att icke säga de fleste krigare i detta tidehvarf,
mån om att förvärfva ägodelar. Bland hans faderliga
förmaningar till sonen Carl Gustaf ingick äfven
följande: "mache dass du was aufhebst, gleich wie
die andern thun, -- der was nimmt, hat was!"

När Gustaf Adolf drog ut i det trettioåriga kriget,
hade Herman Wrangel fått sig uppdraget att tillse
landets försvar mot den norska sidan och vistades
derföre här hemma. Han var nu enkling efter sin andra
fru, Katharina Carlsdotter Gyllenstjerna, och såg sig
om efter en ny husfru. Hans tycke hade dervid fallit
på en af drottningens hoftärnor, jungfru Margareta
Stenbock, som dock icke synes hafva varit honom
bevågen. Enligt Prost Knudsens berättelse skall
fältmarskalken sjelf hafva på frågan: "om han fått
bestämdt afslag?" svarat: "nej", men att jungfru
Margaretas moder hade tagit ärendet i öfvervägande
och skulle med det första lemna honom svar.

Detta gaf den hetlefrade krigaren mycket att fundera
på, och han trodde sig i den danske agentens person
finna det förnämsta hindret för sitt frieri. Detta var
ärendet, hvarom han ville tala och hvartill han nu i
Axel Baner och grefve Nils skaffat sig vittnen. Den
sistnämde hade gått ut i kriget såsom öfverste för
upplänningarne, men hade af någon anledning för kort
tid kommit hem. Det är nu ganska klart, att hvad
Herman Wrangel hade att säga skulle komma fram på
ett sätt,

som visserligen icke ledde till ett uppgörande
i godo, om ens något sådant här kunde komma i
fråga. Så pass mycket kunde dock fältmarskalken
beherrska sig, att han, när Prost Knudsen kom
gående öfver slottsbron, helsade. Utom de båda
herrarne var han omgifven af flera tjenare, och
i dessas närvaro började han genast sitt tal.

"Han hade förnummit, att agenten trängt sig emellan
honom och hans dam, och den tillgifvenhet, som hon
tillförene visat honom, hade hon vändt till agenten;
denne hade vidare några dagar förut, då hon skulle
resa till sin moder, följt henne på vägen, trängt
in i hennes vagn och ledsagat henne några mil; han
hade slutligen bedt henne komma från fruntimret 
Så kallades hofjungfrurnas rum på slottet.
ned i staden till gäst i en badstuga." På dessa,
med häftighet uttalade beskyllningar sökte Prost
Knudsen svara, så godt han förmådde, och utan
tvifvel, efter hvad han sjelf försäkrar, utan att
använda några "obeqväma" ord, men vreden rann till
på fältmarskalken, så att han gaf honom med näfven
ett slag i ansigtet samt omedelbart derpå slog honom
med käppen, "en Brissilie stake", i hufvudet, så
att käppen sprang i stycken. Blodet strömmade öfver
Prost Knudsens ansigte och kläder, men han lyckades
dock bemäktiga sig käppen, hvarpå fältmarskalken
sprang åt sidan och ryckte till sig en värja från
en af tjenarne. Må hända hade något ännu värre
skett, om icke Axel Baner sprungit fram och hejdat
den uppretade mannen. Prost Knudsen var alldeles
obeväpnad. "Emedan han ingen värja hade hos sig" --
skrifver Per Baner till pfaltzgrefven Johan Casimir --
"måste han det så lida." Genom Axel Baners mellankomst
lugnade sig fältmarskalken så mycket, att han "efter
att hafva kastat omkring sig åtskilliga obeqväma ord"
aflägsnade sig. "Jag kom in till en bårdskärare" --
skrifver agenten -- "att låta förbinda mig och hämta
andra kläder, förrän jag kunde komma vidare, så helt
och hållet var jag nedblodad."

Som man kan förstå, väckte denna tilldragelse det
största uppseende. "Hvad detta är för en akt" --
skrifver Per Baner till pfaltzgrefven -- "förstår
E. F. nåde fast bättre, än som jag kan skrifva om, och
aktar agenten sig neder till Danmark, så snart han för
sitt sår kan rida, föregifver att denna despekt icke
gäller hans person, utan hans konung och hela hans
nation, hvarföre han ock vill begifva sig till sin
herre, nedlägga sin tjenst och sedan för sin person
nogsamt veta att sig revangera. Vi äro häröfver helt
bestörte ..."

De i Stockholm närvarande rådsherrarne väntade, att
Prost Knudsen skulle hos dem besvära sig öfver den
lidna skymfen, men detta gjorde han icke. Derföre
kunde icke heller någon åtgärd vidtagas mot
fältmarskalken, rörande hvilken man öfverlade,
huruvida han borde ställa borgen för sig eller
"inmanas i sitt losement" (hållas arresterad i sin
bostad). Största oron gällde det missförstånd,
som kunde uppkomma mellan båda konungarne till
följd af denna tilldragelse. Det var derföre, som
Per Baner skref till pfaltzgrefven, dock en vecka
efter tilldragelsen, hvarunder han ständigt väntat,
att de öfriga rådsherrarne, förnämligast riksmarsken
Jacob De la Gardie, skulle komma till staden för att
öfverlägga om ärendet. Innan svar från pfaltzgrefven
hann anlända, hade rådet kommit till samma slut,
som han sedan i sitt bref tillstyrkte.

Först sändes nämligen Clas Horn till Prost Knudsen,
för att på enskilt väg beklaga hvad som skett och
uttala rådets misshag deröfver samt tillbjuda honom
någon nöjaktig godtgörelse. Men han yttrade dervid
icke ett ord, hvarmed "han lät förmärka, att han ville
besvära sig öfver fältmarskalken inför rådet, hvarföre
rådet måste uppkalla honom till sig i rådkammaren. Här
begärde man, att han skulle afstå från sin hemresa
och erbjöd honom all den upprättelse (contentement),
som i konungens frånvaro ske kunde. Då agenten
emellertid stod fast vid att resa, bad man honom
att låta saken vara enskilt och icke göra den till
offentlig, hvilket han lofvade, bedjande rådet "icke
anse honom för en så odiscret person, att han för
denna enskilta sak mellan honom och fältmarskalken
skulle vilja bringa ovilja begge konungarne emellan,
utan efter fältmarskalken hade förolämpat honom,
icke såsom råds- utan som enskilt person, så ville
han sig ock som enskilt person revangera".

Prost Knudsen reste också hem dagen derefter 
Eller senast den 29 April, då Per Baner skref
sitt andra bref till pfaltzgrefven, hvari han säger
agenten vara "förrest".,
och det svenska rådet skref om saken till sin konung
äfvensom till Axel Oxenstjerna. Man tänkte äfven
skrifva till danska rådet, men afstod derifrån,
i synnerhet derföre, "att saken då skulle få ett
utseende, som om de skattade den högre, än den 
förtjenade, och visade fruktan för konungens af Danmark
misshag och ovilja, der det icke behöfdes". Man
inskränkte sig derföre att underrätta svenska
residenten i Köpenhamn om hela saken och huru man
sökt lemna agenten godtgörelse.

Vi må nu höra den danske agentens försvar, sådant
han framställde det i sin skriftliga berättelse
till konung Christian. Han förnekade naturligtvis de
beskyllningar, som fältmarskalken gjorde honom. Det
som mest talade emot honom var "inträngandet i
jungfruns vagn". "Dermed tillgick så" -- säger han --
"att jag samma dag (som Margareta Stenbock reste hem)
hade ridit ut med min tjenare, såsom jag ofta brukade,
emedan tiden stundom föll mig lång i staden, och när
jag kom ungefär en half mil eller tre fjerdingsväg
från Stockholm, träffade jag en kaross, uti hvilken
jag såg förbemälte dam och hennes piga sittande med
hennes lakej gående hos kusken och en hennes moders
tjenare ridande bredvid.

"Efter jag kände henne, red jag till vagnen, talade
till henne och satte mig omsider hos henne och pigan
i vagnen samt följde henne ett par timmars väg, och
det var icke på någon förtäckt ort utan på allmän
landsväg, hvarest bland många andra äfven herr Johan
Sparre mötte oss, då vi helsade honom och han oss igen
och såg oss offentligen sitta." Med detta beledsagande
ville han bevisa jungfru Margareta sin vördnad,
"hvilket bland alla kavaljerer och damer är brukligt
Detta var verkligen
förhållandet. I den tidens stora vagnar, "Karosser"
eller "Kareter", såsom de kallades, satt man som i ett
mindre rum, der man stundom äfven intog sin måltid. Så
skrifver Lars Grubbe, hvilken var med konungen i
kriget som statssekreterare, i ett bref från Stettin
af den 22 Juni 1631, huru de kurfurstliga fruntimmerna
kommo utåkande från Berlin efter Magdeburgs fall
för att blidka konungen med anledning af kurfurstens
obeslutsamhet och vankelmod, att "konungen blef med
dem (fruntimren) följandes i kareten, till dess arméen
sig för Berlin, dock något afsides, ställde. Då hafve
ock Kongl. Maj:t hållit middagsmåltid
med fruntimret på kareten." 
och af ingen plägar illa upptagas, och som jag
många andra bekanta bevist hafver, dock af ingen
derföre blifvit misstänkt eller således öfverfallen".

Om man lemnar derhän, huruvida hos Prost Knudsen fanns
någon böjelse för jungfru Margareta eller hos henne
för honom, så kunde dock icke denna händelse tagas
såsom bevis derför. Man kan naturligtvis tänka, att
ban visste af hennes resa och ville begagna sig af
tillfället, men uti sjelfva tilldragelsen, att han
följde henne och att han satt hos henne i vagnen,
låt vara i tvenne timmars tid, ligger intet, som
enligt tidens begrepp och uppfattning af det passande
kunde förekastas honom. Dertill fordrades, att man
skulle se saken med fältmarskalkens, d. v. s. med den
förskjutna älskarens ögon. Prost Knudsen synes derföre
bedöma Herman Wrangel alldeles rätt, då han säger,
"att fältmarskalken, emedan han icke så strax af henne
och hennes föräldrar och vänner bekom det svar, som
han åstundade, så inbillade han sig, att någon annan
måtte vara honom i vägen, efter som han ock några
inländska, förr än han började denna handel med mig,
derför misstänkte."

"Dock hvad dertill orsak hafver varit" -- säger han --
"derom bekymrar jag mig intet, väl vetandes, att jag
för min person förbemälte dam eller hennes föräldrar
dertill ingen orsak gifvit hafver, efter som jag
med dem ingen bekantskap hade och med henne blott
ringa. Hafver väl några gånger varit i hennes och
andra flere Hennes Maj:ts drottningens jungfrurs
umgängelse både i fruntimret och eljest annorstädes

i församlingar Samqväm. och med henne som med de andra
samtalat, men alltid som förnäma damer respekterat
och icke dermed hos henne någon sådan vänskap eller
gunst sökt. Om jag ock såsom en främling inbillat mig
något sådant, så hade hennes diskretion icke tillåtit,
att, i händelse hon eller hennes förnäma föräldrar
och vänner honom (fältmarskalken) något lofvat hade,
det genom min mellankomst skulle blifva förhindradt
eller afvändt, men möjligen genom hans bekanta lynne
(gemuet).    Och   har   det   sedan   af förnämt
folk, som jag väl
förmodar det icke vilja förneka, blifvit samtalsvis berättadt, att
han   sig hos   dem hafver låtit märka, det han misstänkte mig
för   det   han   icke   af   bemälda  dam erhöll önskeligt svar ...
Heraff   klarligen   nochsom   erkendiss  Jalousie mehre  end min
omgiengelsse med förbe:te   Dame  eller hindis och hindis   
moders   svar   hannom   till   denne   brusque
action  at   have  impellerit."

(Forts.)



Träff och bom.

"Klockan två i morgon bittida således?"

"Ja, ej  senare.    Innan vi hinna upp på
Frösvidalsmarkerna är dagern tillräckligt klar i
synen att vi se reda oss på hållet."

"Och hundarne ä' säkert bundna?"

"Var lugn och sof godt.    God natt!"

"God natt."

Vi sträckte ut oss på den mjuka och
doftande höbädden. Men Morpheus, som ofta inställer
sig, der han inte behöfs och mången gång låter vänta
på sig, der han är ifrigt efterlängtad, tycktes ej
hafva sina vägar åt vårt undangömda hviloställe. Den
stundande jagten, som fyllde sinnet med hopp och
glada aningar, den främmande omgifningen, den ovana
bädden, der tusende lif rörde sig och prasslade, der
syrsorna stämt möte till oharmoniska sångöfningar
och dit åkerknarrens skärande läten, blandade med
en kärlekssjuk dufvas kutter, trängde in genom
väggsåtens talrika springor -- allt bidrog att skrämma
bort sömnen.

"Men tänk, om vi  skulle försofva oss!"

Vallmobringaren, som flydde mig, hade stannat hos
min kamrat. Han svarade med en snarkning.

Lik en torndyfvel borrade jag mig ned i höbingen för
att undfly en svärm myggor, som läste en blodtörstig
bordsbön omkring mina öron och, förrän jag visste
ordet af, måtte äfven jag omsider hafva somnat.

Men det gick mig nu som alltid, då jag befunnit mig i
främmande förhållanden: dagens tankearbete fortsattes
i drömmen. Än mer -- hvad jag aldrig skulle kunnat
tänka och hvad verkligheten aldrig skänker en arm
dödlig till lön för äfven de mest ihärdiga försök
att beveka dess gifmildhet, det fick jag af drömmen
gratis.

Jag stod i skogskanten af en liten förtjusande dalgång --

Ock skymningen bredt sin slöja i frid 
Kring vatten och land -- det är midnattstid. 
En skuggrik natt och en månbelyst,
En natt utan mörker, en natt så blid,
Då, liksom af döden till hvila kysst, 
Allt slumrar så lugnt, allt sofver så tyst; 
En sommarnatt af det ljufva slag, 
Som endast följer på nordens dag --
Hvem målar dess många älskliga drag! -- 
En natt på minnen och aningar rik, 
Då skymning och ljus vid sferers musik 
Om väldet kämpa en timma blott. 
Tills segrande höjer sig dagens drott; 
En natt, då lifvets intressen fly 
Som himlens fjerran seglande sky,
Som hvirflande flarn på tidens ström, 
Och tusende röster tillhviska dig: "Glöm 
Hvad lyckan nekat, hvad lyckan skänkt, 
Om butter hon varit, om vänlig och öm, 
Det bästa i lifvet, så nämdt som tänkt,
Är endast en dröm, ja, endast en dröm!"

En sådan obeskriflig natt har ni kanske någon gång
sett en hare med jägarens blickar, ej sant? Ert
hjerta har jublat och svällt af glädje och lefnadslust
vid drefvets muntra musik i granskogarne eller
björkdungarne? -- Då skall ni förstå huru drömmen denna
natt stämde mina känslors strängaspel, när han visade
mig icke en, utan tusen sinom tusen, ja, hela arméer
af harar, som passerade revy för mina tjusta blickar.
Det ena hundratalet efter det andra kom framhoppande
i lugn bekymmerslöshet   --      det var ej fråga om
att springa i kapp
med vinden nu för att undkomma hundarne: småskogens
snabbfotade åbor skötte sitt sorgfria väsen. De grå
bestarne klippte med öronen, öfvade sig i bugtande
och snedsprång, mumsade af det daggvåta gräset,
tumlade öfver ända och spelade hvarandra spratt på
spratt. Det var en störtflod af harar, som vältrade
fram. Egyptens gräshoppssvärmar äro ej talrikare,

Bössan låg laddad på min arm.

Jag måste skjuta, det var uppenbart --
Situationen var dock allt för egen:
Om jorden rundt jag gick den långa vägen,
Jag såg ej sådan syn, det är ju klart!
Ett gunstigt öde, ack, åt mig bespart
En saga ju, en gammal jägarsägen,
Som verklighet! ... Hvart skall jag sigta, hvart?
Hvar fånga lyckan, öfverallt benägen?
Hvar välja pricken för mitt skarpa skott?
En liflig jösse ta'? Kanske en trög en?
Hvem uti skaran gifva dödens lott? ...
Till lugn besinning rent af oförmögen,
Jag spänner hanen, skjuter blindt i högen:
Der stupar visst ett tjog: Alls todt! Alls todt! --

"Hvad, i alla sömnpratares namn, står på? Du skriker
ju som en gast" -- hörde jag min kamrat utropa i det
jag vaknade. Jag omtalade drömmens lyckliga träff
och lät min klocka repetera. Hon slog två slag.

"Ett godt omen kanske, den der drömmen!" utropade
min vän muntert; "men nu är ej tid att söla en minut
längre. Mörkret lättar, och haren har redan tryckt."

Sedan vi räfsat höet ur håret, mottagit jagtflaskans
varma morgonkyss och löst kopplet, bar det af upp till
Kihlsbergen för att efterse hvad der kunde finnas.

Efter en halftimma» vandring hade vi nått spetsen
af Ullviklinten, ett brant utsprång af Kihlsbergen,
derifrån man i klart väder har en mycket vidsträckt
utsigt öfver norra delen af Nerikes slättland. Nu låg
dock nattdimman tjock och tung öfver bygden. Ingen
vindfläkt rörde sig; intet ljud hördes. Endast ett
allt lifligare färgspel i öster antydde den gryende
dagen.

Snart blir det emellertid lif i skogen, och naturen
har sin skönaste stund: det är, hvad poeterna kalla
morgonstämning.

Vingade skaran re'n 
Vaknar med sång på gren, 
Sjunger i blånad höjd, 
Sjunger i dal; 
Prisar sin lefnads lott,
Fast hon så ringa fått, 
Sjunger sitt hjertas fröjd,
Glömmer sin lefnads qval ...

Gör det ej själen from? 
Här är Guds helgedom,
Hvart än din blick far hän ...
Står den väl stum? 
Tolkar ej blommans tår 
Mer än du sjelf förstår? 
Säga ej skogens trän: 
Här är ett heligt rum?


En jägares dröm.
(Tillhör art. "Träff och bom".)


Friedrich Gerstäcker.
(Tillhör art. "Resenär och skriftställare".)

Knappt har solens första stråle genomträngt den
glesnande dimman, förrän haren är uppstött och på
språng. Som en stormvind rusa hundarne fram med full
hals, så att det sjunger i bergen. Ingen tappt, intet
hackande, utan rent ljud alltigenom. Vid klangen af
en sådan korrekt stormmarsch har jösse intet tillfälle
till snedsprång.

Ett ypperligt håll, en öppen plan, der flera stigar
möttes, påträffade jag innan kort och knappt hade
jag der fattat posto, förrän en makalös hare slog ned
som en bomb midt framför mig, och i nästa sekund en
till. De hade vunnit något försprång och dröjde nu
för att hämta andan och 
kanhända öfverlägga om, hvad detta morgonfjesk skulle
betyda. Jag lade bössan till ögat och rörde sakta vid
trycket... 

Mitt herrskap, det gifves ögonblick
i det menskliga lifvet, då en berättare måste, med
skyldigt undseende mot sig sjelf, afbryta äfven den
intressantaste historia. Jag befinner mig här i en
sådan dilemma. Jagten började fatalt, och så slöts
den äfven. Drömmen hade ingen verklighet.

Visst var den dagen skön, som få,
Men rent förlorad, den också, 
Ty minnet, ack, vann blott en bom, 
Och väskan hon -- blef tom.

A.-E.



Resenär och skriftställare.

Champagnen   skummar.      Bordet   nedtynges af de
läckra rätternas mängd.    Glänsande frukter
glöda i de praktfulla   skålarne.     Blommor   och
grönt återspegla sig i kristallerna.     Strålande
vaxljus   belysa festen, i hvilken deltaga, jemte dig,
sköna och snillrika qvinnor.    Skämtet tråder sin
dans  i    det   muntra laget.    Skratt och löje, lek
och ras. Ögat glimmar så fuktigt, du njuter i minuten
jordelifvets fröjd, och du sjunger med Anakreon:

Ljuft mot lena myrtenstänglar 
Och mot lotusplantors bäddar 
Lutad, vill i dag jag dricka.
Eros i sin skrud, kring skuldran 
Med papyrosbindlar fästad, 
Räcke mig, som munskänk, vinet! --
Hastigt rullar, liksom vagnens
Hjul,   förbi oss lifsminuten. 
Snart, när ben från ben sig  lossat, 
Bli' vi stoft, i  jorden gömde. 
Hvi bedofta då min grafsten? 
Fåfängt njuta vin på kumlet?
Hellre mig,  då än jag lefver,
Öfverdofta: och med rosor
Krön min tinning: kalla flickan,
Innan än jag går ur  vägen,
Till de saliggjordas kordans, 
Vill jag fjerma lifsbekymren.

Men ej tänker du i minutens fröjd på den torftige
arbetaren, som gräft och godt jorden för vinrankan,
som pressat drufvan och beredt hennes saft för din
njutning. Ej erinrar sig din tanke den lilla hyddan
bakom berget, der vingårdsarbetaren kanske i samma
ögonblick saknar brödet åt sina kära.

Så är det ock ofta i andens verld. Du sveper din
mjuka nattrock väl omkring dig på morgonen, du hör
med välbehag kaffets surr i kokaren, du tager med
belåtenhet några drag på den fina cigarren, under
det att ditt öga genomflyger dagens tidning eller
någon tidskrift med en ny följetong. Du insuper dess
idéer, du gör dig förtrogen med dem -- men bryr du
dig väl om eller tänker du länge på de män, hvilka
kanske i samma stund först smaka några timmars hvila,
sedan de tillbragt natten vid arbetslampan för att,
ostörda af allt, få egna sig åt värfvet att nedskrifva
just de uppsatser, skisser eller följetonger, hvilka
sedan blifva så väl din som mängdens egendom, intränga
i dess medvetande och bidraga till att gifva hela
tidsandan dess riktning?

Och likväl, huru många mödor måste icke ofta desse
andens dagakarlar utstå, för att städse kunna draga
sitt strå till kulturarbetets stora stack! Och
huru djupa lidanden hafva ej ofta föregått, innan
en sådan arbetare får ändtligen lof att vara
med derom, innan hans penna vinner burskap inom
skriftställaresocieteten? Omsider vinner han detta
burskap, med fröjd, med lif och lust egnar han sig åt
värfvet, -- lycklig han om han icke antingen sockras
in af kotteriets pris och beröm, så att hans själs
vingar klibba fast, tills han slutligen ej kan höja
sig utom dess ring; eller ock blir så tilltygad, att
han förlorar modet och skyndar att dölja sig med sin
otillfredsställda åtrå bland hopen. Ja, lycklig han,
om han äger kraft och mod att besegra alla hinder,
så att han
får verka i sin föresätta riktning. Han glöms, ofta
innan tidningsbladet ännu hunnit torka; men då han
slutligen går bort, kan han med lugn se tillbaka:
hans arbete har ej varit fåfängt, äfven hans utsäde
har burit frukt, och den stora kulturstacken har dock
tillökts med det strå, som han dragit dit.

Dessa tankar tränga sig ofta på oss, då någon ny graf
öppnas för en skriftställares stoft och vi vid dess
rand i minnets blick uppfånga hans tillryggalagda
lefnad, hans verksambets början, utveckling och
slut; de återkommo, då vi erforo den flitige tyske
skriftställaren Friedrich Gerstäckers död, hvars
arbeten äro till så stor del bekanta äfven för
Sveriges allmänhet, att en kort teckning af hans
lefnadsöden torde hafva berättigande att här finna
plats.

Friedrich Gerstäcker, född den 10 Maj 1816
i Hamburg, var son till den på sin tid mycket omtyckte
tenoristen Samuel Friedrich Gerstäcker, hvilken han som
gosse ofta åtföljde på hans konstresor. Då fadern
dog kom han i en i Braunschweig bosatt onkels hus,
hvilket han dock snart lemnade för att ingå, såsom det
i Tyskland kallas, i lära hos en köpman i Kassel,
fastän detta vitæ genus ingalunda öfverensstämde
med hans egen böjelse.

Han stannade ej heller länge der, utan flyttade
till landet, till Döben vid Grimma, der han under
åren 1835--37 lärde sig landthushållning. Men hans
lynne var ej sådant, att det kunde tillåta hans kropp
att stanna, beskedligt hemma vid jordtorfan. Hans
lifliga inbillning och äfventyrsälskande sinne
drefvo honom ut i den vida, vida verlden. Han beslöt
att utvandra till landet vester ut på andra sidan
Oceanen. En utvandring till Amerika var då icke någon
sådan småsak, som det nu är. Inga ångbåtar korsade
Atlanten och förde sina nomadiska folkladdningar på
en vecka till det förlofvade landet; inga jernvägar
voro i ordning för att mottaga emigranten och föra
honom med ofantlig hastighet till hvilken trakt af den
vidsträckta verldsdelen som helst; inga emigrantkontor
voro då öppnade, hvilka menniskovänligt, men äfven
prejande, togo vård om utvandraren och skaffade honom
anställning, om han sådan önskade. Nej, en resa till
Amerika var då ofantligt mycket mera, än nu en resa
kring jorden. Vänner på stranden togo afsked med den
bortfarande, som om det gällde för hela lifvet; och
ville den sednare tränga in i det främmande landet,
hade han de största svårigheter att bekämpa.

Då Gerstäcker, som inskeppade sig i Bremen år 1837,
anländt till Newyork, började han också derifrån sina
vandringar genom Unionens alla stater och måste till
slut såsom jägare föra ett äfventyrarelif i vesterns
urskogar. Slutligen tröttnade han dervid och ville
återvända under sotad ås. Han blef år 1842 hotellvärd
i Point-Coupée i Louisiana, men kunde ej heller
på denna plats hålla sig i stillhet, utan greps af
hemlängtan och återvände på sommaren 1843 till de
sina i Tyskland, der han för öfrigt redan gjort sig
i viss mån bekant genom de skildringar af Amerika,
som han insändt till åtskilliga tidskrifter. Den stora
tyska kulturströmmen började vid den tiden på allvar
söka ett nytt utlopp i vestern, och

det var derföre i läglig tid Gerstäcker framkom med
sina skildringar, som genast åtrönte allmänhetens
gunst.

Denna framgång ingaf honom på fullt allvar tanken
att egna sig åt skriftställareverksamhet, och hans
hittills sig sjelf sökande ande hade här funnit sitt
område. Hans första och kanske intressantaste verk
var "Ströf- och Jagttåg genom Nordamerikas Förenta
Stater", på hvilket följde det till vårt språk
öfverflyttade arbetet "Regulatorerna i Arkansas" samt
"Flodpiraterna på Mississippi" jemte tvenne samlingar
af tilltalande berättelser: "Mississippibilder" och
"Amerikanska Skogs- och Flodbilder". Dessa arbeten
utmärka sig genom en ovanlig bcrättaretalang samt
en naturfriskhet i framställningen och skildringen,
hvilken i mera än ett hänseende ställde honom vid
sidan af den bekante amerikaniserade romanförfattaren
Sealsfield (Karl Postel), som äfvenledes i en mängd
verk skildrat de amerikanska förhållandena. Med dennes
förtjenster delar Gerstäcker äfven åtskilliga fel,
såsom en viss vårdslöshet i ämnets behandling och
brist på nödig konseqvens i teckningen af såväl
händelser som personligheter.

Sedan Gerstäcker utgifvit ett par för mängdens
undervisning beräknade verk, erhöll han 1849 ett
reseanslag af då varande riksministeriet och anträdde
i Mars månad samma år en ny större resa. Han for
öfver Rio-Janeiro, Buenos-Ayres och Valparaiso till
Kalifornien, seglade derifrån till Sandwichs-öarne
och kryssade med en hvalfiskfångare ända till
Sällskaps-öarne, hvilka färder lemnade rikligt
stoff till bearbetning af den flitige mannen. Han
for vidare till Sidney och genomreste sydöstra
Australien, hvilket han lemnade i September 1851,
för att öfver Java återvända till Tyskland, der ban
sedan 1852 bosatte sig i Leipzig. Resultaten af
dessa resor har han framlagt i sitt stora verk "Resor"
(fem band), hvarjemte han utgaf en följd af romaner,
som innehålla lifliga och målande skildringar
af menniskornas lif och tillstånd i de af honom
genomströfvade länderna. Bland dessa må särskilt
nämnas de i svensk öfversättning utkomna "Guld!",
"Qväkarestaden Filadelfia" etc.

Men återigen tröttnade Gerstäcker vid det
stillasittande lifvet vid arbetsbordet och företog
år 1860 en tredje resa, särskilt för att besöka
de tyska kolonierna i Sydamerika. Han öfverskred
landtungan vid Panama, vandrade igenom Ecuador
och Peru samt for från Chili kring Kap Horn till
Montevideo. Derifrån for han landvägen genom Uruguay
till Brasilien och återvände år 1861 från Rio öfver
Frankrike till Tyskland. Gerstäckers rykte som en
intressant och framför allt praktisk reskamrat var
emellertid stadgadt, så att, då den något excentriske
hertig Ernst af Gotha beslöt att företaga en resa till
Egypten och Abyssinien, vår författare inbjöds att
göra hertigen sällskap, hvilket anbud han naturligtvis
icke dröjde att emottaga (1862). Då de återkommit till
sitt fädernesland, nedsatte sig Gerstäcker i Gotha,
viss om att få sola
sig i sin furstlige väns glans. Här, i åtnjutande
af en särdeles angenäm ställning, formligen
skakade den produktive författaren ur armen en
massa skrifter. Hans namn återfanns en tid på alla
tidskriftsprospekter i Tyskland och bland dem, som
utlofvat bidrag till tidningarnes följetonger,
var äfven städse Gerstäcker, dock ej så att
hans namn blott skyltade som ett lockande agn vid
prenumerationsfisket, han tvärtom var den, som alltid
infriade sitt ord. Under denna alsterrika tid utgaf
Gerstäcker en del ungdomsskrifter, bland hvilka
hans tyska biografer särskilt nämna "Verlden i det
lilla för den lilla verlden" såsom förtjenstfull. Ja,
Gerstäcker blef, i likhet med så mången annan, smittad
af den litterära rampfebern och lät födas ett drama
"Der Wilderer", hvilket dock saklöst kunde varit ofödt.

Fastän öfver 50 år gammal, fann likväl Gerstäcker snart
återigen   ingen   ro,   utan   företog  sig åren 1867--68 en ny,
större   resa,   hvilken utsträckte sig till Nordamerika, Mexico,
Ecuador, Venezuela och Vestindien och finnes skildrad i verket
"Nya Resor".

Efter sin återkomst bodde vår man någon tid i Dresden,
der han äfven utvecklade en af åldern oförminskad
verksamhet. Vi erkänna, att vi ej erinra oss hans
öfriga vistelseorter i Tyskland, tills han i år
slutligen lemnade detta jordiska, för att anträda sin
sista stora resa till det land der uppe i den blåa
rymden, dit vi i tanken bruka förlägga evighetens
lustgårdar.

Åren hade ej mäktat synnerligt böja den under sina
jordiska färder kroppsligt härdade och stärkte mannen,
hvars friska och glädtiga lynne ofta förrådde sig i
hans smärre berättelser, bland hvilka må särskilt
nämnas "Herrn Mahlhubers Reiseabentener", som
nedskrifvaren af dessa rader djerfts lokalisera
under namn af "Herr Trögstens Reseäfventyr".

Men, torde någon fråga, hvad mera har egentligen
Gerstäcker uträttat? Vårt svar blir: Han var en af
de förste, som genom sina romantiska skildringar
af Amerika gjorde detta land kändt för den stora
allmänheten i Tyskland och dermed äfven för
Europa, han blef derigenom en af pioniererna
för den stora utvandringsströmmen från Tyskland
till Förenta Staterna, men han blef äfven en god
sammanbindningslänk mellan tyskarne der borta och
der hemma, i det hans berättelser lästes lika mycket
i nybyggarens blockhus som i den på fornminnens grus
hvilande täcka hyddan i sjelfva Neckardalen. Sådana
andliga telegraftrådar äro af en ofantlig betydelse,
och derföre skall ej heller verket af den nu döde
mannen Friedrich Gerstäcker försvinna med det stoft,
som multnar i griften: inom andens verld dör intet,
som godt är! I den tanken kan hvarje rättänkande
följetonist finna tröst, då han stundom ser sina
alster spridas för vinden och glömmas för ögonblicket,
-- den trösten hade också den oförtrutet arbetande
Gerstäcker.                                  

Axel Krook.



En lefvande ö.

För en resande i de sydliga delarne af Nord-Amerikas förenta
stater är det en egendomlig anblick som erbjudes
af de många jättelika alligatorer, hvilka på de
stora flodernas sumpiga stränder plumsa upp och
ned eller på de i vattnet kringdrifvande kolossala
trädstammarne sola sig, leka eller makligt utsträckta
smälta den föda, de under sina oupphörliga röfvaretåg
mot de kring dem vistande varelserna kunnat skaffa
sig. Alligatorerna förekomma i dessa nejder i
sådant antal, att de ännu i många år skola trotsa de
storartade utrotningsförsök, som jägare och indianer
anställa mot deras slägte. På Red River voro de, innan
denna flod började befaras af ångare, så talrika,
att man såg dem i hundradetal längs stränderna eller
på stora bråten af drifved. De små lågo eller sutto
på de störres ryggar, och stundom hörde man från dem
vrålanden, liksom ifrån tusende ursinnigt stridande
tjurar. De voro så föga menniskoskygga, att de knappt
bekymrade sig om trafiken på floden eller vid stränderna, 
utan, om man icke gaf eld på eller afsigtligt
skrämde dem, läto de båtarne komma sig nästan alldeles
på lifvet.

En resande, som för några år sedan reste i Florida
och meddelat många intressanta iakttagelser öfver
alligatorernas lefnadsvanor, berättar följande från
en båtfärd på kustfloden Pablo:

"En mörk massa närmade sig i vårt kölvatten och
passerade tätt förbi vår kanot. Sjöskum, tång
och vattenväxter hade samlat sig på det flytande
föremålet, som liknade en murken trädstam; en liten
strandvipa hade satt sig ned på denna flytande parterr
och sprang ifrigt fram och tillbaka, pickande med
sin skarpa näbb efter maskar, som hon tycktes spisa
med stort nöje.

"'Det är verkligen förvånande', yttrade jag till den
ene af mina följeslagare, 'att den der trädstammen
kan vara betäckt med växter, som icke trifvas annat
än i vatten. Job!' ropade

jag till min negerpojke, 'tag båtshaken och hala in
bråtet, så få vi syna det litet noggrannare.'

"Job stod färdig.

"'Vänta ett ögonblick!' ropade Constant, i det han
med ett kraftigt årtag vände båten. 'Den der kanaljen
kunde få oss att kantra!'

"I samma ögonblick fattade han båtshaken och började
att slå i vattnet.

"Till min förvåning började massan genast att
röra sig. Jag såg en triangulär stjert, ett par
fötter rörde sig och ett ofantligt gap, beväpnadt
med en tredubbel rad af väldiga tänder stack upp
öfver vattnet, men dök omedelbart derefter ned i
djupet. Vipan lemnade flaxande och förskräckt sin
plats, och växterna följde vidundret till botten.

"Jag blef förskräckt, Job häpnade, men roddaren
skrattade i mjugg.

"Det var en alligator, och en af största slaget:
han höll icke mindre än femton fot i längd.

"Constant gaf mig härefter följande upplysningar:
Då den varma årstiden inträder, så att träsken och
flodvattnet torka, insomna alligatorerna på bottnen
och betäckas derunder med sjöväxter. Två eller tre
månader tillbringa de i detta tillstånd.
När höstregnet åter kommer vattnet att stiga, vakna de ur
sin dvala och begifva sig upp till ytan; det är då,
när de icke kunna finna tillräcklig föda i de vatten
de bebo, som de besluta sig för att emigrera.
Då fylla de lungorna med luft, för att göra sig
lättare, och, fullkomligt orörliga, låta de sig
sålunda bortföras till andra trakter.

"Min sagesman var emellertid förundrad öfver att
denne, hvilken vi observerat, begaf sig ned till
saltvattnet vid Saint Jeans mynning, ty kajmanerna
undvika saltvattnet, emedan de der anfallas af
hajar; troligen tyckte sig vår alligator, på grund
af sin storlek, ej hafva något att frukta af nämda
fiender.

"Constants förklaringar föreföllo mig naturliga: jag hade
i Carolina på trettiofyra graders latitud sett hur
kajmanerna dykt till botten för att skydda sig emot
den strängare årstidens kyla. Det var derföre icke
otroligt, att kajmanerna här, under inflytandet
af Floridas solhetta, öfverlemnade sig åt en slags
dvala nere i det kyligare djupet. Under denna långa
sömn på bottnen fästa sig på deras skrofliga rygg
en mängd
maskar och blodiglar; larver bilda sig snart i deras
hudveck; så uppstiga de till ytan. Vattenfåglar,
som nära sig af dessa parasiter, komma då för att
jaga på deras rygg och släppa der gräsfrön, som gro
och snabbt skjuta upp i de gyttjeartade ämnena."


En alligator i en amerikansk flod.




Min kyrka.

Fastän fattig såsom mina sånger,
Fastän saknande ett namn, som klingar, 
Äger jag likväl min egen kyrka. -- 
Den är rymlig; den når till för alla; 
Fattigdom ej stannar der vid dörren;
Rikedom ej köpslår der om bänkrum.
-- -- -- -- -- -- -- -- -- -- --

Höga klippor, öfverst isbekrönta,
Äro murarne uti mitt tempel;
Ljusa björkar äro pelarrader,
Och som bänkar tjena gröna tufvor.
Sol'n -- ljuskronan, och den blåa pellen,
Stundom stjernbeströdd, är tempelhvalfvet.
Trast och siska, näktergal och vaka



Naturbild.     
(Till poemet "Min kyrka".)

Äro stämmorna uti den orgel,
Hvarpå vinden slår de rena toner.
En Campanula, der fjäriln leker,
Är den klocka, som till gudstjenst manar,
Och i bäcken gömmes templets silfver.

*

Träder så jag in uti min kyrka, 
Böjer knä vid gröna altarrunden, 
Biktar för naturens höge Herre, 
Hvad jag felat, livad jag sjelfmant brutit; 
Och hans svar jag känner i mitt hjerta. 
Der han hviskar saligt: "Jag förlåter" --

Nu med ens begynner orgeln ljuda: 
Näktergalens klagan, siskans qvitter, 
Aspens susning, bäckens ömma toner 
Hviska alla saligt: "Jag förlåter"; 
Och mot fjällen, templets höga murar, 
Stammar ekot troget: "Jag förlåter".

Sådan är min egen sköna kyrka; 
Sådan är den religion jag hyllar; 
Sådan är den kyrkosång jag älskar.  --
När mig verlden hånar för min dyrkan, 
Vandrar jag in i mitt sköna tempel 
Och förlåter gerna och förlåtes.

August K.



En af de många.

Teckning ur verkligheten af Ali.

Ack! då man hjerta har, hur sällt att vara Kung!
-- -- -- -- -- -- -- -- -- -- -- -- -- -- --
-- -- -- -- -- -- -- -- -- -- -- -- -- -- --
Ovärdig den, att, kallas svensk och fri, 
Som hans välgerningar, hans stora själ kan glömma.
Lidner.

Det var en dag på våren 1864. Klockan i Storkyrkan 
slog just tio, då en ung man med lätta steg skyndade
uppför Lejonbacken och in på borggården. Hit
inkommen stannade han plötsligen och betraktade med en 
villrådig min de fyra hufvudingångarne till kongl. slottet. Men 
snart fattade han sig, återvände till det hvalf hvarifrån han 
kommit och gick med raska steg bort till den derstädes posterade 
slottsknekten och frågade:

"Hvar är det, som konungen ger audiens?" 
Carl XV  lemnade företräden hvarje helgfri
onsdag -~ ett bruk, som vår nu regerande konung
äfven bibehåller.      Förf. anm.

"Uppgången är ifrån vestra hvalfvet, till höger härifrån, 
en trappa upp", svarade den tilltalade, i det han med handen 
lätt vidrörde sin galonerade hatt.

Vår unge man tackade och gick efter den erhållna
anvisningen. Då han kommit upp för de två
halftrapporna, stannade han och drog ett djupt
andetag. Om det var i anledning af det hastiga
uppstigandet för den beqväma trappan, eller något
annat, kunna vi ej med bestämdhet säga, men på somliga
brukar slottsluft verka sökande.

Emellertid inträdde han i kapprummet, hvars dörrar
voro uppslagna,   och   en   ordonnans   skyndade
fram för att hjelpa honom af med öfverplagget.
Man underrättade honom vidare, det   han   skulle
gå   in i stora samlingsrummet och å en derstädes
framlagd lista anteckna sitt namn.   Med långsamma
och försigtiga  steg  vandrade han igenom tvenne
mindre rum, der endast några af hofbetjeningen
syntes, hvarefter han beträdde det  så  kallade
samlingsrummet.    Detta stora, ljusa, rikt och
smakfullt   möblerade   rum,   prydt   med  en
mängd större och mindre   oljemålningar   och
uppfyldt   af   högförnäma   audienssökande,   de
flesta i lysande  uniformer, gjorde på vår hjelte
ett   bländande intryck -- något   sådant som man
känner, då man ifrån ett mörkt rum direkte träder
ut i solljuset.    Förlägen   stannade   han   på
tröskeln   och   blickade med en viss nyfikenhet
på   de   grannt   utsirade  herrarne, som, utbytande
komplimenter   mot   hvarandra,   med  vana och
säkerhet rörde sig i den öfre delen af salen.

Sålunda hade han stått några minuter, då i det
samma en hoflakej stötte honom i sidan och med
en vänlig uppmaning bad honom lemna rum för en
från hufvudet till fotabjellet guldsmidd herre,
hvilken, något korpulent, nödvändigt behöfde
hela dörröppingen för sitt inträde. Häpen drog
vår hjelte sig tillbaka, och den tjocke herrn
gjorde sin entré under sablars, värjors och
sporrars gny. -- Man helsade den sednast ankomne.

"Nå, har herrn varit framme och antecknat sitt
namn?" sporde den förutnämde lakejen.

"Nej, inte ännu ... ty jag vet ej hvar jag skall
göra det." 

"Gå fram der till bordet, som står vid fönstret
... der ligger listan."

"Jag tackar er, min herre!"

Och den unge mannen, som detta tal var stäldt till,
går med   svigtande  steg fram till  det omnämda
bordet  --  det är icke   så   lätt   för  en  ovan
att promenera på bonade golf -- och skrifver med präntad
stil: Adolf Krantz, studerande.

Nå, det var då för väl, att vi en gång fingo reda på
hvad den der unge herrn heter! hör jag läsaren utropa
-- och i sanning är icke jag också rätt belåten med
att han visste presentera sig sjelf, mig förutan -- det
är min sann icke alla hjeltar, som äro så hyggliga.

Emellertid tyckte Adolf Krantz att han nu genomgått
ett riktigt elddop, då han vågat sig upp bland
den lysande skara, som dvaldes i salens öfre ända,
hvarföre han äfven med mera säkerhet begaf sig ned
till sin förra plats vid dörren.

Nu öppnas den ena af dubbeldörrarne till höger i salen
och en kammarherre utkommer, hämtar den förutnämda
anteckningslistan, samt återvänder med denna samma
väg han kommit. Härefter börjar audiensen. I samma
ordning som de sökande stå på listan, blifva de
uppropade och införda till majestätet.

"Studeranden Krantz!" ropar kammarherrn, och Adolf
blir införd i rummet till höger. Man ber honom sitta
ned och vänta till dess hans företrädare kommit
ut ifrån konungen. Detta dröjer ej länge, och på
kammarherrns vink följer han nu denne till ingången
af nästa rum -- dörrarne slås upp, kammarherrn säger
hans namn, och Adolf Krantz står ansigte mot ansigte
med konung Carl.

Konungen gick några steg mot Adolf, nickade vänligt
på hans helsning och frågade med sin klangfulla organ
efter hans ärende. Carl XV talade fort, men tydligt
-- det låg något allegro risoluto i denna stämma --
något majestätiskt, men likväl mildt och godt.

Adolf, i likhet med de flesta unga personer som
första gången stå inför rikets chef, hade hjertat i
halsgropen och hade totalt glömt hvad han skulle
säga. Det vackra tal, hvarmed han ämnat uppträda,
hade blåst bort och tungan var alldeles förlamad.

Konungen, som märkte hans förlägenhet, nalkades honom
ännu ett steg och sade, i det han vänligt klappade
honom på axeln:

"Var inte rädd! jag är inte farlig att tala med. Hvad
önskar du?"

Adolf, uppmuntrad af dessa konungens ord, återfick
med ens hela sitt mod och började nu sitt förut väl
öfverlästa tal.

"Ers majestät! jag är sjutton år och son till en
fattig komministerenka; jag har genomgått fem
klasser vid Skara elementar-läroverk, men måste
sluta då min mor för några månader sedan flyttade upp
till Stockholm. Min mor har ej råd att underhålla
mig längre, hon har knappast bröd för sig

sjelf, och dessutom har hon upptagit min kusin, som
är fader- och moderlös. Man vill nu sätta mig i handel,
men härför har jag ingen lust -- jag vill bli' militär!"

Konungen spärrade upp sina stora djupblå ögon, såsom
han brukade då han blef öfverraskad eller intresserad
af någonting, såg på ynglingen med godhet och sade:

"Och hvad önskar du af mig i denna sak?" 

"Hjelp och bistånd, för att vinna mitt mål." 

Kung   Carl var   enkel   och   flärdfri,   älskade   ej   några
cirklade   haranger   och   ceremoniösa tal -- Adolfs
öppna och frimodiga   svar   behagade   honom  --
det   låg   något   svenskt deruti,   och   det slog
an på monarken.    Han betraktade ynglingen en stund
stillatigande, hvarefter han utbrast:

"Kom upp i öfvermorgon klockan nio i min garderob,
och jag skall lemna dig närmare besked!" Härmed
gjorde han en afskedande åtbörd. Adolf bugade sig,
och audiensen var slut.

*

Vi förflytta oss nu ifrån slottet till ett af de små
husen vid Qvarngatan å Ladugårdslandet.

"Hvad Adolf dröjer länge!" sade fru Krantz till
sin systerdotter, en flicka om tretton år, samt
tillade: "Se i reflektionsspegeln, Fanny, om du kan
varseblifva honom!"

Den unga flickan, som, trogen sitt köns och sin ålders
vana, gerna uppehöll sig vid fönstret, vände nu sitt
lilla hufvud åt reflektionsspegeln, genom hvars hjelp
hon kunde se långt ned åt Artillerigatan.

"Nå, Fanny! syns han inte?"

"Nej, tant lilla, jag kan inte upptäcka honom",
svarade niecen i det hon fortfarande hade sina blickar
fastade på spegeln, ty vaktparaden passerade just nu
öfver Storgatan.

En kort stund derefter rycktes dörren häftigt upp och
Adolf skyndade in. Utan att gifva sig tid att aftaga
rock eller hatt sprang han bort och slöt modern i
sina armar, under det han med en af glädje darrande
röst ropade:

"Ack, min mor! jag kan hoppas allt! jag har talat
vid honom!"

"Sakta, sakta, min son! du qväfver ju mig med
dina omfamningar ... Fanny! gif mig ett glas
vatten! ... Den tokiga gossen! han går då alltid
till öfverdrift."

"Ack, mamma lilla! det är derföre att jag är så
öfvermåttan glad, att jag knappast kan stå stilla i
fem minuter af pur glädje."

"Du har således hopp om att få platsen?"

"Hvilken plats?"

"Hos herr Kryddqvist, vet jag ... dit du skulle gå i dag."

"Usch! nej, mor lilla! Herr Kryddqvist går allt miste om mig."

"Hvad vill det säga?"

"Jo, att jag, i stället för att gå till kryddkrämare
Kryddqvist, tog mod i bröstet och Gud i hågen och
spatserade upp till kung Carl, för att be' honom
hjelpa mig."

"Hvad säger du, barn! ... Har du verkligen varit hos ..."

"Hos hans majestät konungen, ja ... Jo jo men sann
... Jag kommer just nu derifrån ... Han var så
god emot mig ... Han har lofvat gifva mig svar i
öfvermorgon ... Då ska' jag gå upp igen ... Hejsan,
mutter lilla! Jag får lof att omfamna dig en gång
till."

Och Adolf slöt sin mor å nyo i sina armar, kysste
och smekte henne; denna gången mindre häftigt, men ej
mindre ömt och hjertligt än den förra. I modrens ögon
lyste tvenne stora tårar -- de tolkade tillräckligt
hennes känslor.

"Se så, kusin Fanny! Nu är det din tur ... Dig
kan jag åtminstone få krama så mycket jag vill",
ropade Adolf och sprang bort till den unga flickan,
som hitintills endast varit ett stumt vittne till
scenen mellan mor och son, fattade henne om lifvet
och började i vild fart svänga omkring med henne i
rummet.

"Men så sluta nu, snälla Adolf! Du sliter ju alldeles
sönder min klädning", jemrade sig Fanny och sökte
förgäfves slita sig lös, då fru Krantz i det samma
steg upp och skilde det unga dansparet.

*

Två dagar derefter, tidigt på morgonen, stod Adolf i
kung Carls så kallade "garderob", det vill ungefär
säga det samma som: kammartjenarens rum utanför
konungens enskilta våning.

Carl XV var ej den som sof bort sin tid; om vintern
steg han upp klockan 8--9, om sommaren klockan 6--7,
ibland till och med tidigare.

Genom kammartjenaren blef Adolf anmäld och kort
derefter insläppt i konungens arbetsrum, hvilket, med
sin lilla tambur, var det första man mötte i denna
våning, då inträdet skedde från "garderoben". Till
venster från detta rum inkommer man i sydvestra
flygelns hörnrum, vid denna tid inredt till
billardsal.

Konungen, till fullo klädd och rökande sin morgonpipa,
som han med välbehag drog stora bloss ur, började
genast, då han blef varse Adolf:

"God dag, Krantz! du ska' få gå igenom Karlberg
... jag ska' underhålla dig der ... Hur snart
tror du dig kunna ta' inträdesexamen?"

Adolf kunde ej återhålla de känslor han vid dessa
konungens ord erfor; han störtade fram, föll på
knä och bemäktigade sig monarkens hand för att
kyssa. Men kung Carl drog den leende tillbaka,
klappade ynglingen på hufvudet och bjöd honom stiga
upp. "Läs och arbeta!" fortfor konungen, sedan Adolf
åter hämtat sig. "Till hösten blir inträdesexamen
... då bör du vara med. Se här har du emellertid
ditt första qvartal!" tillade han och räckte Adolf
ett bref. "Efter tre månader kan du återkomma, då du
har lika mycket att vänta ... till dess farväl!"

Då Adolf kom hem och omtalade för modern och
kusinen hvad som händt, så uppstod en scen, som
läsaren ganska lätt kan tänka sig, men som min svaga
penna ej förmår teckna. Det bref konungen gifvit
öfverlemnade Adolf till sin mor, och då hon öppnade
det, befanns det innehålla tvenne sedlar, hvardera å
hundra riksdaler. Det var en kunglig gåfva -- värdig
gifvaren.

Följande höst tog Adolf en vacker inträdesexamen till
Karlberg, och något öfver tre år derefter var han
officer.

"Välkommen, löjtnant Krantz!" sade majestätet, då
Adolf efter väl slutad kurs gjorde sin uppvaktning
hos sin kunglige välgörare, "du har tagit en vacker
afgångsexamen, har jag hört."

"Ers Majestät!" började Adolf, ej utan rörelse, "jag
saknar ord för att nog lifligt kunna uttrycka hvad jag
i denna stund känner ... Tack vare Ers Majestäts
stora nåd och innerliga godhet, har jag vunnit mitt
syfte, uppnått det mål, som, alltsedan min barndom,
ständigt föresväfvat mig ... Måtte jag nu med mina
framtida handlingar, med min brinnande håg att vara
Ers Majestät och mitt fädernesland nyttig, måtte
jag härmed i någon mån kunna visa min undersåtliga
erkänsla och tacksamhet emot Ers Majestät, som städse
under dessa fyra år varit mera än en far för mig --
detta är min högsta önskan!"

"Bra, Krantz!" återtog konungen, "men nu bör du ej
stanna hemma, utan se dig om i verlden ... du bör
studera militärväsendet äfven i andra länder ... det
är nyttigt för en soldat ... Har du lust att till
exempel ingå i fransk tjenst, under ett par år?"

"Ers Majestät rågar måttet af sin godhet! ... jag
kan inte annat än underdånigst tacka, på samma gång
jag välsignar min ädle välgörare."

"Nå godt! ... Till hösten kan du ge dig i väg
... du skall af min handkassa få uppbära 2,000 rdr
om året ... Öfva dig i franska språket under tiden
... det blir dig till stor nytta."

Adolf ville tacka sin protektor, men kung Carl afböjde
detta. Han ville ej ens med tacksägelser hafva betaldt
för sina välgerningar.

*

Året  1868 led mot sitt slut   --     det var aftonen
före den dag, då Adolf skulle anträda sin utländska
resa.

Lilla Fanny hade vuxit upp till en frisk och vacker
ungmö; hon hade nyss fyllt sina sjutton år -- just
den ålder då "slinkan" lemnar rum för qvinnan, då
man af den bristande knoppen kan ana rosens snara
utveckling.

Under det fru Krantz lade sista hand, som man säger,
vid inpackningen af Adolfs saker, satt denne med sin
kusin i ett inre rum, inbegripen i förtroligt samtal,
d. v. s. det fördes hviskande. Hvad de sade, anser
jag mig förbunden att tiga med; ty det var ej utan,
att det icke innebar åtskilliga
hemligheter, som allra minst läsaren, med sina
profana blickar, får genomskåda. Endast det kan jag
berätta: Då fru Krantz med hög röst underrättade,
att packningen var färdig, hördes ett besynnerligt
ljud från det rum der de unga voro -- ja, det liknade
verkligen smällen af -- en kyss.

Efter ett hjertligt afsked från mor och kusin,
afreste Adolf följande morgon med snälltåget
till Malmö, hvarifrån färden vidare gick
öfver Danmark och Tyskland till Frankrike.

(Forts.)



En bild från vår tids Spanien.

"Guds vicarie" gjort med himmelskt nit
ett helvete utaf den sköna jorden ...
Snoilsky.

Cordova var under arabernas välde i Spanien
en af verldens förnämsta och rikaste städer. Fjerran
sträckte sig ryktet om dess glans, dess krigare och
vetenskapsmän. Arabiska författare från denna tid
kalla Cordova för "städernas moder, sultanernas tron,
fromhetens och gudaktighetens tempel, traditionens
tillflyktsort, praktens och smakens hem".

Revolutioner, borgerliga krig och berbernas
invandringar förstörde småningom all denna glans,
och sedan Cordova år 1236 fallit i Ferdinand den
katolskes händer, blef dess underdånighet under
kristna väldet betecknadt af ett oupphörligt förfall.

Sedan dess har här vid den besjungna Guadalqvivirs
stränder, liksom i snart sagdt hela det öfriga
Spanien, det katolska presterskapet, "Guds vicaries"
anhang, sänkt folket i moraliskt elände och, en
följd häraf, äfven i ekonomiskt. Liksom de blommande
ängarne förvandlats till brända, vanvårdade fält och
de mörkgröna lunderna till glesa grupper af pilar och
aspar eller några rosenträn, hvilka angifva
Guadalqvivirs lopp, så har af den stolte, idoge
cordovanaren blifvit en liknöjd lätting, som ej blygs
att med böner, eller derest ej dessa hjelpa, med pock
och oförskämdhet beskatta främlingen. 
Betecknande är ett drag, som en resande fransman berättar,
nämligen huru han i Cordova antastades af en spansk
tiggare. Fransmannen, som såg, att tiggaren var
kraftig och frisk, frågade honom hvarföre han icke
försökte att lifnära sig på ett mera hederligt
sätt. "Det är pengar, jag begär, och inga råd",
svarade tiggaren vresigt och vände honom ryggen.


Landtman från trakten af Cordova.


Den spanske tiggaren af profession är alltid höljd
i trasor och döljer sin helsa och styrka under ett
antaget drag af sjuklighet; han vet alltid att i
Kristi namn anropa medmenniskors barmhertighet; hans
herrskande tanke finnes troget återgifven i några
verser af en spansk skald, der en tiggare säger:
"Jag är arm och hvar och en beklagar mig när han
hör mina suckar; allas rikedomar tillhöra mig, ty
tiggeriet är en outtömlig grufva. Jorden och luften
tillhöra mig. De andra arbeta för att föda mig och
det är ingen som ej ömkar då jag ropar i klagande ton:
Una limosna pour amor de Dios!" 
En allmosa för Guds kärleks skull.

Dylika föraktliga drag af lättja och moralisk svaghet
äro, dess värre, allmänt förekommande bilder från
våra dagars Spanien. De visa hvilket Herkules-arbete
behöfves för att åter till sjelfkänsla och arbetsamhet
höja det folk, som århundradens påfviska prestvälde
bragt till denna djupa förnedring.



Kraften.

Utan Gud en egen kraft har ingen 
På jordens rund.
Lyft din själ i bön på spända vingen: 
Stark du blir i samma stund.

Sänk ej sorgligt ned i dåsig dvala
Din korta dag!
Nej, var  djerf, var snabb som vingad svala,
Drag med fröjd hvart andedrag!

Sätt dig modigt på den stolta springarn, 
Som nämnes tid!
Grip med kraft i gyllne drufvobringarn, 
Drick en skål för lifvets strid!

Gå som väldig kämpe genom verlden 
Ditt lifs minut.
Att för "rätt och sanning" draga svärden! 
Segren blifver din till slut.

Bygg dig så en bro allt upp till himlen 
Af hopp och tro!
Stig på den med lugn från jordehvimlen 
Dit, der kraften först får ro!

Paul Paludan.



I Landala-bergen.


Utsigt till arbetarebostäderna och "vattenborgen" i Landalabergen.
(Teckning af C. S. Hallbeck.)


Man må som främling besöka Göteborg eller tillhöra 
detta samhälle -- åt ett håll känner man sig der 
företrädesvis dragen, då man vill hämta vederqvickelse eller 
inandas en renare luft, än som i den "instängda staden" 
kan bestås -- och detta är till de vackra promenadplatserna, 
dem konsten med smakfull hand ordnat, såsom Trädgårdsföreningens 
park, alléerna och den s. k. Kungsparken m. fl. 
Söder om den egentliga staden draga dessa sin gröna gördel 
kring den vallgraf, som i fordna dagar omslöt det befästade 
Göteborgs murar, och locka med oemotståndligt behag till 
besök.

Den, som för tio eller femton år sedan sett denna trakt 
och först nu får återse den, skall knappast kunna tro, att det 
är samma nejd som han förut sett. Den såg då ut alldeles 
som en vanlig beteshage med alla möjliga impedimenter -- 
stenar och gyttjepölar, videhäckar samt ett och annat 
magert pilträd. Ja, det var en rent af ful, otreflig trakt, 
den man helst undvek och egentligen besökte blott för den 
genväg man derigenom beredde sig till någondera af 
Hagaförstäderna.

Men nu? ...

Nu utbreda sig fria, saftiga gräsplaner mellan rika
buskager och präktiga löfträd -- visserligen ännu unga,
men utlofvande den rikaste skugga redan i närmaste
framtid. Och hvilka täcka vyer har man ej från dessa
slingrande gångar! -- Öster ut reser sig stolt Thalias
tempel, konstens helgedom, och på motsatta sidan
af vallgrafven ligger det stora salutorget med sin
permanenta, alltid storartade marknad. Följer ögat
härifrån den väg, som utefter vallgrafvens norra
strand med en ansenlig bredd sträcker sig från
Grönsakstorget bort till Fisktorget, -- skådar det
denna s. k. "Jungfernstieg", uppenbarar sig der det
mest brokiga och rörliga lif; men går blicken ännu
längre mot vester, får landskapet en mera storartad
prägel. Elfven, den mäktiga Göta elf, går der sin
kungliga gång. Röken från kommande och gående ångare
hvirflar mot höjden; vimplarne på större och mindre
seglare svaja för vinden; men bakgrunden i denna
tafla är ytterkanten af Majornas stora förstad --
en tätt bebyggd höjdsträckning, lifligt påminnande
om Stockholms Skinnarviksberg.

Kungsparken är redan i närvarande stund en af de
behagligaste parkanläggningar man kan få se; men hvad skall


den icke blifva efter ytterligare ett tiotal af år? --
I sagorna förtäljes ofta huruledes genom ett trollslag
det eller det märkvärdiga underverket frammanats; --
här har också en trollstaf verkat, men hvilken då? --
Jo, det göteborgska samhällets kommunalanda, hvilken
i en lång följd af år åstadkommit den ena underbara
vexlingen efter den andra. Der en sådan anda lefver,
verkar den alltid i stort.

Redan på den tid, då man i det natursköna lilla
Grenna nedhögg en af sina herrliga, invid gatan
stående fruktträdalléer, på det att platsen skulle
se mera stadslik ut, började man i det stora Göteborg
genom nya planteringar försköna sin stad. Olof Wijk,
det bekanta kommerserådet, hade, mer än flertalet af
hans samtida, en öppen blick för hvad i denna riktning
vore att göra. Honom har man i främsta rummet att
tacka för dessa prydliga, skuggrika alléer, hvilka nu
utgöra tusendens ögonfägnad eller skydd emot solens
strålar under den brännande sommardagen och hvilka
gifva en så vacker relief åt det ursprungligen så
torftiga landskapet. Kommo derefter män af facket att
ytterliga försköna detta, t. ex. en C. F. Liepe, en
S. V. Lund-Leiberg och nu sednast en A. Wallin, hvilka
trädgårdskonstnärer efter hand gifvit Kungsparken
det intagande utseende den nu äger.

Der Kungsparken i närheten af östra Haga har sin
ena ändpunkt reser sig på en kulle i närheten af
alléen den i en ädel stil uppförda Hagakyrkan --
ett af Edelsvärds många vackra verk -- och strax
der bredvid, på det ökenlika fältet mellan alléen
och bergen söder ut, synas tre prydliga stenhus,
hvilka utgöra en början till den nya stadsdel,
som här skall anläggas. I ett af dessa har den
berömda Kjellbergska flickskolan sin lokal; och
på byggnaden der till venster läser man inskriften:
"Amalia Hertz' stiftelse". Denna så kallade stiftelse,
grundlagd af den efterlefvande maken till en ädel
qvinna, tillhörande Göteborgs mosaiska församling,
har blifvit bildad
för att bereda friboningar för obemedlade medlemmar
af kommunen -- utan afseende på hvad församling dessa
tillhöra, om israelitisk eller kristen.

Om vi förbi dessa nya hem följa den väg, som vinkelrät
mot alléen sträcker sig söder ut tvärs öfver det
stora öppna fältet -- den så kallade Hasselbladska
ängen -- se vi på detta håll vår utsigt begränsad af
de bekanta Landalabergen, hvilkas fot omslutes af
fruktrika trädgårdar, medan de högre sluttningarne
erbjuda anblicken af en hel arbetarestad. Det
är denna vy artisten i den meddelade teckningen
framställt. Vi se der uppe den ena byggnaden höja
sig öfver den andra -- nätta ljusröda stenhus -- men
allra öfverst och beherrskande det hela reser sig
en kolossal byggnad, på längre afstånd liknande en
väldig borg, men hvilken, närmare betraktad, befinnes
vara reservoaren för Göteborgs nya vattenledning.

Vår väg kröker sig snart till venster; vi gå fram
mellan de ofvannämda trädgårdarne och vid en ny
dragning åt höger stå vi tätt invid de första
arbetarebostäderna. En grupp af dessa utgöres af
åtta parvis sammanbyggda tegelhus, hvilka hafva sina
särskilta, af staket omgifna gårdsplaner, sina små
köksträdgårdar och vackra prydnadsplanteringar. Det
är de arbetarebostäder, hvilka af Göteborgs
sparbank, af dess vinst, uppförts.För att 
här blifva antagen till hyresgäst
erfordras, att genast vid tillträdet erlägga 300 rdr
och sedermera 23 rdr i månaden. Hyresgästen får då
öfvertaga två hushållslägenheter -- en större (2 rum
och kök) på nedra botten och en mindre (1 rum och
kök) en trappa upp. Af dessa äger han nu att uthyra
endera lägenheten, men ej annorlunda, än att för den
större erlägges högst 15 och för den mindre högst 8
rdr i månaden. Men den största förmånen är dock den,
att hyresgäst, som ordentligt fullgör dessa vilkor,
blir efter aderton år sjelf ägare af den hälft i
huset, han innehaft, hvilken sedermera såsom laga arf
öfvergår äfven till barnen. Allt detta dock med det
uttryckliga förbehåll, att lokalerna af de nye ägarne
ordentligt underhållas. Försummas det, blifva de sin
egendom förlustige. -- Flere nya sådana bostäder komma
framdeles att efterhand uppföras och åt arbetare,
på enahanda vilkor som de förra, upplåtas. De redan
befintlige byggnaderna hafva blifvit uppförda under
åren 1870--1872. Andra gruppen
af härvarande arbetarebostäder tillhör "Robert
Dicksonska stiftelsen" och utgöres af fyra större
tegelstensbyggnader, hvardera inrymmande åtta
hushållslägenheter, hvardera om ett rum och kök.
Hyresgästen betalar här för sin lägenhet 10
rdr i månaden, hvilka förskottsvis erläggas. Den af
aflidne grosshandlanden Robert Dickson donerade
grundfonden uppgår till 330,000 rdr, och är förordnadt
att nio tiondedelar af hyresmedlen för de byggnader,
som af nämda fond bekostas, skola afsättas till en
byggnadsfond och återstående en tiondedel till en så
kallad tio-procents-fond, hvaraf räntan användes till
för arbetarne nyttiga ändamål. -- En frukt af denna
storartade donation har redan i flere år framstått i
de stora prydliga arbetarebostäderna i Haga och ute i
Majorna, till hvilka år 1871 ytterligare kommo dessa
i Landalabergen uppförda. Stiftelsens byggnadsfond
uppgick i Januari nämda år till mer än 123,000 rdr
och tio-procents-fonden till öfver 17,000 rdr.

Vid pass hundra steg upp om de Dicksonska
arbetarebostäderna uppnå vi den väldiga
vattenreservoaren, hvilken står här, en värdig
påminnelse om det storartade i Göteborgs nya
vattenledningsarbete. Det var 
år 1857 som detta af med. d:r Ch. Dickson
först föreslogs, och i Mars 1869 börjades utförandet
deraf. (Då gamla vattenledningen i början af förra
århundradet projekterades, behöfde saken omkring
70 år, för att komma till mognad.) Under ledning
af herr kapten J. G. Richert, biträdd af herrar
A. M. Bissmark och J. Marcks von Würtemberg, bedrefs
arbetet med sådan kraft, att hela vattenledningen
redan i Augusti 1871 var fulländad. Kostnaden
för den samma uppgick då till 1,239,543 rdr,
hvaraf dock ej mindre än 352,274 rdr användts till
expropriations- och skade-ersättningar. Men har
arbetet varit dyrbart, så har ock resultatet blifvit
derefter. Rörledningens längd är till exempel utom
stadens område, eller ifrån Delsjön till Underås bro,
11,000 fot, och ledningen i sin helhet utgör fyra och
åttationdedels svenska mil. Reservoaren vid Landala
rymmer två millioner kannor, och har staden sålunda
ett rikligt förråd på vatten, hvilket för de mindre
bemedlade är så mycket mer att värdera, som det för
hushållsbehof erhålles kostnadsfritt.
Noter af Förf:n.

Kasta vi från vattenborgens murar blickarne omkring
på den rika staden med dess omgifningar, kunna vi
i sanning säga oss se Götalandets perla, infattad i
grönt.

Maximilian Axelson.




Hemvandring i oväder.

Det var ej länge sedan 
I sommarsol'n jag satt. 
Nu piskar hösten redan 
Med regn min silkeshatt. 
Ej trastens sånger blandas 
Som förr med siskans slag:
Tungt nordanvinden andas, 
Och så gör äfven jag.

Fy attan! hvad han gloppar 
Den gamla atmosfer! 
Jag känner hur det droppar 
I nacken mer och mer.
Det forsar uti gränder, 
Det stormar uti sky, 
Och ut och in sig vänder 
Mitt gamla paraply.

Jag med en viss förfäran 
I Rådstu'n mig infann. 
Jag skulle ha' den äran 
Att välja riksdagsman. 
Der har jag tåligt setat, 
Och saken utföll så -- 
Jo pyttsan! fick ni veta't, 
Hvem jag har röstat på.


Jag nitisk som de flesta 
Gick dit, fast regnet flöt: 
Det är för statens bästa 
Man lägger sig i blöt. 
Må det till gagns nu lända, 
Det val, vi gjort i dag! 
Sjelf riksdagsman kan hända 
En  annan   gång blir jag.

Jag märkt, i Rådhusrätten, 
Att man blir svång och tom. 
Jag bor vid Djurgårdsslätten 
I Hiertas egendom. 
Der skall mig riktigt smaka 
Min middagsrisp igen: 
Den vill jag ej försaka 
För alla riksdagsmän.

E. S -dt.



Till  fanatismens historia.

Fanatismen har alltid varit en häfstång för frambrytande 
religiösa idéer och den kraft, som
uppehållit deras bekännare under tider af motgång
och förtryck. Fanatismen bjuder öfver förnuftet och
låter menniskan lefva och lida, kämpa och dö för ett
mål, som förnuftet icke erkänner; den offrar allt,
ända till lifvet, besegrar alla hinder, bryter alla
band.

På folk, hvars känsla ännu är jemförelsevis orörd af
en högre civilisation, utöfvar fanatismen en starkare
makt än på mera bildade: det är den okunniga massan
som alltid fört de stora idéerna fram i verlden,
emedan blott hon kunde lefva, kämpa och dö för en
trostanke.

Vi se fanatismen uppträda i sin skönaste form hos
de första kristna bekännarne -- fattiga fiskare från
Tiberias, hvilka drogo ut i verlden med sin mästare,
den de ej kunde förstå, men eldade af hans person och
med en hänförelse, som skulle öfverlefva dem genom
århundraden. De drogo ut för att eröfra verlden och
de vunno segrar, större än en Cæsars. Vi se martyrer,
män, qvinnor och barn, som möta döden i tusen gräsliga
former; de sjunga Herrans lof midt i bålets flammor
och dö under pinbänkens marter med frälsarens namn
på sina bleknade läppar.

Fanatismen visar sig dock i den mest storslagna form
bland Muhameds bekännare. Här är det icke en kärlek
som lider och fördrager, -- det är herrsklystnaden
och eröfringsbegäret, som med eld och svärd vandra
fram. Profetens bekännare nöja sig icke med att värna
sin tro, utan de vilja inkräkta jorden. De intaga
Vest-Asien och Nord-Afrika och hota att från tre olika
håll intränga i hjertat af Europa, då de hejdas af en
kraft, som har samma källa som deras -- fanatismen. Sju
millioner menniskor af Europas mäktigaste nationer
taga korsets tecken och draga åstad, för att återtaga
den heliga grafven, för att dö för saracenernas sablar
eller försmäkta på Syriens sandfält.

Ännu i våra dagar visar sig fanatismen i de seder och
bruk, hvarmed österlänningarne fira sin trosläras
högtider, och indiernas fakirer samt musulmanernas
derwischer, m. fl. äro lefvande bevis på att den eld,
som en gång lifvade profetens anhängare, ännu lefver
qvar, ehuru i en annan form.

Vi skola förflytta oss till länderna bortom Kaukasus
och närvara vid den nio dagars sorgefest, hvarmed
Allahs dyrkare fira minnet af sina förnämsta
troshjeltar och martyrer. Dessa egendomliga
religionsfester återkomma regelbundet hvarje år,
alltid med samma prägel af religiös galenskap, och
firas af alla muhamedanska schyter eller schiiter.

Under hela nio dagar ser man de fanatiska hoparne
ströfva omkring på gator och torg, några som hoppa
och skrika likt besatta, andra som gråta och snyfta,
några vandrande med högtidliga steg och dyster uppsyn,
andra sjungande sorgepsalmer och ideligen slående
sina bröst.

I moskéerna finnas beskrifningar att läsa öfver
martyrernas lidanden, och samtal hållas der öfver
detta ämne. Hela religiösa skådespel sammansättas
efter de heliga urkunderna, och under de första
dagarne spelas ett slags sammanhängande pjes, som
går ut på att åskådliggöra martyrernas lidanden. Man
bevarar de högtidligaste scenerna för den tionde
dagen, som börjas med en stor procession och slutas
med en stor 
representation. Det är en hel pinohistoria som man sålunda
sätter i scen vid festens slut.

De vigtigaste medlemmarne i processionerna äro
balafrés (de sargade). De äro flera hundra till
antalet och gå på två led efter hvarandra: hvar och
en hållande i handen en sabel med eggen vänd emot
ansigtet. Då och då göra de med vapnet ett hugg i sitt
ansigte, som derigenom blir alldeles söndersargadt
och vanstäldt; blodet strömmar ned öfver bröstet
och lefras i solhettan, så att man icke ser annat af
ansigtet än ögonen och de hvita tänderna, som blixtra
fram genom blodet.

Midt ibland balafréerna gå dagens förnämsta hjeltar,
hvilka genom sina sjelfålagda kroppsmarter eftersträfva 
att dela äran med sjelfva Hossein (en from
ättling af profeten, som regerade, men öfvervanns
och led en grym död). De äro halfnakna och tillfoga
sig sår medelst hvassa föremål, som de borra in i
köttet. På hufvudet bära de ett slags krona, bildad
af små träpinnar, som blifvit inträngda under pannans
hud, och öfver hela kroppen äro instuckna krokar,
hvari hänga små lås och fickspeglar. På bröstet
och ryggen äro lagda två dolkar, som bilda ett kors
och ligga så nära köttet, att den minsta rörelse är
tillräcklig för att de skola skära in i huden. Vid
sidorna äro placerade tvenne sablar, som korsa
hvarandra på samma sätt. Vid spetsen af dessa vapen
äro anbragta kedjor af läder eller tyngre af jern,
allt i förhållande till martyrens styrka. Kroppen
är för öfrigt fullsatt med smala käppar af trä
eller jern, som blifvit inträdda i skinnet. Hvarthän
fanatismen bringar dessa martyrer kan ses af bilderna
å nästföljande sida, hvilka utgöra trogna porträtter
af dem.

De som vilja paradera inför folket, utan att göra sig
mycket illa, fästa pinoinstrumenterna icke i huden,
utan på så sätt, att det på långt håll ser ut som om
de voro fastade i sjelfva köttet.

Vid utkomsten ur staden bildar processionen en cirkel
omkring den plats, der representationen skall äga
rum. Balafréerna bilda det innersta ledet. Folket
tränges utomkring. De som äro till häst hålla sig i
yttersta ledet.

Då tecken gifves till skådespelets begynnelse, höjas
från alla håll sorgerop. För att gifva dagen så mycket
större högtidlighet, låter man musiken exeqveras af
ett ryskt regementes musikkår, hvilket, sanningen
att säga, föga stämmer med den antika karakteren i
hela detta skådespel. Hvad som framkallar en ännu
sämre verkan är att mördarnes roller, utan tvifvel
i brist på mera lämpliga aktörer, utföras af donska
kosacker. Stundom händer att dessa medspelande
förstöra alltsammans genom att ändra gången i
programmet och handla helt och hållet på egen hand.

Under många år förbjöd styrelsen dylika skådespel,
enär man dervid ofta hade att beklaga förlusten
af menniskolif. Hvarje tartarisk stad är delad i
partier, hvilkas ursprung förlorar sig ända in i
tidernas natt; de skulle sjelfva hafva mycket svårt
att klart utveckla de orsaker, som tvinga dem att
hata hvarandra. Det är fanatismens gift, som spridt
hatets brand i deras hjertan.

I sin okunnighet göra de sällsamma hopgyttringar af
sin gamla historia och den närvarande tidens intriger
och sluta med handgripligheter. Oaktadt myndigheterna
göra allt att hindra utbrott af detta partihat, har
man ej sällan haft exempel på nattliga uppträden, der
de vilda lidelserna ohejdadt rasat och på skådeplatsen
lemnat spår efter sig i döda och sårade.


Tartariska sjelfplågare.
(Tillhör art. "Till fanatismens historia", se föregående sida.)






Hernösand.
Efter en oljemålning af G. W. Palm.


Hernösand.

Några reseminnen från Norrland af E. v. Qvanten.

Den lilla, vackra dottern till värden på gästgifvaregården
i Sollefteå räckte vänligt handen till afsked, då vi,
tidigt en Augustimorgon, begåfvo oss af till
ångbåtsbryggan, för att fortsätta återfärden utför
floden. En glimt af solen genombröt dimmassorna,
som vältrade sig öfver nejden, och liksom genom
ett trolleri framstod den präktiga Sollefteå-dalen
i bela sin rika skönhet: Ångermanelfvens skimrande
svall, de stupande gröna "niporna", de höga
barrskogskrönta strandkammarne, Rödbergets väldiga
konturer, de odlade sluttningarne, björklundarne,
kyrkan på sin kulle, de hvitglänsande, om välmåga
och prydlighetssinne vittnande boningarne, spridda
kring den vida dalen! På afstånd hördes brnkshamrarne
dunka sina kraftiga taktslag till elfvens melodiska
brusning.

Det var en tafla, till hvilken man får leta efter
maken vid sjelfva Rhens och Donaus besjungna stränder.

Emellertid hade vi knappast lagt ut från land med vår
ångdrake, som bar det poetiska namnet Fänrik Stål,
innan dimmassorna åter slöto sig samman och nedfällde
rundt omkring oss en ridå af fint duggregn. Vi hade
alldeles samma otur, som vi haft på uppfärden till
Sollefteå: regn hela dagen, hvilket dock icke uteslöt
mellanskof af uppehåll, under hvilka det storartade
flodsceneriet lät sig beses.

Navigeringen var icke alltid den
lättaste. Ångermanelfven vrider nyckfullt sin
kungsådra än åt ena, än åt andra stranden. Spridda
flott-timmer, som rundt omkring simma längs flodens
yta, ställa sig i vägen för fartyget och förorsaka,
der de icke kunna med båtshakar undanskjutas, väldiga
dunsar i dess skrof.

Vi helsade på öfverallt vid bruken, lastageplatserna
och sågverken, som försågo fartyget än med fraktgods,
än med passagerare, de sednare till nittionio delar
bestående af bruks- eller sågverks-inspektorer,
bokhållare, flottningschefer, stockintummare,
flottningskarlar, skeppare, handlande o. s. v. Man
hörde talas endast om skog, timmer, flottar,
bolagsstämmor, in- och utlastningar.

Nedanför färgleden Veda-Hornön antager elfven mer
och mer karakteren af en bred hafsvik. Vi fingo
Hemsön till venster, passerade ett öppet hafssund och
nalkades Hernön. Dimman lättade under tiden, och i ett
klart eftermiddagssolsken anlände vi till Hernösand.

Innan jag öfvergifver "Fänrik Stål" bör jag icke
underlåta nämna, att den har sitt eget bibliotek,
bestående af Runebergs samlade skrifter, prydligt
inbundna, samt en väggmålning i salongens fond,
framställande, öm jag icke misstager mig, den unge
tappre Schwerin vid sin kanon. 
Fänrik Ståls sägner, II.

Enär vi måste dröja i Hernösand ett par dygn, för
att invänta ångbåtslägenhet till Stockholm, hade vi
godt tillfälle att bese staden, -- detta så mycket
mer, som vädret förblef temmeligen gynnsamt och
någon annan sysselsättning just icke heller erbjöd
sig. Visserligen skulle i dagarne försiggå val af
riksdagsman till andra kammaren, men dermed kunde
vi anständigtvis icke hafva någonting att beställa,
och ändå mindre lockades vi af "Jean Gautier d. y.,
som nu äfven är gammal" -- såsom det stod i affischen
-- oaktadt han gaf beneficeföreställningar (för egen
räkning), hvarvid djuren skulle "uppträda i sina
nationaldrägter".

Första anblicken af Hernösand, från sjösidan, är
ingalunda prydlig, och den omreglering af staden,
som är bestämd att äga rum inom tio år, företages
visserligen icke för tidigt eller i ogjordt
väder. "Stolpbodarne" vid hamnen och de sammangyttrade
träbyggnaderna vid de krokiga strandgatorna
påminna ännu i dag lifligt om fordomtima, då
Hernösand förenade egenskaperna att vara fiskläge,
skärgårdsby och valplats för de primitiva varubytena
mellan Norrlands bebyggare. Sjelfva Rådhustorget med
residenset och landskansliet gifver en föga vacker
arkitektonisk anblick. Längre uppåt presenterar 
sig dock staden något bättre i detta
afseende. Trakten kring den moderna domkyrkan, med
gymnasiihuset, borgmästarens boning och S:t Petri
ordens lokal å ena sidan, samt navigationsskolan,
folkskolan m. fl. vackra stenhus å den andra, ser med
sina öppna planer och planteringar ganska stadsmessig ut.

S:t   Petri   medlemmar  utgöra,  en  sällskapsorden,
Hernösandsboarnes  Utile dulci,    Innocence och
Amaranth under de långa  vinteraftnarne, på   samma
gång ordenslokalens  restauration    --     god, men
just icke billig, såsom  Bædecker skulle uttrycka
sig -- står öppen  för hela allmänheten.

Vi styra nu våra steg till venster förbi domkyrkan och
den der bakom liggande stadsträdgården, stiga uppför
en backe och stanna, slutligen, tätt ofvanför staden,
på en liten grön kulle med nyanlagda gångar och ett
lusthus, som, i fall jag icke missminner mig, kallas
"Borgen". Den tafla, som härifrån utbreder sig för
ögat, är ganska intagande och rättfärdigar det rykte,
Hernösand har om sig, att vara en vackert belägen
stad. Bortom hamnen, som egentligen är ett, genom
en liten ö, Mellanholmen kallad, itudeladt sund,
som åtskiljer Hernön från fasta landet, reser sig det
sednare skogbevuxet och böjer sig, som en mörk ram,
kring hamnens båda bassiner, hvilka glittra fram på
hvar sin sida om staden, den södra omgifven nederst
af grönskande fält.

Det är icke en storartad tafla, icke heller just en
vänlig, dertill är den förherrskande barrvegetationen
allt för tung, de skarpa landskapslinierna allt för
snäfva; men den är pikant och täck i hög grad.

Den vy af staden, som illustrationen å föregående
sida framställer, är tagen från motsatt håll,
d. v. s. från fasta landet. Den är tecknad
efter en af den berömde landskapsmålaren Palm,
på beställning af Hernösandsboarne utförd tafla,
hvilken är placerad i rådhusets stora sal, der den
sålunda utgör en monumental prydnad. Till venster
om det framskjutande badhuset, ungefär i midten af
taflan, ses landshöfdingeresidenset, ofvanför detta,
åt höger, rådhuset med sitt lilla torn, högre upp,
i samma riktning, det långsträckta gymnasiihuset samt
högst upp domkyrkan. De båda sistnämda byggnaderna
symbolisera Hernösands egendomliga betydelse;
i dem har under århundradens lopp koncentrerats
den andliga odlingens krafter i de norrländska
provinserna, och, ehuru nu mera äfven åtskilliga af
Hernösands syskonstäder erhållit högre lärdomsskolor,
bibehåller det ännu sitt "principat" i kyrkligt
hänseende. Norrlands ende biskop och domkapitel äga
här sitt säte, och kännedomen om djefvulen och hans
vägar har här alltid varit noggrann och säker. Så lät
sig gymnasiilektorn Eurenius, natten mellan den 15
och 16 Oktober 1674, föras af den onde till ett samqväm 
på "Blåkulla" och beskref sedermera färden,
hade dit och dädan, i en till "trolldomskommissionen"
ingifven berättelse. I våra dagar, då en filosof,
i en af honom utgifven populär broschyr, bestred
djefvulens personliga tillvaro, togs denna, såsom
bekant är, i lifligt försvar af hans högvördighet
nu varande biskopen i Hernösand. Att äfven filosofen
var norrlänning torde vara bekant.

Efter en kort promenad vid "Borgen" får man till
venster kyrkogården och till höger, midt emot
kyrkogårdsporten, ett enstaka beläget utvärdshus,
en sammanställning som nog starkt påminner om "en
sorg i rosenrödt", i fall man icke föredrager att
tänka, sig -- en glädje i kolsvart. Värdshuset var
emellertid nu stängdt, ty värden hade nyss flyttat --
midt öfver, blifvit sjelf en kund i det stilla hus,
om hvilket Atterbom sjunger, att, ehuru dess tak är
hvälfdt som ett bröst, höjs der dock icke ett hjertas
röst! Och likväl, äro icke sjelfva de små gröna
kullarne, de enkla, svarta träkorsen, monumenten och
inskriptionerna, de på grafvarne planterade blommorna,
liksom de vissnade kransarna, -- äro de icke alla

lika många röster ur menskliga hjertan, älven om en
stor del af dessa hjertan i sin ordning redan skulle
hafva upphört att klappa? Liknar icke en kyrkogård
dessa dyrbara manuskript (palimpsester), som hafva
dubbel text, en som vi läsa med ögonen och en annan
undandold, afskrapad? Vi se, och vi se dock icke,
vi höra, och ändock är det hemlighetsfullt tyst! 

Låtom oss, på en stund, stiga in genom porten, öfver hvilken
man läser: "Tänk på att du skall dö." En kyrkogård
lemnar, lika väl som mycket annat, bidrag till en orts
karakteristik. Vi befinna oss inom en regelbunden,
icke allt för stor rektangel, hvars yttersta linier
utgöras af en häck täta, mörka granar. Innanför
denna lefvande mur fortlöpa, kring hela kyrkogården,
i oafbruten följd små fyrkantiga löfsalar (för det
mesta af unga björkar) med ingångarne vettande åt
rektangelns inre och nederst skilda från hvarandra
genom låga jordvallar eller häckar af spirea och
syrén. Hvar och en af dessa salar är en grafkammare,
hvilken innesluter färre eller flera gröna bäddar,
kors eller stenvårdar. De äro familjehvilostäder. I
de flesta finnas stolar eller bänkar och marken är
fint sandad. Mellan ytterhäcken och grafkamrarnes
fondväggar löper ett smalare mellanrum, som bildar
en skuggrik gångväg, hvilken har åt andra sidan
sin motsvarighet i en något bredare allé, bildad
af kamrarnes ingångsväggar och med dem parallelt
planterade rader af björk. Innanför sistnämda linie
utbreder sig, på ett öppet plan, den stora
namnlösa hopen af kors och grafhögar. Den egendomliga
anordningen påminner i viss mån om de sköna,
berömda korsgångarne i de katolska klostren, med den
skilnaden, att stenmurarne och pelarne äro här utbytta
mot grönskande träd, munkarne och nunnorna mot de
dödas ändå stillare skaror. De många rumafdelningarne
och gångarne, som dock kedjas omedelbart i hvarandra,
komina ljuset att brytas i de mest omvexlande och
milda schatteringar. Enheten och harmonien i det hela,
enkelt och dock så täckt kombineradt, verka i högsta
grad intagande. Jag sökte få veta hvem som uppgjort
planen till anordningen, men förgäfves. Hvem han ock
må vara, så har han heder deraf, liksom den stad,
hvilken så omsorgsfullt vårdat sig om den samma. Många
verldsberömda kyrkogårdar, antecknade i en mängd
resehandböcker, stå i anläggningens artistiska renhet
och konseqventa stil långt tillbaka för den lilla
kyrkogården i Hernösand.

Under våra vandringar kommo vi slutligen till en
grafkammare -- vi hade sökt den från första inträdet --
i hvilken läses på en huggen granitsten namnet Franz
Michael Franzén. Det aflägsna Hernösand berömmer
sig af att äga i sin vård ett af Nordens största
sångarminnen, hvars hundraårsfest Sverige och
Finland helt nyligen firade i gemensam vördnad och
tacksamhet. Samma bölja, som slår mot Hernöns stränder,
klingar ock vid Auras skär och bär budskap från samma
rena, oskuldsfromma bild.



Höstbild.

Försvunnen re'n är sommarns prakt
Och blomman har i graf sig lagt
Och björkens krona faller.
Af rimfrost marken silfrad är
Och frusna äro rönnens bär;
I furans topp kristaller.

Ej siskor små i sång och lek 
Mer jubla uti al och ek,
Ej trasten slår i lunden. 
Ej mäktar forsens vilda brus
Att öfverrösta skogens sus 
I friska morgonstunden.

Ej vestan fläktar sommarmild, 
Men nordan jagar sval och vild 
Att skogssjöns spegel vattra.
I gulnad vass på kylig våg, 
Beredd att börja snart sitt tåg, 
Hörs höstklädd gräsand snattra.

I brokig prakt sig lunden ter,
Sin strålglans morgonsolen ger,
Att berg och skog förgylla.
I skogens djup hörs stöfvarns skall
Bebåda jagadt elgdjurs fall
Och genljud rymden fylla.

På stigen der med väpnad arm,
Med kinden frisk, med pulsen varm,
Med hanen spänd står jägarn.
En blixt! -- nu flög hans lod -- "alls todt!"
En rask fanfar -- häråt! häråt!
Och drufvosaft i bägarn!

Onni.



Nydala kloster.

Samma dag konung Sverker I på förmiddagen lade grunden
till Alvastra kloster i Östergötland, lade då varande
biskopen i Linköping, Gislo, på eftermiddagen grund
till Nydala kloster i Småland, genom att dertill anslå
några gårdar med alla räntor och tionden i Nylinge och
Fineda. Detta skedde år 1144. Enligt andra uppgifter
skulle dock detta kloster vara yngre än Alvastra,
som haft namn om sig att vara det äldsta i Sverige.

Det uppgifves ock att konung Carl Sverkerson
skulle hafva till detta kloster, år 1257,
flyttat cistersienser- eller bernhardinerbröder.

Är detta riktigt, så hade Nydala kloster förut
innehafts af en annan munkorden, eller ock blef
det då först färdigt. Detta sednare synes väl
sannolikast och vinner ett visst stöd i deraf, att
bernhardinerbröder, en orden som åtnjöt ett högt
anseende, redan långt förut voro bosatta i norden,
såsom vid Herrevads kloster i Skåne. Man borde
sålunda i afseende på valet af den munkorden,
hvilken skulle disponera ett nyinrättadt kloster,
icke hafva behöft stanna i någon villrådighet.
Det anseende bernhardinerna åtnjöto tillförsäkrade
dem utan tvifvel många företräden; detta anseende
härledde sig från 
deras ordensstiftare, den "helige Bernhard i
Clairvaux", om hvilken sjelfva den mycket fordrande
Luther fällde följande hedrande omdöme: "Har någonsin
en gudfruktig och from munk funnits på jorden, så
var det han, hvilken jag värderar ensam mer än alla
munkar i verlden."

Nydala kloster, som snart blef ett af Sveriges
största och mycket förmöget, så att det ensamt i
Östbo härad ägde 67 1/2 hemman, hade en förtjusande
belägenhet på en liten höjd vid norra ändan af sjön
Roseken. De lärda och fromma bröderna visste alltid
att med god smak välja sina boningsorter. Hvilka
skilda ordensreglor de än omfattade, i detta afseende
stämde de alla temmeligen väl öfverens.

För kännedomen om vår medeltids histora stå vi uti
ej ringa skuld till just Nydala kloster, från hvars
arkiv ännu finnas i behåll, bland annat, nära ett
halft tusen klosterbref. Det inflytande, det utöfvade
på sin tid och i sin ort, var ganska betydligt, och
det sega och blodiga motstånd, som reformationsarbetet
just rönte i Småland, hvars fanatiserade allmoge, med
Dacke i spetsen, begick de afskyvärdaste våldsamheter
för att hindra den nya lärans utbredande, hade nog
sina hjertrötter inom Nydala klostermurar.

Klosterlifvet i Nydala synes, i harmoni med den
omgifvande naturen, i allmänhet hafva förflutit lugnt
och tyst och oberördt af de stormar, som uppfyllde
dess samtid. Endast en gång blef detta lugn på
ett fruktansvärdt sätt afbrutet. När Kristian II,
tyrann kallad, återvände till Danmark från det hemska
blodbadet i Stockholm, dervid hans väg betecknades af
uppresta galgar, stupstockar och grymma blodiga dåd,
tog han aftonen före Kyndelsmessodagen nattläger i
Nydala kloster. Der varande munkar ådrogo sig af en
eller annan anledning hans misshag -- dertill fordrades
icke mycket -- och sedan han oroat dem hela natten, lät
han följande morgon, till tack för visad gästfrihet,
"dränka klostrets abbot, Arvid Martyren, jemte elfva
stycken klosterbröder i den nära invid klostret
belägna lilla insjön, som deraf ännu i dag kallas
munksjön", berättar Afzelius i sina sagohäfder.

Johannes Martini, vigd till abbot år 1524, var den
siste, som innehade denna värdighet i Nydala kloster,
hvilket, liksom
öfriga dylika anstalter i riket, af Gustaf I, efter
reformationens grundfästande, indrogs till staten. Det
innehades en tid såsom kunglig förläning af män, som
visat konungen eller landet framstående tjenster,
och blef sedermera enskilt egendom och existerar
ännu under gamla namnet som ett af sin orts större
herresäten.


Nydala klosterruiner.
(Teckning af C. S. Hallbeck.)


Nydala klosterbyggnad förföll snart. Redan under Eric
Dahlbergs tid var det en ruin, som han aftecknade och
intog i sitt bekanta planschverk. Ruinens utseende
för närvarande har vår tecknare i ofvanstående bild
framställt.

Förgängelsens lag har i hela sin förkrossande
stränghet tillämpats på Nydala: dess fordna storhet
ligger i stoft. Endast klosterkyrkan är till största
delen öfrig. Enligt C. G. Brunius, som besökte Nydala
år 1849, består denna kyrka af en korsbyggnad, 
hvaraf långhuset håller 27 1/2 fot i inre
bredd och 76 fot i längd; koret har rak altarvägg
och utgör 27 1/2 fot i hvarje sida; norra korsarmen är
26 2/3 fot bred och 30 1/2 fot lång och den södra har
ungefär samma storlek. Kyrkan har aldrig haft pelare
eller takhvalf. Om detta klosters storlek lemnar
Brunius också en föreställning, då han meddelar att
"lemningar af en urgammal gafvelmur finnas qvar vester
från kyrkan och på 76 fots afstånd från henne, och
skråkantiga sockelstenar efter sidomurar visa jemväl,
att den qvarstående kyrkans ej oansenliga långhus
varit med lika bredd dubbelt längre".

De till Nydala närbelägna Wrigstads och Hjälmseryds
kyrkor, hvilka tilldragit sig fornvännens
uppmärksamhet för de märkliga konstskatter de
hafva att framvisa såväl i målning som snideri, stå
utan tvifvel för dessa i skuld till Nydala kloster,
hvars lärda bröder visserligen voro af ordensreglorna
förbjudna att pryda sin egen klosterkyrka, men deremot
hade tillåtelse att smycka andra kyrkor, i hvilka
målningarne "i de okunniges ögon kunde vara en
återglans af det gudomliga".Målningarne   
och   sniderierna  i   nämde
kyrkor finnas beskrifna i Antiqvarisk Tidskrift för
Sverige; andra delen; Häggströms tryckeri 1869, i en
uppsats:  "Bidrag till Svenska Medeltidshistorien"
af H. Hildebrand.

Ur de fallande klostrens dammoln grydde en ny tid för
vårt fosterland. Det gamla, som var föråldradt, som
fyllt sitt rum i sin tid, gick bort; det gamla goda
öfvergick i ny förädlad form och blef den nya tidens
arfvedel. Vi, som ej kunna förstå klosterlifvet med
dess inskränkningar och trånga åsigter, böra dock ej
glömma sanningen i den frågan: hvar stode vi, om det
ej funnits till? -- Vi böra framför allt ej glömma,
att vår ståndpunkt är endast det närmaste steget
från klostertröskeln och att vi ännu ej skuddat dess
stoft från våra fötter, ännu ej hunnit vänja våra
blickar vid den andliga frihetens oskymda klarhet.

R.



Till Sverige.

(Ur Smärre Dikter af konung Carl XV.)

Du hafbesköljda, höga Nord,
Du fria, kära fosterjord, 
Så lugnt du kring dig blickar! 
En gammal, pröfvad kämpe lik, 
Du hotet stolt tillbakaskickar, 
På minnen och på bragder rik.

Än lefver mången okänd dygd 
I dina gömda dalars skygd,
Än dina floder sjunga 
Sin gamla, glada frihetssång;
På hafven svenska kölar gunga 
Ännu vid stormens berserksgång.


Konung Carl XV.
Född 3 Maj 1826, död 18 Sept. 1872.


Af oväns hop du kringhvärfd var, 
Men, nära branten, stod du qvar, 
Stark som de gråa fjällen; 
Ur grönan skog och klippstängd dal, 
Med låga, halmbetäckta tjällen, 
Du väckte hjeltar utan tal.

Men sjelf du sitter uti frid
Och mins blott halft ännu den tid,
Som förr gick öfver Norden;
På afstånd stridens åskvagn kör.
Skall den ej nå till fosterjorden,
Den storm bland folken nu du hör?

Ditt segernamn kring verlden går 
Och lagern glänser i ditt hår. 
Vill du den mer ej bära? 
Tror du, att re'n du kämpat ut 
För rätt och frihet, tro och ära,
Och att ditt sköna värf är slut?

O, Svea! Slumra dina barn 
I sjelfviskhetens falska garn, 
Som tidens klokskap spinner? 
Det smärtans rop från bröder går, 
Månn' det ditt öra icke hinner,
Månn' det ditt hjerta mer ej når?

O ja, helt visst!  Guds starkhets hand 
Beskyddat, vårdat Svithiods land
I tider förr af fara;
När lugnt du går din pligt emot, 
Du vet Han än med dig skall vara 
Och råda för all verldens hot.

Förfäras ej du lilla hop!
Höj, liksom förr, ditt segerrop,
Som folken re'n förbida:
Då falla bojor, brista band,
Då skall ditt bästa slag du strida
För ljusets frid i Nordanland!



En af de många.

Teckning ur verkligheten af Ali.

(Forts. och slut fr. sid. 332.)

Då det ligger i författarens plan, att i denna lilla
berättelse endast skissera, så torde det förlåtas,
om vi ytterligare förflytta oss två år in i tiden. 

Vi skrifta således 1870. 

Fransk-tyska kriget med sina
gräsligheter har börjat. Det var kort före slaget vid
Wörth, som det sista brefvet från Adolf anlände till
hans mor. Han underrättar henne deri med förtjusning,
att han befinner sig i marskalk Mac Mahons armé;
talar om de lagrar han tror sig få skörda under
denne frejdade härförares fanor etc. Begär efter ära
och utmärkelse -- mod och tillförsigt -- ömhet för
modern och en särskilt liten skrifvelse till kusinen --
se der, hvad detta bref innehöll.

Han hade således varit med i det mördande slaget vid
Wörth. O fasa! -- Fransmännen blefvo i grund slagna,
tillbakakastade och hela armén nästan upplöst. Sådan
var den tidning som, efter den 6 Augusti, genomlopp
hela Europa.

Det dröjde en, det dröjde två månader, utan att man
hörde något från Adolf.

Ovissheten är det grymmaste af allt. Bättre att veta
den förfärliga simningen, än att ena stunden tjusas
af ett bedrägligt hopp och den andra återfalla
i tviflets alla qval. Visserligen är hoppet den
gudagåfva, som menniskan längst bevarar, som ständigt
ligger qvar i Pandoras ask; men slutligen drabbar
slaget med hela sin tyngd -- våra förhoppningar dunsta
bort i ett ögonblick -- det förefaller oss som dessa
chimerer, förut så tröstande och angenäma, nu hånade
oss i vår olycka och spefullt visade på den nakna
verkligheten, den gräsliga sanningen i all sin
vedervärdighet.

Konung Carl dröjde qvar på sitt kära Ulriksdal till
långt in på hösten. Strax före dinéen tog han
vanligen en promenad i parken. Man såg honom då, arm
i arm med någon af sina kavaljerer, vänligt helsa de
förbigående; och, om han mötte någon bekant, äfven
stanna och samspråka med denne.

Under en af dessa promenader, då konungen med sitt
sällskap passerade förbi en af de små boskéerna
i parken, störtade en ung välklädd qvinna fram,
nedföll vid konungens fötter och ropade med en af
tårar nästan qväfd stämma:

"Nåd, Ers Majestät! Men säg mig för Guds skull om
min trolofvade lefver!"

Konungen, i början något öfverraskad af detta
oväntade uppträde, skyndade genast att upplyfta den
knäfallande, gaf kavaljeren en vink att aflägsna sig,
hvarefter han med mildt allvar frågade:

"Men hvem är då din trolofvade?"

"Ack, förlåt Ers Majestät, att jag ej strax sade
det; men jag är för mycket olycklig!" De allt mera
frambrytande tårarne hindrade henne att fortsätta.

Kung Carl, som ej kunde se tårar skymma ett vackert
qvinnoöga, sökte nu med några tröstande ord lugna
henne, samt tillade derefter, i det han fattade hennes
hand:

"Nå, mitt vackra barn! Hvad heter den lycklige,
som får kalla dig sin trolofvade?"

"Adolf Krantz."

Ett moln lägrade sig öfver konungens panna, hans
blick mörknade, och med döf stämma återtog han:

"Jag är ledsen öfver att ej kunna lemna dig några
närmare upplysningar i denna sak ... Löjtnant Krantz
var med i slaget vid Sédan, hvarefter han saknats
... man vet ännu ingenting vidare om honom."

"O, min Gud! han är således död!" utropade den unga
flickan och förde näsduken till sina ögon.

"Lugna dig, mitt barn, ännu är inte allt hopp
ute. Ehuru han är upptagen bland de saknade, så torde
han ändå kanske vara vid lif ... Vi skola åtminstone
hoppas det!"

Konungen helsade artigt och aflägsnade sig.

Den unga flickan drog en djup suck, hennes blick
riktades mot höjden, -- det var derifrån hon nu
ville hämta tröst, -- hennes små händer hopknäpptes
liksom till bön, hon grät inte mera -- förtröstan hade
efterträdt tviflet och en stilla undergifvenhet hennes
förra sorg. En lätt vestanvind skakade i det samma
trädens kronor och bortryckte deras gulnade blad --
Var det ett tecken? -- Ja, kanske! -- Åtminstone trodde
Fanny så, ty det var hon, som nyss talat med konungen
i Ulriksdalsparken.

*

"Julafton var inne och glädjen var ny" -- står det i
visan, men för fru Krantz och hennes systerdotter var
det ej så. Adolf hade ännu icke låtit höra utaf sig --
man antog att han var död. Julen, denna glädjefest,
som med längtan emotses af hög och låg, ung och
gammal, hade för den lilla familjen vid Qvarngatan
ingen lockelse, ingen fröjd att erbjuda -- för dem
var allting torrt och glädjelöst, ty han -- sonen,
älskaren, var borta.

Lampan kastade ett matt och dystert sken öfver
rummet, der de begge fruntimren sutto: fru Krantz
med en bibel framför sig och Fanny betraktande ett
porträtt af Adolf, som denne hemskickat kort före
sin afmarsch till kriget. Tick, tack, lät det från det
gamla vägguret, som med sitt vanliga lugn slängde sin
klumpiga pendel mellan de fyra bräderna i sitt trånga
fodral; och detta var allt som afbröt tystnaden,
som gaf tillkänna något lif. Märkvärdigt nog kan
ibland ett dödt ting visa mera lifaktighet, än ett
lefvande. Ty under det att klockan andas och pulserar
med sina många hjul och kuggar, gestikulerar med sin
pendel, promenerar med sina visare och resonerar med
sitt slagverk -- allt så framt ej urmakaren förargat
henne eller glömt draga upp henne -- så kan man deremot
hos en lefvande varelse ibland under långa stunder
ej finna tillstymmelse af lif.

Denna enformiga tystnad bröts emellertid snart af en
hård knackning på yttre dörren. De begge fruntimmerna

sågo   förvånade   på hvarandra -- man väntade ingen
på julafton, allraminst så sent.

"Gå och öppna, Fanny!" sade fru Krantz, "det är
förmodligen någon som gått fel ... någon som tagit miste
om husnummer.'

Den unga flickan gick att öppna, och ett stadsbud inträdde.

"Jag har ett bref till fru Krantz!" upplyste vår
nutids Mercurius och öfverlemnade en liten biljett
till Fanny, den hon helt likgiltigt räckte åt tanten.

"O Gud! är det möjligt!" utropade fru Krantz efter
att hafva kastat en blick på utanskriften. "Han
lefver! Min Adolf! Det är Adolfs stil! se Fanny!"

Och i största hast bröts eller nästan rycktes brefvet
upp -- och se här dess innehåll: 

"Moder!

Inom   några   ögonblick  skall din son hvila i dina armar.

Adolf."

"Min son! -- Min älskade! -- Hvar är han! -- För honom
hit!" Se der, hvad glädjen förestafvade de lyckliga.

Emellertid   har   dörren sakta öppnats och  en ny
person inträdt.    Ännu   döljes   han   af   mörkret
nere  vid dörren -- men ack!   han kan inte stanna der,
han måste fram  --  fram för att sluta sin mor
och fästmö i sina armar.

Då den första glädjestormen lagt sig, började Adolf
berättelsen om sina krigiska idrotter och många
äfventyr. I korthet voro de följande:

Efter att hafva deltagit i det nio timmar långa
slaget vid Wörth, hade Adolf inte varit i någon aktion
förr än han kom till Sédan, der det olyckliga slaget
stod, Torsdagen den 1 September. General Vinoy, som
den 31 Aug. med sin kår uppnått Mezières, två mil
från Sédan, skulle otvifvelaktigt äfven blifvit
slagen och tagen, så framt han icke i tid fått
underrättelse om Mac Mahons nya nederlag. En af
dessa budbärare var Adolf. Vinoy återvände då genast
öfver Laon till Paris, dit han ankom den 7 Sept. och
den 19:de var verldsstaden fullständigt cernerad af
tyskarne. Vidare hade Adolf varit med vid det stora
utfallet den 30 Nov. under Ducrot; blifvit härunder
lätt sårad i högra armen; slagits ursinnigt, men af
mängden blifvit öfvermannad och tagen till fånga. Han
hade nu all utsigt att få komma till Spandau, eller
någon annan bastant fästning inom tyskt område. Men
som han alldeles icke trifdes på tysk botten och
dessutom började längta hem, så passade han på vid
ett lägligt tillfälle, då hans väktare drucko franska
viner och sjöngo tyska segerhymner, att rymma --
sedan han likväl först med några guldstycken söft de
yttre posterna, väl vetande, att "tysken gör allt för
pengar". Under föregifvande af att vara engelsk turist
uppnådde han lyckligen Albions strand, hvarifrån
han genast skyndade öfver Göteborg till Stockholm,
der vi sett honom återföra glädje och sällhet i en
familj, som hitintills begråtit honom såsom död.

Strax på nyåret hade Adolf företräde hos sin
protektor. Men ack! det var under kung Carls sista
helsodagar -- han bar redan då fröet till det onda,
som snart skulle lägga honom i grafven.

Sedan Adolf i det väsendtligaste redogjort för sin
utländska färd och sitt deltagande i kriget, utbrast
konungen med värma:

"Jag är nöjd med dig, Krantz! Du har gjort din pligt
som god soldat och dertill häfdat vår nations ära."

"Förlåt, Ers Majestät! men detta är genom min ädle
konungs frikostighet."

"Ah! det ska' vi inte tala om ... Men ifrån ett
till ett annat, hur mår din vackra fästmö? -- Ni ska'
väl snart gifta er?"

"Ers majestät är allt för nådig som täcks intressera
sig ... men en fattig underlöjtnant ..."

"Hör på, du!" afbröt monarken lifligt, "Förstår du
dig något på landtbruk?"

"Ja litet, i ty att jag är född på landet och som
barn deltog uti jordbruket som lydde under min fars
lilla boställe."

"Nå, då ska' du till våren få öfverta' ett arrende
pä en egendom, som jag har att aflåta ... Du ska'
få det på billiga, vilkor ... och så kan du gifta dig."

"Ers   Majestäts   godhet    och  nåd hafva  inga
gränser -- jag ..."

"De' ä' bra! de' ä' bra! du behöfver inte fortsätta
... jag vet förut hvad du vill säga ... Se så,
skynda dig nu hem och underrätta din fästmö om min
vilja, så att hon kan vara färdig träda i brudstol
till våren."

Och våren kom med sin sorg och sin glädje -- drottningen 
var död, men konungen räddad från sin svåra
sjukdom. -- Det var en bitter förlust, som kung
Carl gjorde den gången, då hans ädla maka lemnade
honom. Ifrån den stunden var hans helsa bruten.

Emellertid hade Adolf Krantz tillträdt det arrende
som hans kunglige välgörare förskaffat honom, och
kort derefter firade han sitt bröllop med Fanny. Att
glädjen härvid stod högt i taket behöfver jag icke
säga; ty, märk väl! de voro unga och älskade innerligt
hvarandra.

*

Det   var   den 9 Oktober  1872     -- en sorgens
dag, som sent   skall   glömmas:   Carl   XV
anträdde   sin   sista   färd -- med Riddarholmskyrkan
till  mål.

På yttre borggården, bakom den ofantliga folkmassan,
stod en ung, civilt klädd man, med blicken oafbrutet
fästad på den aflidne konungens lilla våning, med
sin ingång tätt vid högvakten.

Han tycktes drömma, och kanske gjorde han det äfven --
han lefde må hända i det förflutna: såg en frisk och
ridderlig furste med högburet hufvud och raska steg
komma trappan utföre, vandra öfver Norrbro och
uppför Drottninggatan, helsad af alla och vänligt
helsande tillbaka; han såg honom till häst spränga
öfver fältet, såsom den ypperste ryttare; han såg
-- men nu började klockringningen, och vår drömmare
spratt till, strök handen öfver pannan, liksom för
att söka å nyo sätta sig in i det närvarande.

Sorgmarschen började och processionen satte sig i gång
-- det var ett långt och sorgligt tåg. Slutligen kom
"Han sjelf" -- säkerligen ej buren på många år. Då
likkistan fördes förbi den unge mannen, tog han af
hatten och mumlade för sig sjelf: "Farväl, kung
Carl! frid och välsignelse öfver dig!" -- Ett par
klara tårar banade sig väg utför hans kinder; och
ban skämdes icke härför. Känslan tog ut sin rätt;
lycklig den som ibland kan gråta.

Hvem var denne man? Jo, det var en af de många,
som Carl XV hulpit och bistått, och som nu begrät
sin välgörare.



Gåsevadholm.

Den långsträckta dalsänkning, som utgör det nordliga af
Halland, är en af de bördigaste delar af Sverige, 
men många synnerligt framstående natursköna
ställen räknar den dock ej. Blott då och då synes
öfver de flacka, sädesbärande fälten någon större
park eller skogsparti höja sig. Midt i ett af dessa
få grönskande partier framskymtar det vackra säteriet
Gåsevadholm.

En sägen är, att en konung Rolf bott här, vid Gäsevad,
samt upplöjt en stor fåra för att till saltsjön
afleda en del af insjöarne Lygnerns och Stensjöns
öfverflödiga vatten. Detta är upphofvet -- tillägger
sägnen -- till Rolfsån, som, sedan den störtat ned för
ett fall, hvilket nu drifver säteriets qvarn, formerar
en ö, på hvilken slottet samt två flygelbyggnader
blifvit anlagda.

Redan i början af fjortonde århundradet omtalas
Gåsevad i urkunder. Egendomen ägdes då
troligen af Piik-slägten, hvilken var
mycket rik och ansedd samt förde i sitt vapen
en silfverfärgad pilgrimsmussla i rödt
fält, ett tecken att stamfadern varit en
Jorsalafarare. Sedan det stora godset med
underlydande, under århundradenas lopp, gått
igenom i åtskilliga adliga slägters händer, öfvergick
det genom köp år 1754 till den bekante Niclas
Sahlgren, Jonas Alströmers vän och medhjelpare
vid upparbetandet af Sveriges handel och
industri. Han inredde Gåsevadholm till en
efter den tidens stil och smak värdig bostad  åt
en af Ostindiska kompaniets furstar.

I sitt testamente förordnade Sahlgren, hvilken var
en af de första Wasa-kommendörerna, att Gåsevadholm,
i fall testators bröstarfvingar utan afkomma skulle
utslockna, skulle tillfalla, såsom lifstidspension, en kommendör af
Wasa-orden, efter ordens-kapitlets val. Som dock
Sahlgrens efterkommande stå i rik blomstring och
lemna hopp att ännu ytterligare skjuta skott på den
gamla familjestammen, torde det ej inträffa "i denne
kungens tid", att det kan blifva i ekonomiskt afseende
förmånligt att få hänga det gröna bandet om halsen.

Efter Sahlgren gick godset, hvilket tillika med
sätesgårdarne Koberg, Hede och Alfhem i Elfsborgs
län S. gjort till ett fideikommiss, genom arf till
hans yngsta dotter, gift med kanslirådet Claës
Alströmer. Denne sistnämde, en lärd och berest man,
en af Linnés lärjungar, bosatte sig på Gåsevadholm,
der han med framgång egnade sig åt gårdens förkofran,
hvarjemte han der anlade ett naturhistoriskt
museum samt i trädgården planterade sällsynta växter,
hvaraf ännu en och annan "rar" afkomling spirar upp
i parken och är föremål för botanistens sökande. Claës
Alströmer hvilar, jemte sin hustru och en ung qvinlig
slägting, i en vacker lund på Gåsevadholms ägor. På
hans enkla vård läses: "Han hade här utsett sin graf,
men älskade ingen runa. Må då minnet vara nog."

Efter Alströmers död, 1794, ärfdes Gåsevadholm
af Silfverschiöldska slägten. Den nu varande
disponenten öfver Gåsevadholm och arfvingen till hela
fideikommisset är kabinettskammarherren friherre
Carl Otto Silfverschiöld, hvilken är å stället
boende, sedan han år 1855 låtit, efter en ritning
af Edelsvärd, restaurera och med ett torn förse
hufvudbyggnaden.

Inga sådana minnen, som eljest bruka häfta vid
gamla adliga gods, minnen af brodertvister, af mord,
källarhvalf och bondpinor, höra till Gåsevadholms
historia -- det i alla väl konditionerade adliga
slott nödvändiga "spökrummet" lärer dock äfven vid
Gåsevadholm vara till finnandes --; endast minnen
af fridens och arbetets idrotter tala här. Det
är väl ock dessa minnen, som hviskat till den nu
varande slottsherren, att den tillfredsställelse, man
erhåller af hoftjenst och militär-exercis, är ringa,
är försvinnande mot tillfredsställelsen att veta sig
med bördens och rikedomens pligt och med medborgarens
rätt gå i spetsen för allt godt och samhällsnyttigt
i en hel ort, att verka i Sahlgrens och Alströmers
anda.

S.


Gåsevadholm i Halland.
(Teckning af C. S. Hallbeck.)




Sven Wandring.

Berättelse af Lea.

(Forts. fr. föreg. häfte, sid. 300.)

2.

Junisolen strålade klar och skön öfver
Fernebo prestgård, som låg der på
en sluttning vid stranden af Elfviken.

Oaktadt den tidiga morgonstunden -- klockan var
knappast fyra -- tydde allt i huset på lif och
rörelse. Rödblommiga, linhåriga pigor sprungo fram
och tillbaka mellan uthusbyggnaderna på gården, och
drängen, ännu halfsömnig, drog fram ur vagnsskjulet
den gula kaleschen och seldonen, dem han ännu en gång
lagade sig till att putsa öfver. Prostfar tålde intet
hafs, det visste han af gammalt, och var alltså
angelägen att undgå den muntliga tillrättavisning,
som prosten i omvexling med den handgripliga ingalunda
sparade på, när han, en man af gamla skolan, ansåg
den behöfvas.

Uppe i ett litet gafvelrum i prestgården var det också
lifligt på morgonqvisten. En ung flicka, sprittande
af glädje, trippade fram till fönstret och drog raskt
upp den hemväfda, randiga rullgardinen, hvarvid det
fulla solljuset öfverströmmade en bild så skön, att
dagen måtte haft sin glädje att skåda derpå. Ett rikt,
mörkbrunt hår föll i glänsande vågor öfver den fina,
hvita natt-tröjan, och ifrån hela det rosiga anletet
med dess mörka, blixtrande ögon utgick en strålglans,
som ovilkorligen bländade. Ett litet knappt märkbart
drag af trots missklädde icke detta ansigte, som såg
ut att, likt hafsvågen, ständigt kunna skifta färg
och uttryck.

Hon slog upp det lilla fyrkantiga fönstret på vid
gafvel och insöp med välbehag den rena morgonluften;
derpå höjde sig hennes blick några sekunder mot
himlen. Det var en morgonbön utan ord, hvartill en
lätt suck ur det sextonåriga bröstet sade amen.

I detta ögonblick inträdde i den lilla kammaren
prostens husförestånderska sedan fjorton år tillbaka,
mamsell Ulle-Katrine Borck, den förkroppsligade
prosan, ordningen och gallan. Det var egentligen för
de båda sista egenskaperna prosten så länge behållit
henne: den första af dem kom honom omedelbart till
godo, den sednare medelbart, i det den verkade på
tjenstfolket som ett väl pålagdt betsel, styrdt af
en jernfast hand och omöjligt att undslippa. Om man
fruktade för prosten, darrade man för "Borckan", som
hon i tysthet kallades, och det var icke utan, att
mamsell Ulle-Katrine sjelf gladdes öfver den respekt
hon ingaf och som gjorde henne nästan allsmäktig på
Fernebo, ty sjelfva prosten drog sig för att komma
i delo med henne. Den enda, som stundom fick det
infallet att opponera sig, var den sextonåriga Gerda,
hvars häftiga lynne och af mamsell Ulle-Katrine så
ofta öfverklagade trots hon, mamsellen, sjelf kunde
anse sig hafva skapat genom sin ofördragsamhet och
sitt eviga gnat.

"Kunde jag inte tro det!" utbrast hon förtretad vid
åsynen af Gerda, "att du ännu inte fått på dig! Om
man skulle resa till Rom, vore du inte kropp att
skynda dig ändå."

"God morgon!" svarade Gerda litet ironiskt och drog
sig ifrån fönstret, i det öfver hennes klara ansigte
gick en lätt skugga.

"Åh, du behöfver inte lära gammalt folk att helsa,
och minst god morgon på en som ännu tycks inbilla sig
att det är god natt. Om jag inte tänkte på allting
i detta eländiga ruckle, så undrar jag just hur här
skulle se ut. Milde Melander! fönstret på vid gafvel
och inte stormhaken på! Nej, det är som jag säger,
att ingen ordning funnits i huset sedan jag kom hit
... och gardinen snedt upprullad! Var så god och
gå ifrån fönstret, mamsell, så skall jag göra detta
liksom allt annat här i huset."

"Jag skall göra det sjelf, tant, och lägga på haken
äfven, om tant nu är så snäll och går ned och sedan
är så litet ond som möjligt. Det är inte alltid en
sådan högtidsdag, som i dag."

"Kan tänka det! Men jag skall säga dig, jag, att
ingen högtidsdag får vara så stor och intet kukeliku
så fint, att det förta'r ordningen i ett hus, för
den är det högsta af allt."

"Kukeliku!" eftersade Gerda med ovilja, "tant vågar
gifva ett sådant namn åt Vivans sång!"

"Ja, hvarföre inte! Har jag någonsin varit med om
hennes kringflaxande i alla länder? Hvad är det annat,
än ett latmansgöra. Och att hon förvillar furstar
och andra potentater inverkar inte på mig; jag har en
gång för alla mina idéer och dem låter jag inte prata
bort. Tänker du ta' den der klädningen på dig?" 

"Ja, med tants tillåtelse!"

"Jo, den lär du fråga efter! Det vore då något
splitter nytt. Men min mening tänker jag säga i alla
fall, och den är, att det der strunttyget inte tål en
sådan solhetta, som i dag, lika litet som det tål en
regndroppe; det tål ingenting. Jag sade också genast,
att tyget inte var värdt hvarken pengar eller sömlön,
men att tala förstånd med dig är det samma som att
prata i vädret."

"Ja, hvad är det då värdt att försöka", svarade Gerda,
halft förtretad, halft leende, ty i dag kunde hon
ej komma sig för att blifva riktigt ond på någon
eller något. Hon var ju så lycklig; hon skulle
återse den älskade systern, som hon ej sett på så
många år och som nu genom sin talang kastade öfver
Fernerska namnet en glans, för hvilken Gerda, oaktadt
sin ungdom, ingalunda var känslolös. Och så var hon
temmeligen säker att på konserten träffa äfven någon
annan, som skulle tillsammans med henne glädjas öfver
dagens stora tilldragelse. Det var den unge adjunkten
från grannsocknen, han med den ljusa blicken och det
stilla sinnet, som inverkade så välgörande på hennes
eget lifliga och yra väsende. De hade sprungit sista
paret ut om somrarne och lekt gömma ring om vintrarne,
tills de så oförmärkt gömt hvarandras bild i sina
hjertan och kommit att säga hvarandra ett ord för hela
lifvet. Han hade gjort henne uppmärksam på att han
icke hade mycket att bjuda, kan hända bara en fattig
komministratur, och äfven den upphinnelig först om
ett par år, och Gerda hade försäkrat, att hon vore
nöjd med denna lott; var hon väl sjelf annat än en
enkel prestdotter?

Prosten Ferner tyckte mycket om den unge mannen,
det visste Gerda, men hon ville dock först om ett
år underrätta fadren om sitt val, ty hur det var,
kom hon sig icke för att blifva riktigt förtrolig
med honom, för det han var så sträng. Så stodo nu
sakerna, och en i sammet med guld bunden psalmbok,
som Gerda fått af den unge presten, samt en liten
bukett vildblommor, som han fått af Gerda tillbaka
och som låg pressad i hans bibel, voro de yttre band,
som sammanhöllo dessa båda unga, hvilkas olikhet i
många fall just tycktes närma dem till hvarandra.

Icke heller hade Gerda velat yppa sitt hjertas hemlighet
för mamsell Ulle-Katrine, ehuru denna, mot all vana,
hade ingenting ofördelaktigt att säga om den unge
presten; men mamsell Ulle-Katrine hade en gång för
alla sagt sig hata allt hvad männer hette, och i
allmänhet tycktes hennes hat tilltaga, så snart
någon af dem förlofvade sig. Annonserna i "bladen"
om ingångna giftermål försatte henne alltid i ett
odrägligt humör; hon kastade med förakt bladet åt
sidan, beklagade att verlden blef galnare dag ifrån
dag och tackade Gud att hon åtminstone sjelf tillhörde
de klokas antal, hvarvid stundom hände, att prosten
bakom sitt tidningsblad drog på munnen på ett
sätt, som kunde komma en betraktare att i misstänka,
det prosten sjelf skattade sig lycklig att hafva
förhjelpt henne till denna beprisade klokskap.

Men Gerda saknade dock icke en förtrogen.
Hon hade med hjertats instinkt valt just den,
som alla andra i viss mån

förbisågo och sist skulle brytt sig om att anförtro
något: Sven Wandring. Och Sven hade gillat hennes
val och mer än en gång sökt upp den unge presten,
der han gick den lilla skogsstigen i djupa tankar, och
bringat honom en helsning från hans hjertans kär. Och
detta hade han gjort för att tjena lilla Vivan, ty han
begrep nog att hon skulle blifva glad öfver att en
gång se den kära systern i så godt beskydd, som den
unge prestens. -- Han var en Guds man, sade Sven, som
hört honom predika och som under sina många och långa
vandringar kring bygden samvetsgrannt tagit reda på
hans både förflutna och närvarande lif. Dervid lådde
ingen fläck; han hade varit en god son och broder,
en nitisk utöfvare af sitt kall: han skulle säkert
äfven blifva en god make.

Det var således vid tanken på honom och på den
älskade systern som Gerda i dag var så särdeles lätt
och glad till sinnes, att hon ej ens lät sig retas
af det retfullaste på jorden, mamsell Ulle-Katrine
Borck. Också, när denna märkte att hon ingenting kunde
uträtta i den vägen, förständigade hon bara Gerda att
"genast på eviga momangen" komma ned och hjelpa henne
att packa in matsäcken. Hon "behöfde väl inte släpa
ihjel sig heller, fast somliga inte gjorde annat än
foro land och rike omkring och sjöngo, och andra,
icke stort bättre, reste efter, för att höra på!"

"Men tant följer ju med sjelf", invände Gerda.

"För att hålla reda på allting, ja, inte för
annat. Om jag stannade hemma, tycker jag just hur
både du och din far skulle se ut. Ordentlig är väl
det minsta man bör vara bland en sådan hop underligt
folk som kommer dit."

"Tant tycks då evigt tro, att jag ej är mer än fyra år."

"I ordningsväg lär du åtminstone aldrig hinna öfver
det femte; är det deremot fråga om att stå på dig
och bjebba emot gammalt folk, kunde man tro dig vara
trettiotvå år, så visst som sexton ... Men skynda
dig nu bara, så att vi komma af i tid! Sex mil är
ingen småsak, i synnerhet när man besinnar att Polle
ännu haltar efter spiken, som Petter, det nötet,
lät honom få i foten när han var till qvarns. Men
jag sa' förut att det skulle gå på det viset, fast
ingen ville tro det."

Och mumlande en hel rad smått och godt om det usla
tjenstfolket i allmänhet och Petter i synnerhet
försvann tant Ulle-Katrine ändtligen i trappan,
till Gerdas stora lättnad.

Inom mindre än en qvart var Gerda klädd och nere i
köket, och så flink var hon att hjelpa, ställa och
ordna, att tant Ulle-Katrine till sin tysta harm fann
ingenting att anmärka.

"Det ser nästan ut som tant vore nöjd med mig",
log Gerda.

"Tag dig inga höga tankar, kära du! En fluga gör
ingen sommar."

"Se der är den", nickade Gerda och slog till locket
på den lilla smörbyttan, som skulle stufvas in i matkorgen.

"Så du handskas med en bytta!" utropade tant
Ulle-Katrine förargad; "om hon inte spricker, är det
lycka mer än konst."

"Låt det vara lycka, lilla tant! Jag är så lycklig
förut, att litet mer eller mindre gör ingenting!" och
härvid tog hon den trumpna gumman om lifvet och
svängde henne flera slag rundt omkring i det hon helt
lätt kysste henne på kinden.

Men mamsell Ulle-Katrine slog ikring sig med båda
händerna, som om hon haft en svärm getingar att
freda sig för, och undanbad sig alla upptåg samt
beskyllde Gerda för att nu hafva så tillskrynklat
hennes renstrukna förkläde, att det såg ut som en
disktrasa och fick tvättas och strykas om för att
kunna begagnas. "Men", slöt hon, "så är det: genom
slarf kan man förstöra en hel verld."

Och så försvann gumman i dörren till sin lilla
kammare, dock ej fortare, än att Gerda hann observera
en sak, som tant Ulle-Katrine för ingen del velat
hvarken visa eller tillstå: ett småleende.

Det finnes ingen jordmån så torr, att icke ett grässtrå kan 
spira upp derur.

Genom Gerdas själ flög en god tanke:

"Kunde jag alltid vara så der vänlig och glad,
vore nog tant bättre. Men hennes vana att
klandra och anmärka allt retar mig mer än skäligt.
Jag skall försöka blifva annorlunda." 

En timma derefter stod gamla kaleschen utanför dörren
och Petter med nya vadmalskläder i sommarvärmen och
ljusgul tvärklippt lugg satt på kuskbocken.
Prosten i damrock och kaschett samt med sin tända
pipa i handen klef upp till höger, mamsell
Ulle-Katrine till venster och Gerda
midt emot. Korg och ölbuteljer voro redan
instufvade och ingenting glömdt, minst mamsell
Ulle-Katrines förmaningar till tjenstfolket.
Men det hindrade icke att hon i sista
minuten hade att tillägga en hotelse till Bolla,
om hon glömde kalfvarne, en för nittonde gången
upprepad tillsägelse till Lotta, att akta på elden,
en befallning till lill-Olle att hafva rensat
ordentligt i trädgården tills hon kom hem, annars --
"du vet ..."

Ja bevars, Olle visste mer än väl hvad honom förestod,
i fall han skulle fördrista sig att glömma hvad
han borde minnas. Pigorna visste också hvad de
visste, och hvilket inspirerade dem att, i det samma
kaleschen rullade bort, taga hvarandra i famn och i
vild glädjeyra utföra en ringdans, hvilken slutades
med en af dem samtidigt och med stor färdighet utförd
gest efter den bortrullande vagnen, hvilken gest var
mamsell Ulle-Katrine tillegnad, men som det för hennes
lynnes jemnvigt var väl att hon icke såg.

Hvad lill-Olle  beträffade, skrattade han åt detta
trefliga efterspel så grundligt, att segelgarnet,
som tjenstgjorde som hängsle, brast tvärt af,
men han hade haft så roligt, att han icke lade
förlusten på sinnet, utan skyndsamt förfogade sig
till trädgården, fast besluten att taga tiden i
akt, så att han sedan på qvällen kunde få vara med
pigorna nere i folkstugan, då spå-Greta skulle
komma, hvilket alltid var en gifven följd när
Borckan någon gång lemnade sitt regeringsdistrikt. 

Petter körde till en början helt sakta. Man hade
lång väg och fick icke uttrötta kreaturen. Prosten såg, 
dagen till ära, ovanligt blid ut och bolmade ur sin
pipa väldiga moln, hvilka den friska
morgonvinden åtog sig att vidare föra ut
i verlden och förströ. Han talade om att det 
i dag var en glädjedag, så stor, att
den uppvägde tio års saknad och uppoffringar,
och derpå svarade mamsell Ulle-Katrine, att
det var för eländigt med den gemena blåklinten, som
alldeles förstörde rågen och att det var uselt af
kyrkovärden, som ville vara en sådan storkaxe, att
hålla så gropiga vägar midt i sommaren, att man
kunde bryta benen af både kreaturen och sig sjelf.
Prosten såg på henne och undrade, om hon var skapad
utan hjerta, men det samma hade hon en tid undrat om
honom, hvarföre hon ej brydde sig stort om hvad han
tänkte, utan satt der och borrade sina blickar i den
gemena blåklinten, som anade intet ondt, utan lyste
i all sin fägring. Gerda deremot instämde af
allt hjerta med prosten och talade om alla de
lysande recensioner Vivan fått och som Gerda klippt
ur tidningarne och gömt i en liten ask med förgylda
kanter, och under det hon talade kunde hon knappast
sitta stilla. Omedvetet gungade hon upp och ned
som en ros på sin stängel och hennes ögon glittrade
som qvällens stjernor i ett djupt och mörkt vatten.

Slutligen kunde hon icke afhålla sig från en
fråga, som redan flera gånger sväfvat på hennes
läppar.

Hon vände sig alltså till mamsell Ulle-Katrine och
sade: "Är det verkligen möjligt, att tant icke det
ringaste intresserar sig för vår lycka och för att
återse Olivia? Nu slipper tant inte undan, utan måste
besvara min fråga."

Prosten såg ut att tycka om, det ämnet blifvit väckt
utan att han sjelf sagt något. 

"Åh", sade mamsell Ulle-Katrine, "det lär ingen bry sig
om hvad jag tycker eller inte tycker."

"Frågade man väl annars?" invände Gerda.

"Nå ja, bevars, det förstås, att det kan vara roligt nog", 
medgaf mamsell Ulle-Katrine, förargad att man bragt
henne i detta trångmål, "men jag står vid hvad jag
alltid sagt, att det är ett onyttigt lif, och att ..."

"Men då är det äfven onyttigt att fåglarna sjunga", invände 
Gerda, "och dock har Gud gifvit dem sångens gåfva -- 
vill då tant klandra Gud?"

Prosten såg förtjust ut.

"Klandra Gud?" upprepade mamsell Ulle-Katrine argt.
"Så dumt du talar! Jag klandrar ingen, och inte är jag
mycket hemma i mytologien, men så mycket vet jag, att
fåglar äta insekter, och om de se'n sjunga på maten, så är 
det en bisak. För resten har jag ingen lust att lägga mig i 
skapelsen, men inte begriper jag hvarföre menniskor finna 
någon ära i att härma djuren. Om en fågel sjunger, skall 
jag strax sjunga med för den skull?"

"Men om en fågel äter", menade Gerda, "då äter tant med?"

"Det gör jag utan att begära lof af fåglarna eller taga 
dem till mönster; det är en helt annan sak; man äter för att 
uppehålla lifvet."

"Och sjunger för att uppehålla humöret", påstod Gerda. 
"För resten är jag mer än säker på att tant ej kan annat 
än hålla af de små fåglarna, om tant förnekar det aldrig så 
mycket."

"Jag förnekar inte mina tycken, när jag har några",
påstod med stolthet mamsell Ulle-Katrine, "men jag rår inte 
för, att jag alltid funnit fåglar vara ena tanklösa varelser."

"Ändå de äta insekter?" invände Gerda näbbigt.

"Jag vill inte tala med dig vidare, min kära Gerda",
afgjorde mamsell Ulle-Katrine, som alltid, då hon ej längre 
kunde reda sig, insvepte sig i sin värdighets styfva mantel.

"Se bara efter", fortfor hon med en blick åt sidan, "att 
inte din sommarkappa släpar på hjulet. Det vore dig likt."

Prostens min sade lika tydligt, som hans ord skulle sagt 
det:  "hon skall vara en sådan ordningsmenniska, som hon är, 
för att man skall kunna stå ut med henne".

En tystnad uppstod och varade länge. Under andra förhållanden 
skulle dessa tre så olika personer hafva tagit sitt 
parti och sofvit bort en god del af vägens längd, helst som 
dagen var varm, men nu hade hvar och en för mycket att tänka 
på. Faderskärleken och fadersstoltheten höllo prosten vaken; 
tanken på den älskade systern och på ännu någon annan 
sysselsatte Gerda, och alla möjliga förtretligheter mamsell 
Ulle-Katrine. Hvad rättighet hade andra menniskor att blifva firade
och skörda rykte och guld? Hade hon någonsin blifvit firad? 
Hade hon samlat penningar eller ära? Hade man någonsin 
brytt sig om henne för annat än den nytta hon kunnat göra, 
de besparingar hon kunnat åstadkomma och den ordning hon 
vetat hålla? Hade väl han, den gamle midt emot, velat begripa, 
att hon som hans hustru skulle blifvit mycket bättre 
och blidare, än som hans hushållerska? Nej, och tusen gånger 
nej. Och vid tanken på alla dessa oförrätter blef mamsell 
Ulle-Katrine så vredgad, att hon måste resa sig och slå Petter 
i ryggen med sin parasollkrycka, så att han nära nog ramlat 
af kuskbocken:

"Håll raka vägen, menniska! du sitter ju och sofver som 
en stock", påstod mamsellen.

"Sofver jag?" frågade Petter med oskuldens hela förvåning 
och vände sitt breda ansigte inåt kaleschen.

"Ja, visst sofver du", vidhöll mamsell Ulle-Katrine 
ett par toner lägre, ty hon märkte af ett visst litet 
uppstigande moln på prostens panna, att hon gått något för långt 
i sin ifver för familjens välfärd. Och hon hade rätt i sin 
förmodan, ty prostens ton var ej synnerligen blid, då han bad 
henne öfverlemna åt honom att tillrättavisa Petter, när så 
behöfdes, samt åtnöja  sig med att sköta de husliga tömmarne, 
dem han erkände att hon behandlade med sällspord skicklighet. 

Det var sällan prosten tog den tonen mot sin respekterade 
hushållerska, men när det någon gång skedde, bragte 
det henne alltid till tystnad och till bättre humör äfven, 
förunderligt nog. Antingen var detta till följe af den aktning hon 
egnade den, som hade det modet att våga en dust med henne, 
eller flög genom hennes själ den tanken, att det kunde gifvas
för henne en möjlighet att förlora sin plats, och det ville hon 
för ingen del. Liksom  ett egensinnigt barn blir snällt och
gladt till sinnes efter en undfången risbastu,
då denna sällan vankas, så äfven med mamsell
Ulle-Katrine. Hon tittade en stund på hängbjörkarne
vid vägen och en annan på de fredligt betande
hjordarne på ängen, försökte några oartikulerade
ljud, som skulle föreställa sång, och förskansade
sig slutligen bakom sitt stora grå lärftsparasoll och
sjönk djupare ned i vagnshörnet i akt och mening att
somna, hvilket också lyckades henne till den grad,
att hon vaknade först vid det att vagnen stannade
vid den plats, der det var beramadt att man skulle
äta middag.

Denna blef riktigt treflig i gröngräset. Mamsell
Ulle-Katrine var, jemförelsevis mot vanligt, sjelfva
älskvärdheten, klingade med prosten med sitt ölglas
och gaf Petter på smörgåsen en ostskifva så tjock,
att han blott med tillhjelp af sin förvåning mäktade
gapa öfver henne och nu först började tro, att han
verkligen sof och i alla händelser att han drömde.

Sedan lemningarne efter middagen blifvit ordentligt
nedpackade och hästarne fått tillräcklig hvila
och vatten, satte man sig åter upp, denna gång i
allmänt godt lynne, och så rullade kaleschen vidare
mot staden. Mamsell Ulle-Katrine började nu sjelf så
vackert leda samtalet på det väntade stora nöjet och
förmodade att hon ej skulle kunna undgå att blifva
litet rörd vid att återse lilla Vivan, "fast sången
i och för sig sjelf ..."

"Nej, se så, lilla snälla tant", utbrast Gerda halft
förskräckt, "börja inte nu igen, utan säg hellre,
att sången är förträfflig, liksom Vivan, och Vivan
liksom sången, och låt oss så alla vara glada och
tacka Gud, att vi fått upplefva en sådan dag."

Mamsell Ulle-Katrine svarade med att peka på en grön
fläck, som gräset qvarlemnat på Gerdas ljusgråa
sommarkappa, men hon yttrade ingenting vidare om
hvarken fläcken eller sången. I denna hennes blidare
sinnesstämning var det henne nog att hafva påpekat
den förra och litet naggat på den sednare.

Solen började bränna mindre hett och dammet
kändes icke så besvärligt på den skogsväg man nu
passerade. En sakta vind satte trädens grenar i
rörelse. Vagnens hjul, väl smorda, bullrade blott
obetydligt. Man närmade sig allt mer och mer sitt
mål. En nästan högtidlig stämning intog allas sinnen
och Gerdas på morgonen så sprittande glädje upplöste
sig i ett ljuft vemod. Hon var alltjemt lycklig,
men tyckte nästan att denna lycka kräfde en tår i
stället för ett leende.

En liten bäck porlade derinnanför gärdet, och vid dess
rand växte stora klasar förgät-mig-ej. Om hon vågat,
skulle hon bedt prosten att Petter fått hålla, så att
hon kunnat gå ur och plocka en hand full att hafva med
sig till dagens drottning, men vagnen rullade vidare
och Gerda fick blott i tanken plocka sina älsklingar.

Man svängde nu om en krökning af vägen och på något
afstånd på andra sidan om diket syntes en enslig
vandrare i landtlig drägt och med kroppen starkt
framåtlutad styra sina fjät åt samma håll som vagnen
for fram. På ryggen bar han en liten rensel och på
en käpp, hållen öfver ena axeln, hängde hans stöflar,
dem han troligen mera tagit af sig af sparsamhetsskäl
än derföre att de generade honom. Det var en liten
och spenslig figur, någonting midt emellan yngling
och tomte, och gråklädd var han äfven. Då han hörde
vagnens rullande stannade han, torkade svetten af
pannan, lade stöflarne och käppen på marken och
framtog ur bröstfickan något litet osynligt föremål,
som han förde till munnen. Plötsligt ljödo klara
toner öfver vägen; det var en glad och liflig polska,
men den som blåste den, såg ännu icke upp. Han hade
blottat sitt hufvud och stod der nu med mössan i
hand, tydligen i afsigt att begära något för sin
vackra polska.

"Nå så Gud förlåte mig", utbrast mamsell Ulle-Katrine
och reste sig till hälften från sitt vagnshörn,
"tror jag icke det är den odågan Sven Wandring!"

"Ja, verkligen", sade prosten med ovilja. "Har han
nu kommit derhän att han tigger till på köpet; det
har han dock aldrig gjort förut."

"Ack, pappa, söta pappa, säg ingenting åt Sven",
bad Gerda med tindrande ögon; "kom ihåg hur kär han
hållit både Vivan och mig!"

"Det kunde han ha' tid till, eftersom han aldrig
gjorde något nyttigt", förklarade mamsell Ulle-Katrine
och tillade, tänkande inom sig på all förargelse
han genom sitt slarf skaffat henne när han tjenade i
prestgården, att om hon komme honom så nära, skulle
hon hafva lust att "slå mössan ur handen på honom, så
den skulle dimpa i marken som en dödskjuten kråka."

"Ja tant kunde försöka!" utropade Gerda med blixtrande
ögon och reste sig liksom för att skydda Sven,
hvilken vagnen nu var helt nära.

"Se så, vackert, vackert", afgjorde prosten. "Han
skall hvarken ha' stryk eller pengar. Vi resa honom
förbi och ingenting vidare."

"Men han är trött, pappa, han har säkert gått långt
..."

"I uselhet, ja", menade mamsell Ulle-Katrine.

"Det vore bra mycket ädlare och bättre, att be'
stackars Sven sitta upp och åka med oss", yttrade
Gerda fort och med tårarne i faggorna, i det hon
ifrigt letade i sin lilla pirat.

I detta ögonblick var vagnen midt för vandraren.

"Blygs, odåga!" utropade gällt mamsell Ulle-Katrine,
som satt åt den sidan, der Sven Wandring stod.

"Hm!" sade prosten så högt, att det skulle förtaga
mamsellens ord, som yttrades samtidigt. Han tänkte
nämligen på lilla Vivan.

"God dag Sven, käre, gamle Sven!" ropade Gerda så,
att det hördes öfver allt det andra, och i det samma
flög i Svens slitna mössa hela hennes lilla kassa,
två silfverslantar, dem Sven tillika med mössan
tappade af häpnad, när han såg hvilka de åkande voro.

I ilande fart rullade vagnen förbi, ty det bar nu
utför en backe, men ännu sedan intet ljud mera hördes
af vagnen, stod Sven Wandring qvar och stirrade på
mössan och slantarne.

Slutligen tog han upp båda delarne, torkade med afviga
handen en tår ur sitt öga och mumlade för sig sjelf:

"Att det just skulle vara de! Nu skall hon tro
mig vara ändå uslare, än jag är, tro att jag är
en landstrykare och tiggare, som inte längre nöjer
mig med att framkalla glädjen i ungdomens kretsar,
utan drager land och rike ikring och tvingar den
förstkommande att ge mig en slant, på det han må
slippa höra mig ... inte kan hon veta, att det i
dag är första gången jag tigger -- för att få medel
att höra henne!"

Länge runno Svens tårar, en och en, öfver den infallna
kinden. Han hade sin lilla stolthet, äfven han. Men
slutligen upphörde de, och i den stilla sommarqvällen
ljöd än från en liten dunge vid vägen och än från
någon kulle, der Sven sökte några ögonblicks hvila,
den kära, minnesrika melodien: "Djupt i hafvet på
demantehällen", etc.

När klockan slog half sju i stadstornet, smög
sig in om "tullen" en torftigt klädd vandrare,
hvars vacklande steg utvisade att han gått lång
väg. Med mössan djupt neddragen i pannan och käppen
med stöflarna ännu öfver axeln, tog han vägen till
en af de tystaste och aflägsnaste gatorna, der han
försvann i ett så kalladt "qvarter", der vanligen
traktens bondfolk vid marknadstillfällen och andra
betydelsefulla högtider brukade taga in och "göra
toalett" innan de begåfvo sig ut i hvimlet.

Vandraren var Sven, och han tänkte göra som de.

*

3.

I staden M:s till trängsel uppfyllda rådhussalong
rådde en lifvad stämning. För hvarje nummer, den
firade sångerskan slutade, dånade applåderna så att
de vackra, mellan pelarne upphängda girlanderna sakta
gungade fram och tillbaka.

Det var också någonting att både höra och se. Tonerna
kallade som klockor från en annan verld till
stilla andakt och pianissimot var som en andes
hviskning. Sjelf stod hon der så enkel och ljuf med
det rika svallet af ljusa lockar och med ingen prydnad
på sin hvita drägt. Men från hennes ögon utgick en 
strålglans, som uppvägde alla ädelstenar, och
hennes leende var som då ett barn efter lång frånvaro
återser sin moder. Djupt rörd satt gamle prosten Ferner 
mellan landshöfdingen och "farbror presidenten", och om
han stundom ej riktigt kunde urskilja lilla Vivans älskade drag,
var det för den ovana dimma, som lade sig öfver hans ögon.
Gerda var utom sig af förtjusning och begrep ej huru hon skulle
kunna sitta stilla till slutet af konserten. Hon tyckte sig vilja flyga
kring salen och jubla i kapp med den älskade systerns toner,
och som hon ej visste något annat utlopp för sin känsla,
kramade hon Borckans arm utan försyn.

"Skäms, unge!" hviskade mamsellen, "och ha' mig inte
att gallskrika midt ibland alla de här perlhönsen. Illa 
rangeradt för resten; inte så mycket som ett skynke för
fönstren, utan solen skall sticka en rätt i ögonen;
det är likt landshöfdingen, som då aldrig haft hufvudet 
på rätta ändan."

Och härvid upptog mamsell Ulle-Katrine sin hemväfda
näsduk och torkade sig i ögonen, skyllande på solen
de tårar hon ej kunnat återhålla vid Vivans herrliga toner.

"Så roligt!" hviskade Gerda, som för andra gången i
dag förnam att mamsell Ulle-Katrine hade ett hjerta,
"nu ser jag att tant är omvänd!"

"Gud gifve det vore så väl", hviskade mamsellen tillbaka,
"då hade jag solen i nacken, i stället för i ögonen,
och sluppe dina enfaldiga anmärkningar. Att de der
ungtupparne, presidentens brorsöner, också skulle raka 
ned ända från Stockholm (härvid såg mamsell Ulle-Katrine
förargad på tvenne unga män, tydligen löjtnanter, som 
sutto bakom presidenten). Nu skall väl det usla Fernebo 
vändas upp och ned för deras skull -- tyst, nu börjar hon å nyo."

Och hon gjorde så. För hvarje nummer tycktes
förtjusningen stegras, och publiken bokstafligen höll
andan, för att ej gå miste om en enda skiftning
i dessa underbara toner, som med storm eröfrade
hvarje hjerta. En fanns dock, som icke applåderade,
och det var Sven Wandring, som, tack vare sin tunna
figur, kilat sig halfvägs fram i salen och klifvit
upp på ändan af en bänk vid en fönsterfördjupning,
klädd i sin helgdagsdrägt, med hatten öfver bröstet
och händerna hopknäppta öfver den samma. Med de
tårfyllda ögonen oafvändt riktade på föremålet
för alla sina känslor, sin ungdoms alla drömmar,
stod Sven der, omedveten om tid och rum, känslolös
för allt omkring honom, utom för tonerna, och det
öfversvinneligt lycksaliga uttrycket i hans magra
ansigte talade bättre än tusende applåder. Numret
var slut, applåderna efter det samma förklingade
och Olivia vände sig om för att, som vanligt mellan
numren, gå ut i ett angränsande rum. Den annars så
blygsamme Sven Wandring glömde nu allt, och för att
ett ögonblick längre få njuta af hennes åsyn, klef han
ett raskt steg direkte upp i knäet på en nervsvag
gammal fröken, som upphöjde ett genomträngande
rop. Nu först vaknade Sven till besinning och bad
så bevekande om förlåtelse och om tillstånd att få
stå qvar på bänken, att fröken lät nåd gå för rätt,
synnerligast som endast ett nummer återstod.

Åter inträdde Olivia. Qvällsolens sista stråle föll
på hennes gyllne lockar och hennes ögon öfverforo
med ett visst drömmande uttryck salen. Sven såg
henne nu tydligare än någonsin och tryckte hatten
fastare mot sitt hjerta, liksom för att hämma dess
slag. Det dröjde länge denna gång innan Olivia
började, men ändtligen hördes ett anslag från pianot
och med fulla, varma toner sväfvade genom salen
hennes ungdoms älsklingssång: "Djupt i hafvet på
demantehällen". Sven släppte hatten och satte båda
händerna för sitt ansigte, ty nu måste han gråta så
hjertligt, så ljuft som när det första vårregnet
droppar ned öfver den späda grönskan. Så lycklig
hade Sven ännu aldrig varit; han genomlefde på några
ögonblick hela sin minnesvärda barndom; han sprang
öfver ängarnes tufvor och öfver skogbevuxna höjder;
han följde med små snabba fötter bäckens glittrande
vågor; han plockade maskrosor och ängsbollar, byggde
kämpaborgar af småsten och skar skepp för verldshafven
ur en barkbit; han hörde trädens sus och fåglarnes
qvitter; han lyssnade till hammarslagen från

smedjan och såg huru gnistorna derifrån tändes och
slocknade i den stilla nattluften; han plockade
knippor af konvaljer och violer, han lockade på alla
sina får och fick dem med sig så när som två ... och
slutligen lade han sig ned vid bäckens rand och såg
huru stjernorna tändes, en efter annan, och speglade
sig i det mörknande vattnet, ur hvilket en hög,
dimomfluten gestalt sakta steg upp ... Sven kände
honom igen på harpan och vemodet -- det var Necken,
som sökte sin brud och sökte henne förgäfves --
alldeles som Sven, ty som hans brud skulle hans
ungdoms älskade aldrig möta honom här i lifvet,
och just som han för första gången begrep sig sjelf
och sina känslor, bortdog Olivias sista, darrande
ton och det blef för några sekunder alldeles tyst
i salen. Snart förbyttes dock denna tystnad i ett
bifallsrop, som tycktes aldrig vilja upphöra, och den
ena blombuketten praktfullare än den andra regnade ned
öfver den unga sångerskan. Sven hade inga blommor,
och om han äfven haft några, skulle han ej ägt mod
att kasta dem för hennes fötter och derigenom må
hända draga uppmärksamheten på sin obetydliga person.

Alla skyndade nu, med fara att trampa ned hvarandra,
ut ur salongen för att få se en skymt af sångerskan
då hon steg upp i vagnen, ty man hade sport, att
hon skulle åka i landshöfdingens vagn upp till hans
residens, der hon skulle stanna med de sina öfver
natten, för att först dagen derpå åtfölja dem hem.

Lyckan gynnade Sven, så att han kom helt nära
vagnen, en plats, den han oaktadt sin fattigdom ej
skulle velat försaka för något pris. En liten stund
derefter syntes Olivia, stödd på landshöfdingens arm,
och omkring dem en hel grupp, bestående af Ferners,
stadens mera framstående personligheter, presidenten
och hans båda brorsöner. Landshöfdingen räckte Olivia
sin hand, för att hjelpa henne upp i vagnen, satte
sig sedan vid hennes sida och ämnade just ropa åt
kusken: kör! då ett gladt utrop från Olivia kom honom
att dröja ett ögonblick. "Sven, käre Sven, hvad ser
jag!" hördes Olivias klara stämma, och hon utsträckte
båda sina händer mot sin barndomsvän, som hon just då
varseblifvit. Med glädjen tindrande i de ärliga ögonen
kom Sven fram ur folkmassan, som genast lemnade honom
plats, så snart den märkte att Olivia ville tala vid
honom. Olivia yttrade emellertid ett par ord till
landshöfdingen, som nu äfven med ett visst intresse
betraktade den tunna skepnaden, som trädde fram ur
hopen. Nu var han ända inne vid vagnen.

"Du kära, trofasta själ!" log Olivia och fattade
med båda sina händer om den magra hand Sven blygsamt
räckte öfver vagnsdörren, "vet du, att näst de mina
har ingen syn varit mig kärare se'n jag kom hem, än
denna! Minnes du ännu vår herrliga barndom, Sven?"

"Tills hjertat brister!" hviskade Sven med en
ryckning kring läpparne, som visade i hvilket
upprördt tillstånd hans inre befann sig.
"Och tack skall ... skall hon ha' för hvar ton i
dag, lilla Vi... mamsell Olivia! Sådant har jag
aldrig hört utom i drömmen."

"Du har då hört mig, Sven?"

"Skulle jag inte det? Läste i bladen
att hon skulle komma ... kunde ingenting hindra
mig, utom döden ..."

"Och du är nöjd?" frågade Olivia med djupaste allvar,
som om hon haft framför sig den grundligaste kritikus.

"Jag står inte ut att tala om'et, en gång", var
Svens omdöme, åtföljdt af två klara tårar,
som framkallade Olivias egna. Hon vände sig till
landshöfdingen och yttrade varmt:  "många hafva
rest land och rike ikring och skördat
guld och ära utan att äga på långt när så djupt
musikaliskt sinne och ett så varmt poetiskt
inre som Sven Wandring. Men han har också sin
stora publik som förstår honom och som han förstår,
och -- noga räknadt, hvem har mera!"

"Sven", fortsatte hon, "i morgon bittida skall du
passa på när vi fara hem; jag vill att du skall följa
med, ty jag har mycket att tala med dig om. Och nu
farväl! -- Gud välsigne dig!"

"Farväl", nickade Sven och drog sig tillbaka,
beskådad och afundad af samma hop, som nyss förut
ej bemärkt honom mera, än man bemärker ett dun,
som föres af vinden.

Men Sven var också föga eller intet känd af städernas
befolkning, ty han fruktade mindre ett getingbo än
en marknad, och sjelf kände han endast till städerna
derigenom, att han var tvungen att ibland passera
dem på sina långvandringar.

Alla resenärerna företogo följande dagen hemresan
till Fernebo i det ljusaste lynne, -- alla, utom
naturligtvis mamsell Ulle-Katrine, som drogs med
hiskliga hushållstankar. Hon hade velat förinta
farbror presidenten och hans båda löjtnanter, hvilka
i fulla fjorton dagar tänkte hedra Fernebo med sin
närvaro. Liksom icke jorden vore stor nog för sådana
högheter, utan att de nödvändigt skulle qvartera in
sig på en liten prestgård i landsorten och sätta myror
i hufvudet på folk som hade ledsamt nog ändå! Denna
dag hade mamsell Ulle-Katrine gerna "sett från
sin runstaf tagen", ty bara hela raden af vagnar --
tre stycken -- var henne en styggelse. Först reste
presidenten och prosten med en af löjtnanterna,
derefter Olivia och Gerda med den andre och --
till råga på mamsell Ulle-Katrines förargelse --
Sven Wandring på kuskbocken, och sist hon sjelf i en
"enspännare" med diverse korgar och kaggar instufvade
rundt omkring benen, så att hon satt nästan som i
press. Kan hända var det äfven derföre som hon jäste
öfver en smula. Och en "ogudaktig kurtis" var det på
vägen mellan löjtnanten och de unga damerna, helst
Gerda, det bemärkte mamsell Ulle-Katrine nog, men
hon tänkte "min själ sjunga ut" när hon kom hem, ty
öfver Gerda skulle hon väl ändå hafva något att säga,
då hon så länge varit henne i mors ställe. Höllo
väl de unga munnen i två minuter? Var det icke en
konversation och ett skratt och ett lif, som kunde
reta en allvarlig menniska till gallfeber. Andra
minnen hade hon från sin ungdomstid, delad mellan
bobinerna, köket och en sedesam snegling på adjunkten
i hennes fars hem. Men nu för tiden ville hon ej
stiga upp för ungdomen sedan hon väl en gång satt
sig. Att Olivia, sedan hon flackat verlden omkring,
var värre än en hedning, hvilket mamsell Ulle-Katrine
tog för afgjordt, det var en olycka, som väl ej stod
till att hjelpa, men åtminstone skulle hon, mamsell
Ulle-Katrine, försöka rädda Gerda från inflytandet
af ett så dåligt exempel.

Mamsell Ulle-Katrine kom sig emellertid ej för att
"sjunga ut" de båda första dagarne, då brådskan
var som störst, och hon hade dessutom för sina
ypperliga anrättningar fått höra så smickrande loford
af presidenten, att hon var vid ett jemförelsevis
älskvärdt lynne. För Olivia hade hon en viss respekt,
då hon såg huru uppburen denna var af alla, och Gerda
gjorde underverk i kök och källare, mellan det hon
sällskapade med de främmande. Mamsellen hade således
ingen anledning till särskilt missnöje, synnerligast
som pigorna under denna kritiska tidpunkt fördubblade
sin förmåga, visserligen af fruktan, men det var
mamsell Ulle-Katrine alldeles det samma, endast hvad
som skulle göras blef gjordt.

Det var i qvällningen på andra dagen. Sällskapet på
Fernebo, som för att njuta af landtlifvets fröjder var
tillsagdt att gå och komma efter behag, hade spridt
sig åt olika håll. Presidenten och prosten sutto i
en af trädgårdens vackra bersåer och talade politik,
den ene af löjtnanterna försökte sin lycka på fiske
och den andre sin såsom cavalier servant hos Gerda,
hvilken han egnade en oförställd beundran.

Men längs stranden af Elfviken gingo Olivia
och Sven Wandring, icke hand i hand som fordom,
men sida vid sida och med själen full af ljufva
barndomsminnen. Slutligen kommo de till kullen med
hängbjörkarne, der de fordom så mången gång, trötta
af dagens lek, slagit sig ned till hvila.

"Låt oss sätta oss här, Sven", föreslog Olivia.

"O Sven, käre, gamle Sven", började Olivia och
blickade med hänryckning utåt vikens klara vatten med
dess omgifning af lummig grönska och mossiga hällar,
"hvad hemmet är ljuft och hvad allting här är soligt
och helgdagslikt, som om frid vore lyst deröfver."

"Hm! ... Men för den som sett så mycket annat grannt
i verlden", menade Sven, "vore väl ändå Fernebo inte
det förnämsta."

"Jo, det allra skönaste, det allra bästa!" bedyrade
Olivia varmt. "Men det är sant", tillade hon leende,
"jag glömmer, att du är ett slags kosmopolit ..."

"Är det något dåligt?" undrade Sven ödmjukt. 

"Inte hos dig, Sven. Der är det bara en sorts poetisk
oro, som tvingar dig att vistas än här, än der."

"Ja, jag har mången gång undrat öfver'et
sjelf, men det står nock inte att hjelpa", menade
Sven filosofiskt. "Men säg mig, lilla mamsell
Vivan, har hon funnit nu på sin färd hvad andra
söka fåfängt både borta och hemma -- lyckan?" 

Olivia svarade ej genast. "Det är ett underligt lif,
detta sångarlif", började hon slutligen,
"och icke utan sitt stora behag. Att, hänförd
sjelf, sedan hänföra andra och blifva
hyllad och uppburen, blomsterströdd och nästan
afgudad medför en sorts berusning, en
förtrollning, hvilken låter öfver lifvet stråla
ett skimmer, som är bra nog likt verklig lycka,
men -- som icke torde vara det. Också medför
ett sådant lif stora frestelser till fåfänga."

"Väl icke för ett sådant sinne, som ... som ..."  

"Jo, just som  mitt, Sven. Och bästa
beviset derpå är, att jag ej skulle vilja återgå
till hvardagslifvet nu mera." 

"Ja, en ä' sådan en ä'", upplyste Sven med en suck, "och 
det skulle inte lika en fågel, att som en mask sätta sig
på ett kålblad. Tänk om jag tordes fråga mamsell Vivan 
om en sak och hon inte blefve ond på mig för det?"

"Du får fråga om allt hvad du vill, Sven!"

"Hon är väl inte trolofvad med någon hertug eller
förste eller någon tocken en?"

"Nej, kära Sven, visst inte! Skulle det gjort dig glad?" 

"Usch då!" svarade Sven med en sådan ljusning i sina 
drag, att Olivia leende såg på honom.

"Men om jag derigenom blefve lycklig, Sven?" 

"Ja, då", sade Sven långsamt, "finge en finna sig
-- i att aldrig få se'na mer, för skam vare den, som
inte skjuter vännens lycka före sin egen."

"Du är dig lik, trofaste Sven! Lik till ditt
inre, men till ditt yttre -- har du varit sjuk, efter
du är så blek och genomskinlig?"

"Åh nej, lilla mamsell Vivan, hon vet ju att jag
var ett 'spinkeverk' från början, och så ha' väl
sol och vind och mångahanda tankar gjort sitt till,
att icke tala om, som hon sjelf nyss sade, den
'poetiska oron', som ju skall betyda det samma som
mina långvandringar."

"Skall du inte fråga mig om ännu en sak, Sven?" 

"Och hvad skulle det vara?" 

"Om jag är rik, t. ex.?"

"Det har jag hört förut att hon är. Men det gör det
samma för mig."

"Hvem vet ändå, Sven? Om jag nu ville ge dig
någonting, som du just tycks kunna behöfva."

"Hvad skulle det vara?" undrade Sven. "Två ombyten
kläder har jag och en ny näfverbit får jag af skogen
så ofta jag vill."

"Naturfilosof!" utbrast Olivia och log emot
den lycklige Sven, "vet du ingenting som du
behöfver?" 

"Ingenting -- och minst nu."

"Men när återseendets glädje är slut, när jag är
borta, och om jag aldrig mera kommer tillbaka -- och
det kan ju hända -- då, Sven, kommer du att vandra
husvill som förut; från by till by, från dal till
dal, tills du en gång blir gammal och ej mera förmår;
hur skall det då gå?"

"Som det går sparfven när han qvittrat ut: han
faller till marken."

"Men han har dock innan dess haft ett bo, ett eget
litet näste -- och det är just ett sådant jag vill
skänka dig. Jag vill att du skall hafva din egen lilla
stuga som ett minne af din barndomsvän. Jag vill veta,
att när din ålders dag kommer du ej skall vara utan
tak öfver hufvudet."

Sven svarade icke strax, men efter en stund lyfte han
sina ögon till Olivia och allt hvad i ett menniskohjerta 
kan rymmas af kärlek, tacksamhet och beundran
afspeglade sig deri. Slutligen fann han ord för sina
tankar:

"Jag skall aldrig glömma't. Vivan lilla, aldrig,
att hon velat ge mig en sådan värdefull skänkas,
och hon må tro mig eller ej, men om jag kunde tjena
henne med min sista bloddroppa, så gjorde jag det,
men ..."

"Men?"  

"Stugan kan jag inte taga emot."

"Så du öfverraskar mig. Sven, -- och hvarföre inte?" 

"För det skulle vara likasom ett band på mig
och det skulle aldrig gå väl. Om jag vore husägare"
-- här log Sven så godt, -- "finge jag väl för skams
skull hålla mig hemmavid min mesta tid, och det
kan jag inte, ser hon, Vivan lilla! Är jag glad,
måste jag ut och se folk och fröjda dem med min
näfverbit, och är jag ledsen, måste jag också ut,
men då i villande skogen; -- mig passar derföre inte
en sådan stor skänkas, eftersom jag ändå inte hvarken
är eller blir en riktig menniska."

"Det hjelper inte, Sven, du måste taga den", envisades
Olivia. "Du behöfver inte ett grand mera hålla dig
hemma för det. Du kan låta hvem du vill bo i stugan,
tills du en gång blir trött och vill draga derin
sjelf. Är du nöjd med det vilkoret?"

"Blir hon ledsen annars?" 

"Riktigt ledsen, Sven!"

"Det får hon inte bli; jag får väl i Guds namn ta'
syugan då och -- tack! jag säger inte mer!"

"Inte jag heller, men det säger jag af hjertat. Jag
vet nu att min skogsfågel har ett bo att flyga till
när qvällen och skuggorna komma. Du har gjort mig
glad, Sven, och du skall komma ihåg först och sist,
att du ej är på något sätt bunden genom gåfvans
emottagande."

"Det är godt", svarade Sven enkelt, "ty det kan
jag inte lida."

"Och så", sade Olivia, nästan förläget, "får du ej
vägra att ta' emot en liten handpenning för
dina små behof." 

Öfver Svens bleka kind drog en högröd flamma. 

"Trodde jag inte det", utbrast han smärtsamt, "att de 
ha' talat om, att jag ... men jag säger henne, Vivan, och 
det får hon tro, att jag aldrig tiggt hvarken förr eller sedan --
det var för att få medel att höra henne, och
för det målet skulle jag kunnat göra hvad som
helst som icke var brottsligt ... herre Gud,
att man skall vara en sådan usling, att de ska'
kunna tro en om hvad som helst!"

"Käre Sven, blif ej så ledsen! Har jag ej alltid
trott dig? Jag gör så nu äfven. Och icke menade jag
något illa med mitt tillbud. Vi skola emellertid ej
vidare tala derom!"

"Tack för det löftet! När jag blåser mina dansar för 
ungdomen vid gillena, ta'r jag min slant och min 
traktering och tror att det är min rätt. Mera behöfver 
jag inte för att draga mig fram och mera vill jag ej 
heller ha'. Den enda rikedom jag inte kan undvara 
är friheten."

"Det vore synd att beröfva dig den", medgaf Olivia. 

De började nu att afhandla helt andra ämnen och bland
dem Gerdas framtid. Olivia var särdeles glad åt
hennes tilltänkta förbindelse med den unge
presten, den hon träffat aftonen förut och som
mycket behagade henne. Hon omtalade nu för Sven
att Gerda skulle följa med upp till Stockholm och
tillbringa vintern hos presidentens, en anhållan
af denne, som prosten ansett sig ej kunna afslå
och hvaråt Gerda sjelf i grunden var ganska
förtjust, ehuru tanken på skilsmessan från hennes
hjertas vän göt en droppe malört i fröjdebägaren. 

Men den som icke var förtjust åt förslaget, var Sven. 

"De kollra bort henne", menade han och skakade
på hufvudet. "Den der unge lyttnanten ... nej,
vet hon, Vivan, det skulle hon inte gå in på."

"Vi kunna ej neka, Sven! Besinna för huru
mycket vi ha' den mannen att tacka!"

"Ja, det är så det, men jag menar också att det
blefve öfverbetaldt, om Gerda derför skulle ge hela
sin lycka. Och hon är så obetänksam, så ifrig af
sig ..." 

"Men om ej hennes kärlek pröfvas, vet man väl då hvad
den är värd?"


"Lagom prof är bäst, tror jag, för tockna
lynnen. Stannade hon qvar här tills hon blefve
pastorns brud, skulle ingen grannlåt sticka henne
i ögonen sedan, men nu -- ho kan veta?"

"Löftet är gifvet och kan icke återtagas", sade Olivia
sakta. "Men när hon återkommer, Sven, vaka då öfver
henne som hittills. Ingen har sådan makt öfver
henne, som du. Tala med henne om mig, det skall
styrka och leda henne. Jag skall också skrifva
ofta."

"Gör det", bad Sven allvarligt. "Mig skulle det
mäkta bedröfva, om hon skulle svika pastorn, för
hans kärlek räcker för lifvet, det vet jag, och med
en sådan der spelevink som lyttnanten skulle hon inte
bli' nöjd i längden; dertill har hon för mycket kärna,
om jag så må säga, för jag känner henne både som
liten och stor."

"Vi skola hoppas det bästa, käre Sven", sade Olivia
i det hon reste sig upp. "Kom nu", fortfor hon,
"och följ mig till trollstenen och kämpaborgen -- vi
måste återse alla dessa kära ställen, som spelat en
så stor roll i min barndom och sedermera så ofta varit
i mina tankar, då jag farit verlden vida omkring!"

Öfverallt vandrade de omkring, med vemod och glädje
beskådande de oförgätliga ställena, och Sven tänkte
inom sig sjelf, att han nu var så lycklig, som man
väl blir det endast en gång i sitt lif. Solen började
redan så småningom sänka sig, då de ännu stodo på
den kulle, der kämpaborgen var belägen och hvarifrån
de sågo ett stycke af Elfviken guldglänsande skimra
fram. Då uppstämde Olivia en vacker tysk romans om en
borgfröken och hennes trogne page och tyckte nästan
att den bilden nu hade sin motsvarighet. Sven förstod
icke orden, men med sammanknäppta händer lyssnade
han till dessa toner, som för honom voro inbegreppet
af all mensklig fröjd, och länge, sedan de tystnat,
satt han orörlig med hufvudet nedlutadt i händerna,
liksom fruktade han att genom en blick på den yttre
verlden bryta den ljufva förtrollning, i hvilken han
var bunden.

Han väcktes till medvetande genom ett sakta slag på
axeln af Olivias hand.

"Kom nu, Sven, det blir sent och vi måste gå hem."

"Jag kommer; jag skall följa henne hem, men sedan
går jag ut för mig sjelf ett litet vippande ... en
kan inte godt hålla sig inomhus en tocken qväll
... tusen röster tala från vassen, buskarne och
viken; det är som en midsommarsvaka. En blir så
konstig i själen och längtar bara efter ett par 
vingar."

Tysta skredo de båda vännerna vid hvarandras sida fram
mot prestgården, hvars fönster brunno i aftonsolens
glöd.

Utanför huset satt hela det öfriga sällskapet församladt, 
men många voro ej orden som vexlades, ty den
stilla, sköna aftonen stämde allas sinnen till inre
betraktelser och ett ljuft vemod. Till och med de
annars så glada löjtnanterna rönte inflytandet
af denna naturens sabbatsstund och ritade helt
stilla kabbalistiska figurer i sandgången med sina
promenadkäppar. Då Olivia nalkades med sin riddare,
blef det emellertid genast lifligare, och Gerda och
löjtnanterna stego upp för att gå dem till mötes. Sven
hade i hast blifvit en helt intressant personlighet
och visades en välvilja och en uppmärksamhet, hvarom
han förut i sin blygsamhet aldrig kunnat drömma.
Den enda, som icke "lät sig bedåra", var mamsell
Ulle-Katrine, hvars ovilja för honom tycktes
tilltaga i proportion som de andra uppmärksammade
honom.

Från köksbordet, der hon just höll på att garnera
spenatkarotterna, hof hon i detta ögonblick upp
sina ögon och fick se det ovärdiga föremålet komma
vandrande vid sidan af Olivia, alldeles som om han
varit en riktig kavaljer.

"Tvi  för tockna fasoner", halfmumlade hon för sig
sjelf, "att stryka skog och mark omkring med
en sådan eländig krake! Men min själ jag ger honom
en enda matbit i qväll, om han vore så tunn till,
det skall jag bli' man för!" 

Som om Sven Wandring hört hennes hotelse, stannade
han på gången, lyfte vördnadsfullt på
mössan för hela det förnäma sällskapet och
aflägsnade sig innan ännu Gerda och löjtnanterna
hunnit fram till Olivia.

"Så, att han hade det vettet!" brummade mamsell Ulle-Katrine. 
"Jag väntade att få se honom slå sig ned bredvid
presidenten på gungan och skaka hand med löjtnanterna. 
Den odågan har ingen försyn nu för tiden. Nå, Kajsa! somnar
du öfver skinkan? Ser du inte att jag har spenaten färdig!
Äta kan di", mumlade hon vidare, "om di också
simmade i hvad di kallar poesi upp till hakan."

Efter ett par timmar låg Fernebo försänkt i sömnens
och drömmarnes sköte. Presidenten rörde sig i en
lysande hofcirkel, löjtnanterna voro med i en stor
revy för kungen, Olivia var åter barn och sprang med
lösta lockar genom skog och mark, prosten gjorde
den nye adjunkten i grannsocknen till jan, Gerda
sysslade i ett litet fridfullt komministerboställe
och mamsell Ulle-Katrine skulle hafva stor middag
för femtio personer, men var ej menniska att få tag i
kycklingarne som skulle slagtas, kunde aldrig blifva
färdig, och trätte förgäfves på pigor och pojkar.

Men högt öfver kullarne vid Elfviken steg månen
upp i stilla glans och belyste ett blekt och
lyckligt ansigte, och ljufliga toner klingade
genom den lätta nattluften. Det var Sven
Wandring, som blåste för furorna och de mossiga
hällarne, blåste jublande variationer till
det stora tema af lycka som fyllo hans själ.

(Forts.)




Allmännyttigt.



Rengöring af sängkläder. Det är alldeles nödvändigt
och af väsendtlig vigt för helsan att rengöra bolstrar
och dynor som blifvit valkiga och feta af mycket
begagnande. Der icke maskiner för rengöring af
fjäder finnas, kan man hjelpa sig sjelf genom att
i ett passande kärl öfvergjuta den med såpvatten.
Sedan man tillräckligt rört omkring, tager man med
handen små fång, utkramar vattnet och lägger så
alltsammans i ett annat kärl och gjuter deri varmt
vatten. Torkad i solen eller i ett varmt rum skall
fjädern snart vara i brukbart skick.

Eller ock lägger man fjädern i en tom tvättkittel
och värmer den samma försigtigt, så att fjädern
icke bränner vid. Eldningen fortfar nu under
flitig omröring till dess fjädern blifvit väl
genomvärmd. Orenligheten aflägsnar sig härunder i
dunstform och fjädern sväller ut och blir såsom ny.



Klister för papper och papparbeten. Man rör rismjöl
tillsammans med kallt vatten och låter det
koka vid lindrig eld, tills det blifvit temmeligen
tjockt. Detta klister har en skön, hvit färg och
blir vid torkningen nästan genomskinligt; det är
förträffligt för alla papparbeten hvilka fordra stor
renlighet; likaså för infattning af kopparstick,
fotografier o. d. Tillsätter man mindre vatten
vid beredningen af detta klister, så erhåller det
tillräcklig fasthet att man deraf kan forma små byster, 
bas-reliefer, statyetter och dylika
föremål, hvilka vid torkandet antaga en skön
glans och ganska länge hålla sig vackra, om man
använder någon försigtighet, såsom att betäcka
och bevara dem från fuktighet. Af sådan deg
tillverka japaneserna smycken, som hafva en
förvillande likhet med perlemor.



En väderspåman. Det säkraste medel som kan 
användas när det gäller att göra några förutsättningar
om stundande vädervexlingar är naturligtvis
barometern, eller hvilket annat instrument som helst,
hvarigenom vi kunna bestämma luftens större eller
mindre tryck och vexlingarne deri. Men då dylika
instrument icke alltid och öfverallt äro tillgängliga,
så vilja vi här för våra ärade läsare uppgifva en
spåman, hvars tillförlitlighet mycket varmt 
rekommenderats.

Denne spåman är blodigeln, och iakttagaren af hans
vanor meddelar om desamma följande:

Jag har alltid en flaska med en blodigel stående
i mitt rum och kan försäkra, att denne städse och
osvikligen förutsäger vädret. Flaskan är till
tre fjerdedelar fylld med vatten, som om sommaren
ombyts hvar åttonde, och om vintern hvar fjortonde
dag. Halsen är öfverbunden med ett stycke grof
gles linneväf.


Ligger blodigeln om morgonen orörlig på bottnen och
rullar ihop sig likt en snäcka, så blir ihållande
vackert och klart väder, antingen klart solsken eller
klara frostdagar. Hotar regn eller snö, så kryper
blodigeln ända upp i flaskans hals och blir sittande
der så länge, tills vädret åter klarnar. Blir det
blåst, så simmar djuret utomordentligt hastigt af och
an i vattnet och blir först lugnt när blåst verkligen
inträder. Några dagar före starkt åskväder med
storm och regn uppehåller sig igeln beständigt ofvan
vattenytan, är ytterst orolig och vrider sig häftigt
af och an liksom hade han konvulsiviska anfall.



Sätt att skura messing och koppar. Messingssaker
kunna på följande sätt blifva mycket blanka: på
fint trippelpulfver slår man antingen bomolja
eller bränvin, doppar en yllelapp i degen och
skurar dermed. Härefter tager man en annan ren och
torr yllelapp, doppar den i torr trippel och skurar
saken dermed å nyo. Slutligen torkar man messingen
med torrt, rent linne. I stället för trippel kan
man använda finsiktad aska, som blandas med rent,
kallt vatten, och dermed förfara på ofvannämda sätt.

Om man putsar messing endast med krita, får messingen
ett annat utseende; men blandar man kritan med svafvel
och gör af blandningen medelst ättika en tjock deg,
så erhåller messingen genom skurning härmed en vacker
gul färg.

För att borttaga fuktfläckar från messing eller
koppar, öfvergjuter man metallen med saltsyra,
som spädes med två lika stora delar vatten, låter
den stå sex till tio minuter och skurar den sedan
med fin lera.



Medel att återställa blank och skrynklig sammet.
Det är en väl känd sak, huru lätt kläder af sammet
förlora sitt vackra utseende derigenom att sammeten 
skrynklas eller blir blank. Färgare och fläckuttagare som 
renovera sammet taga ofta en dryg ersättning för sitt besvär, 
och det torde derföre vara angenämt för våra läsarinnor att
erhålla kännedom om ett enkelt medel att upphjelpa
det förstörda tyget.

Man afsprättar sammetsstycket och spänner det i en
ram: gör derefter ett starkt afkok på grönt té, slår
detta i ett stort, vidt fat och ställer fatet under
ramen, så att ångan träffar sammetens afvigsida. Då
tyget är fuktigt utan att vara rått tager man bort
fatet, vänder om ramen, och stryker sammeten på
afvigsidan flere gånger med ett ej allt för hett
jern, till dess att all fuktighet är utdrifven ur
tyget.

Genom ett dylikt förfarande blir sammeten som den
vore ny. Det är väl öfverflödigt att anmärka, att
innan sammeten utsättes för ångorna från téet, måste
man med en borste väl borttaga allt dam. Vill man
ej göra sig den mödan att lössprätta sammetsstycket,
så fuktar man på afvigsidan de skadade ställena med
en i hett té doppad och väl urkramad svamp, och i
det tvenne personer hålla tyget spändt mellan sig,
öfverfar man det helt lätt med ett jern.



Lim. Ett slags flytande lim, som borde finnas i hvarje
hushåll, beredes på följande sätt: tre vigtdelar lim
sönderbrytas i små stycken och öfvergjutas med åtta
lika vigtdelar mjukt (d. v. s. icke kalkhaltigt)
vatten, hvarefter det får stå några timmar. Derefter
tillsätter man en half vigtdel saltsyra med
trefjerdedels vigtdel zinkvitriol samt håller
slutligen blandningen under tio till tolf timmar vid
en temperatur af 85 till 90 grader Celsius. Detta lim
stelnar icke och utgör ett särdeles godt bindeämne.



Logogryf.

Jag lefver i en dunkel saga,
men att jag sedd af mången är,
man torde få för gifvet taga
af folkets sägen här och der;
ty många underbara rykten
om min tillvaro lupit ut
och hur min åsyn skrämt  på flygten
den vilsne vandrar'n utan prut.
Till sjös jag har mig aldrig vågat
utaf ett lätt begripligt skäl
och efter staden aldrig frågat:
Principen! -- "du förstår mig väl?"
Dessutom kunde lätt nog hända,
om jag till staden mig begaf,
med mig det tog en snöplig ända
förrän jag visste ordet af:
man kunde som försvarslös häkta
mitt stackars boningslösa jag,
(ett sådant barbari -- ursäkta!)
på grund af Svea rikes lag.
För öfrigt skulle jag, kantänka.
för myndigheten göra klart:
"om jag är ogift eller enka,
min resas mål, hvar'från och hvart!"
allt saker som jag knappast känner
stort bättre jag än någon ann':
nog vet jag att det finnes männer;
men Gud vef hvar jag har min man!
Af typer nio jag presterar,
dem du af mig till låns nu fått;
låt se att du nu flinkt formerar
deraf en hel del smått och godt:

I fredlig nejd en dunkel gömma: 
hvad ofta hörs i skogens famn;
hvad våra Bricolister tömma,
helst när det gäller Bellmans namn;
ett djur som mycket godt oss skänker,
fastän man detta afsky plär;
ett annat sådant, som jag tänker
för oss än mera nyttigt är;
figur med form som sockertoppen;
en stötesten i friar'ns väg;
så något som gör godt i kroppen,
och har jag inte rätt, så säg?
det hvarifrån vår tanke sträfvar,
när ljusets sfer han längtar  till;
hvad ofta nog förståndet jäfvar
hos den som Bacchus dyrka vill:
och hvad då ofta står i vägen
för denna samme törstens slaf,
som i sin ifver alltför trägen
påskyndar färden mot sin graf:
en sak hvars egenskap bör vara
tilldragande, om den är god;
en sällsynt gäst hur långt vi fara;
i miniatur en "syndaflod";
en följeslagare, som trogen
om än förnedrad vara plär;
hvad frukten var förr'n den blef mogen,
och strömming stundom man förtär;
en sinnebild utaf förtrycket;
en annan sådan mera from:
en vara, som blir prisad mycket
så länge dosan ej är tom;
hvad men'skan ofta här kan blifva
för vilda känslors dolda makt;
hvad vi åt jordens sköte gifva;
och hvad vi, se'n vi dit det lagt,
ju vänta att det skall med tiden;
ett gift, som intet öga sett;
hvad man nog får till sist af striden
i denna verldens "ljuft och ledt";
ett rofdjur, som i nattens timma
på rofvet lurar, rånar'n lik;
ett sakta ljud, som vi förnimma;
en maning till en trött fysik:
ett arbete, som man förkastar:
ett ting som verkar natt och  dag:
en språkform, som man rättvist lastar;
ett väderlekens obehag;
hvad våra stadsbud gerna göra
"allt efter taxa", hit och dit;
hvad vi förutan aldrig böra
en sak förkasta bit för bit:
hvad hjelper oss att ankar'n lätta
till munnen fördt? -- förstå mig rätt!
hvad gör en kurtisör med rätta
för liten skönhet fin och nätt?
en vigt uti medicinalen;
ett ord som gäller mig och dig:
en fängslad skönhet uppå balen:
en törnig prydnad på din  stig:
hvad lilla "Caro" sakta lade
på lilla Hildas knä; och hvad
den gynnar'n gjorde, som man sade
i största hast gaf sig åstad;
ett djur; som slingrar sig i jorden;
hvad gubben var en gång också,
som nu är ålderstigen vorden:
ett ställe der man eldar på,
spörj bara den "som bakar snutar":
och hvad jag logogryfen slutar,
se'n jag i hast ej mer kan få.

A-st.



Charader.

No 1

Mitt första delas ut på landet och i städer.
Det brukas mer bland oss, än ibland våra fäder.
Mitt andra är ett ord, som mången pina plär,
Ja, så, att det helt djupt, djupt in i hjertat skär.
Mitt tredje ville du uti en grufva äga ....
Ja, jag bestämdt det tror, ehvad du än må säga.
Mitt fjerde ser man tryckt, i rader och i flock;
En tidning det ju har, en hedning har det ock.
Mitt hela plägar ske mest vid akademier.
Hos hvarje konstens vän det väcker sympatier.

Wilhelmina. 

No 2.

Mitt första ock mitt andra är.
Och den, som detta är utaf mitt första,
Han för mitt hela kallas plär.

Erik Stolt.



Uttydningar.

Lösning af Logogryfen i föregående häfte, sid. 320:
Fartyg, hvaraf fås: tag, yra, yta, arf, fat, fart,
fyra, far, graf, ryta, ta, tar, fy, yr, fyr, "fyr",
art, arg, traf, ty, gryta, gaf, try, tyg.

Lösning af Charaderna i föregående häfte, sid. 320:
n:o 1, Möte; n:o 2, Ordlek; n:o 3, Täckmantel.

Lösning af Stafningsgåtan i föregående
häfte, sid. 320: Bast.

Lösning af Schackgåtan i föregående häfte, sid. 320:

Hvad är verldens hela makt,
Hvad är eröfrarns namn,
Som segrande från trakt till trakt
Bärs uti ryktets famn;
Hvad är nationers kämpasång,
Höjd under buller, bråk och bång,
Mot tålamodets tysta strid
Hos liten vattendroppe blid?



Historiska bilder.

LXXXVII. 

Herman Wrangel och Prost Knudsen.

(Forts. och slut från föreg. häfte, sid. 323.)

Det samma kan man icke säga om den andra beskyllningen, 
att Prost Knudsen skulle hafva bedt jungfru 
Margareta följa sig i badstugan. Visserligen var
det en frukt af det obändiga lynnets uppbrusande under
inflytande af en all eftertanke qväfvande svartsjuka,
men beskyllningen innebar dock i och för sig en
förolämpning, som hvarken af det ena eller andra kan
ursäktas.

Vi anföra Prost Knudsens egen förklaring, "att han
(fältmarskalken) ock föregaf, det jag skulle hafva
bjudit förbemälte dam af H. Maj:ts fruntimmer med mig
till gäst i en badstuga i staden, dertill hafver han
lika god fog som till allt annat. Ty jag var aldrig i
H. Maj:ts fruntimmer Man bör iakttaga hvad som i föregående nummer
blifvit anmärkt, att fruntimmer ofta, såsom här,
betyder hofjungfrurnas rum. mer än en gång, och då var han
(fältmarskalken) der också sjelf, och för min person
aldrig i Sverige i badstuga. Och vet allt ärligt folk,
som förbemälte dam och hennes slägt och vänner känner,
att hon härutinnan är oskyldig, om jag än hade varit
så lättfärdig henne härom att anmoda; och håller
jag henne och samtlige H. Maj:ts fruntimmer långt
ärligare och mer diskreta, än att de skulle vilja,
vare sig af mig eller någon annan, upptaga en sådan
anmodan eller den bevilja, något som var honom sjelf
(fältmarskalken) bättre bekant, om han icke eljest
förutom sin mot mig begångna lourde (plumpa) aktion
än också velat bringa förbemälte dam i dåligt rykte
(blasmera). Dock att man nu må se, huruledes han nodum
in scirpo Nodum in scirpo quærere -- är ett latinskt
ordspråk som betyder: "söka svårigheter, der inga
finnas", och här: söka gräl onödigtvis. sökt hafver, må jag härhos anföra,
hvaraf han detta hafver tagit".

"I Stockholm plägar understundom uppehålla sig en
adelsman, Kongl. Majt:s af Sverige ståthållare på
Åland, vid namn Stellan Mörner, hvilken såsom flera
af adel jag ofta besökte, han ock under tiden besökte
mig. Då jag nu en gång som oftare kom till hans hus,
fann jag der före mig efterskrefvne af H. Maj:ts
fruntimmer, fröken Margareta Stenbock, jungfru Kerstin
Mörner, jungfru Kerstin Bosdotter och jungfru Brita
Gyllenstjerna, Wrangels förra frus syster, hvilka
hos bemälte adelsmans fru, som var jungfru Kerstin
Mörners anförvandt, hade beställt sig en badstuga,
eftersom man i Stockholm ofta badar och har badstugor
i många hus."  Herman Wrangels andra fru Katharina Carlsdotter
Gyllenstjerna, som i Svenska adelns ättartaflor,
Del. II, sid. 188 och Del. IV, sid. 647 uppgifves
hafva dött år 1635, måste sålunda hafva dött
tidigare.

"När de nu gingo ned i badstugan, blef jag på stugan
hos Stellan Mörner, hans frände Gustaf Mörner och
andra, tills de kommo upp igen. Blefvo så både de,
jag och flera sammastädes om aftonen till måltids,
och efter måltiden åkte de med deras kaross till
slottet, men jag blef qvar på en halftimmes tid eller
längre. Red så till mitt qvarter. -- Detta håller
jag före vara den badstuga, hvaruti han menar, att
jag skulle hafva bjudit oftabemälte dam till gäst,
efter som jag eljest aldrig uti något annat privat
hus var i hennes umgängelse. Och denna (umgängelse)
har jag dock hvarken anställt, eller fruntimren dit,
i en annan mans hus, till gäster bjudit, ej heller
med dem samtligen eller med någon enskilt badat."

Så lyder den danske agentens förklaring af saken, och
det finnes ingen anledning att tro honom framställa
den annorlunda, än den verkligen var. Också synes
meningen i Sverige hafva varit den, att fältmarskalken
begått en våldsamhet, som förtjente straff. Men
emedan Prost Knudsen sjelf ville hafva den betraktad
som en sak af enskilt natur, så lät rådet förblifva
dervid. "Oss hafver tyckt bäst vara" -- skrifver Per
Baner till pfaltzgrefven -- "att låta det så blifva,
tills vi Hans Kongl. Majt:s vilja och befallning
derom förnimma, efter som vi ock H. K. M. derom
allaredan tillskrifvit hafva. Och såsom denna sak
för många orsakers skull är skadelig och skall i
hög grad väcka Hans Maj:ts vrede, så är ock den
skymf, som den jungfrun och nästan hela fruntimret
derigenom vederfarits, icke den ringaste, hvilket Hans
K. M. icke mindre än något annat skall misshaga och
noga efterfrågandes och misshagandes varder." -- Axel
Oxenstjerna uttalade i sitt svar på rådets skrifvelse,
"att han väl hade önskat, så för fältmarskalkens
skuld, som för andra vidlöftigheter, det en sådan
handling hade blifvit tillbakas", men tillstyrkte,
så vida icke något ytterligare tillkomme, att saken
skulle stå fältmarskalken och agenten emellan,
såsom en enskilt sak, hvilken icke rörde staten. Han
förklarade för öfrigt sin belåtenhet med rådets
åtgöranden; "det var alltsammans väl och visligen
gjordt".

Äfven Herman Wrangel sjelf synes hafva dragit öronen
åt sig, när första hettan lagt sig. Han skref till flera af

riksråden i Danmark och andra -- "Kongl. Maj:ts
Hoff-officiers" heter det i agentens skrifvelse -- och
sökte på det högsta att urskulda sig, gifvande hela
skulden in på Prost Knudsen. Han förekom härigenom
denne, och det synes, som om man verkligen i Danmark
till en början sett saken med fältmarskalkens ögon,
så till vida som man der icke rätt visste huru allt
tillgått. Det är genom den svenske residenten Fegræi
bref, som vi erhållit dessa upplysningar.

Han vistades i Helsingör och hade ännu den 7 Maj intet
hört talas om saken, men skulle i de dagarne begifva
sig till Köpenhamn, "der han trodde sig af kansleren
kunna förmärka, huru det upptoges". I sitt bref till
Per Baner af ofvannämda dato yttrar han vidare:
"jag tviflar intet, att här skola falla sällsamma
diskurser. Jag önskade mycket gerna, att det intet
vore skedt". -- Ett följande bref till konungen sjelf
omtalar hans resa till Köpenhamn och hvad han der
erfor rörande handeln mellan fältmarskalken och Prost
Knudsen. "Och talte kansleren med mig derom senast
jag var i Köpenhamn" -- heter det -- "men visste icke
rätteligen, huru det var tillgånget, ej heller ville
jag något säga derom, efter han det tillförene icke
visste, utan märkte så mycket af honom, att der de
hade slagits munslag och bekommit något hvardera,
skulle det föga hafva att betyda, hvar icke agenten
hade någon bastonad vederfarits, hvilket han icke
ville förmoda. Huru de lära den saken upptaga,
när de få veta, att han blifvit slagen med en käpp,
det varder man förnimmandes."

Detta bref till konungen skrefs den 24 Maj, och då
hade ännu icke Prost Knudsen inlemnat sin skrifvelse
till konung Christian. Denna undertecknades den 4
Juni och inlemnades först derefter till konungen. Vid
midsommartiden var Fegræus åter i Köpenhamn, der han
dock icke träffade Prost Knudsen personligen, men fick
höra, "att han skall hafva aflagt sin charge och vill
fordra fältmarskalken till duellum". Man talade olika
om saken i olika kretsar. Riksens råd och de förnämsta
talte föga, men saken tycktes misshaga dem. Nedom den
högsta kretsen var det många, som förundrade sig, att
icke agenten på stället gaf lika mot lika och räknade
honom till feghet, att han det icke gjorde. Några
ansågo konungen och riket dermed hafva blifvit
förolämpade. Men det erkännandet gifver Fegræus Prost
Knudsen, att han sjelf uttydde saken såsom en enskilt
mellan honom och fältmarskalken. Enligt allt hvad
Fegræus hörde, hade ingen fäst sig vid det förefallna,
om icke käppen hade varit. "Hade icke fältmarskalken
slagit honom med den stocken, hvilket de räkna för
en bastonad, kunde allt hafva sin väg."

Den danske rikskansleren var Christian Friis och synes
i allmänhet hafva varit välvilligt stämd mot Sverige
samt bemödade sig att upprätthålla det goda förståndet
mellan båda rikena, något som länder honom till beröm,
enär på den tiden både kejsaren och Sverige sökte
vinna Danmark till bundsförvandt och Christian IV
ingalunda var att lita på, ehuru han till utseendet
lät sig Gustaf Adolfs framgångar väl bekomma. "Här
finnas många" -- sade Christian Friis till Fegræus en
gång i början på detta året -- "här finnas många, som
Hans Kongl. Maj:ts (Gustaf Adolfs) höga och berömliga
aktioner vilja förringa och gerna, som man säger,
kastade hundhår begge deras majestäter emellan, om de
kunde komma till väga dermed." Kansleren försäkrade
dock, att han ville göra allt, för att icke vänskapen
mellan konungarne skulle rubbas genom illvilliga
menniskors ränker.

Så väl Christian IV som hans män kunde icke annat
än med afund se den svenske konungens framgångar och
höra hans namn genljuda från alla håll såsom sin tids
främste konung. Och med afunden upplefde det gamla
nationalhatet. Det fanns nu vid denna tid flera
frågor mellan de båda rikena, hvilka lätt kunnat
gifva anledning till en brytning. Det var fallet
med afseende på höghetsrätten öfver Östersjön, som
Christian ansåg tillhöra sig, men som Gustaf Adolf
bestred och i sina skrifvelser till främmande makter
tillräknade sig.
"Man måste se till, hvem som skall vara mästare
öfver Östersjön" -- yttrade Christian förtrytsamt,
då köpmännen i Köpenhamn klagade öfver Sveriges
rättskränkningar mot dem i Dantzig. En annan sak, som
väckt Christians missnöje, var, att rhengrefven Otto
Ludvig, som varit i hans tjenst och derunder kommit
i en häftig ovänskap med den danske tronföljaren,
nu befann sig i Gustaf Adolfs tjenst. Rhengrefven
hade äfven stått i ett förtroligt förhållande till
Christina Munk, Christians gemål. Han beskyllde danska
kronprinsen att hafva velat med förgift ombringa
honom, och kronprinsen fordrade upprättelse för dessa
beskyllningar, hvarföre i Stockholm en rättegång
måste anhängiggöras mot rhengrefven, som till slut
dömdes till penningeböter.

Under sådana förhållanden var det klart, att det
svenska riksrådet skulle med oro se orsakerna till
missnöje hos konungen af Danmark ökas. Emellertid
var Christian sjelf till en början benägen att se
frågan rörande Herman Wrangel och Prost Knudsen ur
synpunkten af en enskilt sak dem emellan, och så gick
tiden till hösten. Först i September började man tala
ur en annan ton.

"För få dagar sedan" -- skrifver Fegræus den
9 Sept. 1631 till Lars Grubbe -- "då jag var
hos kansleren, kommo vi till tals om den handeln
mellan fältmarskalken och agenten. Då sade han denne
konungen vara deröfver mäkta förtörnad ... ty det är
en ting af största vigt att emot folkrätten kränka
en offentlig person, under hvilken titel legater,
residenter, agenter etc. inbegripas ... Nu är en
ung adelsman, unge Tage Tott I ett följande bref till konung Gustaf Adolf
af den 18 Februari 1632 heter det, att det var Henrik
Tott,  som sändes i detta ärende till Stockholm., förrest till Sverige
uti rhengrefvens sak ... Jag frågade kansleren, om
han (Tott) skulle blifva der i Prost Knudsens ställe;
han svarade mig nej, och är det ännu intet visst, om
konungen vill förordna någon dit igen eller icke."

Den nämde unge Totten hade tillika i uppdrag att
granneligen utforska saken rörande Herman Wrangel och
Prost Knudsen, om dermed förhöll sig så, som den förre
föregifvit. Tott fullgjorde uppdraget och gjorde vid
sin återkomst en berättelse, som öfverensstämde med
Prost Knudsens, "att Wrangel det mer af en fåfäng
jalousi, än någon rättmätig orsak gjort hafver". Nu
skref konung Christian sjelf till Gustaf Adolf,
och kansleren Christian Friis och ståthållaren
skrefvo till Fegræus i Helsingör och begärde,
att han skulle infinna sig i Köpenhamn, emedan de
hade något med honom att förrätta. Han infann sig,
och de båda herrarne öfverlemnade då först konung
Christians bref till Sveriges konung, hvarefter de
muntligen redogjorde för den förres uppfattning
af saken, sedan han nu genom den återkomne Tott
fått kännedom om sakens rätta förhållande. "Emedan
Wrangel hade handlat mera af en fåfäng jalousie
än af någon rättmätig orsak, derföre hade konung
Christian icke annat kunnat göra, än låta sig sin
tjenares skymf angelägen vara, förmenande den saken
angå konungen af Sverige nästan lika mycket som honom
sjelf, alldenstund Wrangel hade fordrat agenten på
den sistnämdes slott och där bastonerat honom, en
främmande herres agent, och sålunda kränkt folkrätten,
hvilket icke borde ostraffadt blifva."

Fegræus sände danske konungens bref jemte sin egen
skrifvelse om förloppet, daterad den 18 Februari
1632, till konung Gustaf Adolf, som mottog brefven
jemt en månad derefter i Windsheim i Franken. Hvad
han tänkte om saken, eller hvad han svarade derpå,
är oss obekant, men fältmarskalken gick ostörd och
icke heller hördes något af från Prost Knudsen, att
han ville göra allvar af sin utmaning till envig. Så
gick året 1632 till ända, och Axel Oxenstjerna trädde
som ett slags riksföreståndare i spetsen för Sverige.

Men Prost Knudsens sak var derföre icke i Danmark
glömd, ehuru man i Sverige börjat blifva led vid den
och nämner den rent af såsom en fåfänglighet. Rådet
skref till rikskansleren den 7 Februari 1633,
"att konung Christian låtit uppsöka en hop klagomål,
hvilka han genom sina 

sändebud skulle låta andraga inför rådet, ibland annat,
"att vår broder (d. ä. rikskansleren) skällt
hans intercessionsbref för bettlarebref", vidare
åtskilligt annat och sist frågan mellan Herman Wrangel
och Prost Knudsen "med flera sådana fåfängheter".

Rikskansleren svarade från Heilbronn den 26 Mars,
att han icke tviflade, det de danske skulle komma
fram med sina klagomål. Hvad klagomålet rörande honom
sjelf beträffade, så bad han, att rådet allenast
så till vida skulle urskulda honom, att det icke
trott eller tillförene hade hört något ohöfligt tal
från rikskansleren om konungens af Danmark bref;
men resten, såsom en alldeles enskilt sak, bad han
rådet skjuta till hans eget försvar.

Rörande Wrangels och Prost Knudsens sak,
så var den ock enskilt, uppkommen af enskilta
klagomål. "Fältmarskalken kommer här intet i
betraktande som ett riksråd och Prost Knudsen icke som
agent, utan hvar och en bör billigt hålla sig inom
gränserna af sitt embete och sin värdighet. Hafver
Prost Knudsen med skäl något att säga, så begäre han
stämning på fältmarskalken, då han honom skall svara
och hvad rätten medgifver umgälla, med det vilkor
att ock den andre förbinder sig dertill." Denna Axel
Oxenstjernas mening, hvilken öfverensstämde med det
svenska rådets uppfattning af saken från början,
blef ock den gällande.

En skrifvelse från rådet i Danmark af den 20 Juli 1633
ankom till Stockholm, hvari denna fråga ytterligare
beröres med förmodan, att upprättelse skulle lemnas,
på samma gång som underrättelse lemnas, att en ny
resident, Stige Pors till Skovgaard, skulle komma
till Stockholm, hade till följd ett svar från svenska
rådet, hvari ännu en gång den gamla historien genomgås
och Prost Knudsens egen uppfattning af frågan,
att han ansett henne icke angå rikena utan honom och
fältmarskalken enskilt, framhålles samt till sist den
önskan uttalas, "att der något offentligt häröfver
skulle urgeras, sådant uti salig Kongl. Maj:ts lifstid
hade både begyndt och utfördt blifvit".

Härmed synes saken hafva afstannat och så
småningom blifvit öfverlemnad åt glömskan.

St.



En båtfärd från Neapel till Ischia.

Vi hafva slagit oss igenom skaror af lazaroner och
ostronsäljare och för några blanka ducati lyckats
hyra en fiskarbåt med ett par mörkhyade roddare.
Nu glida vi ut ur Neapelviken: en lätt bris krusar dess
vatten, roddarne öfverlemna båten åt de svällande
seglen och sträcka ut sina välformade lemmar i en
maklig halfslummer.

O dolce Napoli! Der ligger Campagnans
smycke bland pinier, palmer och lager! Gator,
kyrkor och palatser skymta fram mellan masterna
från i hamnen ankrade seglare och milsvidt
åt båda sidor sträcka sig förstäderna gärdande viken
som med ett perlband ut hvita hus och tjusande
villor. Vi känna igen dessa stränder som
amfiteatraliskt uppstiga ur hafvet; de hafva ju
transporterats ut till alla verldens ändar i oräkneliga
fotografier, taflor i olja och vatten, dioramor och
panoramor; vi bära dem redan i hufvudet.

Och dock är allt så nytt och friskt! Hafvet är liksom
betäckt med ädelstenar; det glittrar och blänker i
solljuset, och rundt omkring, från Cap Misenum till
Sorrento, höjer sig landet, dränkt i sin egendomliga
varma lokalfärg och med konturer som förlora sig i
den orangefärgade luften. Och i öster står Vesuvius,
hög och allvarlig, med det mörka molnet på sin panna.

Vi segla förbi Cap Misenum; Neapels tornspiror
hafva länge sedan försvunnit bakom Posilippos
udde; höjderna vid Sorrento blifva lägre och
otydligare och lik en sfinx simmande i den blå
etern framskymtar Capri, ön med azurgrottan och med
ruinerna af Tiberii palatser, lemningar efter stian,
hvari den "capreiske vildgalten" vältade sig i
lustar och skändliga grymheter. Från en af de höga
tuffstensklipporna var det som vår landsman den unge
skalden Montgomery-Cederhjelm nedstörtade och fann
en våldsam men plågfri död ...

I morgongryningen lemnade vi Neapel, och nu,
redan innan vi hunnit ut ur golfen, börjar solen att
sjunka mot sin guldbädd  i vester. Hafvet väntar
dess kyss, det rodnar och somnar. Seglen hänga
slappa, cigarröken  stannar i ljusblå ringar
öfver våra hufvuden. Men årorna läggas ut,
och vi nalkas hastigt vårt mål; vi passera
Procida, holmen med de rika fruktträden och 
vinstockarne; strax bortom ligger Ischia. Redan
namnet träffar oss med en välbekant klang;
hit kom mången nordisk sångare med högstämd lyra,
kom från Lögarns björklundar till Virgilii graf
vid Terracinas strand. Det var efter sin färd i
dessa trakter som Bernhard Elis Malmström skref i sina
"Resebilder":

    Hur lifvet blomstrar uppå dessa kullar! 
    Hur våren ler i dessa dalar skön! 
    Hur kungligt hafvets blåa bölja rullar 
    Emot en strand, som ack! är evigt grön;
    Hur ljufligt vågen mig i drömmar lullar, 
    Der doft hon susar i den vilda sjön! 
    Hur skönt att höra hafvets vindar hvina 
    Emot din klippas brant, o Terracina!

    Att ljusa här med tusende förmågor
    Naturen ler i aftonsolens brand. 
    Der dyker Capri upp ur blåa vågor, 
    Der sammansmälta himmel, sjö och land.
    Der strålar Ischias topp i solens lågor, 
    Der faller skuggan på Sorrentos strand.
    Der brusar hafvet mot Chiajans dammar,
    Der tändes månen, der Vesuven flammar.

Båten stöter mot land och fiskrarne taga in seglen.
Vi skynda att uppsöka en vägvisare, ty vi vilja från
bergspetsen der borta se hur den nedgående solen 
breder sin rosenslöja öfver en den skönaste tafla 
som någonsin hänfört en turist.

Innan Vesuvius återtog sin verksamhet var
Ischia hufvudscenen för de vulkaniska utbrotten i
sydliga Italien. Öns vulkaniska omstörtningar äro 
nära förenade med dess historia, ty gång på gång 
blefvo dess invånare begrafda af lavaströmmar eller 
jagade öfver till fastlandet, der de bildade kolonier,
namneligen det gent emot Ischia liggande Cumæ. 
Sagorna ställde i de vulkaniska utbrotten i samband 
med andemakter, och Ischia eller Arima, som ön då 
hette, blef tidigt besjungen både af grekiska och 
latinska skalder. Ischia troddes vara
ett tillhåll för jätten Typhoeus, medan Etna gafs
åt Enceladus. Homerus gör (uti Iliaden II, v. 781)
en förträfflig målning af ett vulkaniskt utbrott:

    Doft ljöd jorden, liksom när Zeus, som fröjdas af åskan,
    Sjuder af galla, då Arima kring Typhoeus han gisslar. 
    Landet hvarest man tror att Typhoeus äger sitt läger.

Det sista utbrottet ägde rum år 1302, då vulkanen
utsände en ström af lava, som störtade sig i hafvet
strax intill staden Ischia och gjorde gräsliga
förödelser.

Men ofvanpå lagren af lava, aska och pimsten har tiden
sått skogar af lummiga träd och mattor af
skiftande grönska. Ön är ett mikrokosmos för sig,
med kullar och dalar, skrofliga berg och feta
betesängar, allt sammanhopadt i den mest romantiska 
förvirring. Kronan på allt är Mons Epomeus,
som uppstiger ur en bädd af grönska och från hvars
kala topp man i ett ögonkast öfverblickar en ofantlig 
sträcka af det skönaste kustland i Europa.

En gåfva från de vulkaniska utbrottens tid äro de varma
mineralförande helsokällor, hvarpå Ischia är utomordentligt
rik, rikare än något annat ställe i verlden med så
litet område. Källorna framvälla i sådan mängd,
att obegagnad förrinner en myckenhet vatten, som
skulle göra lycka åt en stad i det kontinentala
Europa. Vattnet är af en mycket hög 

värmegrad, så att det måste betydligt afkylas för att
kunna drickas. Jemte helsovattnen finnas äfven berömda
naturliga sand- och ångbad af helsogifvande art.

Ischia har varit en mångbesökt ort för furstar,
konungar och store män, som der sökt antingen
sin helsa eller en tillflyktsort undan stormarne
ute i verldshvimlet. Ännu i dag är den en asyl
för åtskilliga politiska personligheter, ja, en
och annan röfvare från kung Bombas tid lär hafva
nedsatt sig här, för att i frid och ro njuta ett
behagligt herdelif. Bland hufvudorterna är staden
Ischia den förnämsta. Dess största märkvärdighet är
citadellet, bygdt af Alfons I af Arragonien, beläget
på en hög, isolerad lavaklippa midt emot staden och
förbunden dermed genom en kaj, som blifvit byggd
på ett utomordentligt smalt näs. Det gamla fästet
har utstått många belägringar och sett främmande
krigare på sina vallar eller för portarne: saracener
och korsriddare, spaniorer, fransmän, tyskar och
engelsmän -- de sistnämda ännu under detta århundrade,
då Ischia en tid hölls besatt af Lord Nelson. Nu
törs man ändtligen hoppas att såväl ön som dess
sköna moderland för längre tid böra vara fredade för
främmande våldskräktare.

Men under vår vandring hafva
qvällskuggorna redan fallit och vi måste
skynda, för att med vår vägvisare hitta tillbaka
till båtarne ... Der uppe lyser ljus från en villa och
ett stränginstrument sänder några brutna tonvågor
genom det öppna fönstret. Nere bland
strandklipporna är det tyst och mörkt,
några spridda stjernor tindra på det djupvioletta
himlahvalfvet och i fjerran skönjes en svag
ljusstrimma från Vesuvii krater; men hafvet är
svart och ej en gång konturerna af Procida kunna
urskiljas. Här råder icke nordens natt med dess
millioner klara stjernljus!

Der ligger redan en af roddarne och sofver
på tofterna; kanske hvilar han i drömmen på Rosettas, på sin
mörkögda flickas arm. Stör honom icke, han skall
mumla ett: cospetto!  -- och vända sig på det andra
örat. Det blir ingen färd i natt; vi måste följa
hans exempel eller uppsöka en qvaf, otreflig osteria.

Men i morgon   är  solen ny, och hafvet gungar oss
åter på högblå vågor.

Vi trycka några carliner i vägvisarens hand och rulla
in oss i våra resfiltar.

"La do la buona notte!"


Castellet vid Ischia.


Bn.



Christina Nilsson.

Sedan de nordiska hjeltarnes lysande tid försvunnit,
uppspirade på deras grafvar fredens ädlare idrotter,
och verlden lyssnade uppmärksamt till Sveriges
stora forskare, tänkare, skalder, som förkunnade den
sanningens gyllne ord. Men ännu en ädel praktväxt
upprann på den hårda jordmånen och sprider i detta
ögonblick en rik glans öfver verlden: Det är den
nordiska sången, representerad af mera än en lysande
talang.

Sångerskans tid är rik, men kort. Bland dem som 
ännu befinna sig på middagshöjden af sitt rykte 
nämna vi Christina Nilsson, torpardottren 
från Småland, firad i tvenne verldar.

Christina Nilsson föddes i Wäderslöfs socken
i Småland, den 1 Augusti 1844, der fadren på den
tiden var inhysesman. En klingande hög sopran och
ett lifligt musiksinne röjde sig redan i hennes
barndom; af en broder lärde hon sig spela violin,
och nu debuterade hon sjungande och spelande med
stor effekt på marknaderna i bygden. Helt oförskräckt
klättrade hon upp till höga c och d, emedan hon märkte
att dessa toner i synnerhet elektriserade bönderna,

och påhittade redan små naiva konststycken,
hvilka gjorde framgången fullkomlig.


Christina Nilsson.


På en marknad i Ljungby blef en förmögen musikvän
uppmärksam på hennes sällsynta gåfvor: hon var då 13
år och sattes till en början i pension nära Halmstad
samt började sina studier under friherrinnan Adelaide
Leuhusens erfarna ledning. Derefter sändes hon till
Stockholm, för att hos Franz Berwald fortsätta sina
öfningar, men denne utmärkte konstnär hade ej sin
styrka i den tekniska sångundervisningen, och den i
början af 1860-talet för henne arrangerade konsert
visade betydande men ännu outvecklade anlag. Genom
sin gynnarinnas, friherrinnan L:s bemödanden erhöll
hon nu medel till att i Paris studera vidare. Men
efter ett års förlopp tröto medlen och hon var nära
att få anträda återtåget då konung Carl XV, som förut
hört henne, erbjöd sig att bekosta hennes fortfarande
vistande i Paris, ehuru man drog i betänkande att
utan vidare begagna sig af det ädla och frikostiga
anbudet. "Låt det icke bekymra er", sade en konstvän
i Göteborg, "jag skall draga försorg om saken." Han
höll sitt löfte och Christina fortsatte i 4 år sitt
arbete, i början hos Massé sedan hos Wartel under de
lyckligaste omständigheter. 

Den tafatta bondflickans
framsteg i den dramatiska sångkonsten, i scenisk
säkerhet och elegans gränsar till det otroliga. Innan
kort hade hon nått den punkt, der den öfverförfinade
franska smaken ovilkorligen vill se konstnären,
och på samma gång hennes modersmål var och förblef
den hederliga smålandsdialekten, talade hon franska
med den finaste pariseraccent. Nu debuterade hon på
Théâtre lyrique i Violetta (La Traviata), under det
Adeline Patti i samma parti glänste
på Italienska operan. Vågspelet var stort, men
lyckades dock. Parisarne hyllade ej den hos oss så
förderfliga åsigten, att af
tvenne talanger med samma riktning endera måste
falla; man gjorde båda full rättvisa, och den
italienska sångerskan bemötte den svenska debutanten
med det vänligaste erkännande. Derpå följde Nattens
drottning, Elvira (Don Juan), Martha o. s. v. Såsom
Ophelia i Hamlet (A. Thomas' opera) har hon gjort
mesta lyckan, förnämligast genom sitt föredrag af
Neckens visa i vansinnighetsscenen. Dessutom har
hon äfven i London haft stor framgång, bland annat
med sitt föredrag af Händels arier, hvilka derstädes
värderas så högt.

Efter sitt triumftåg i nya verlden har hon
återvändt till den gamla för att i Petersburg börja ett nytt
triumftåg genom Europa.

Christina Nilsson har denna sommar förmält sig med
en herr Rouzeaud.

Sångerskans stämma utmärker sig mindre genom
styrka, än genom sin sköna och rena klang; sin
förnämsta effekt har den i höjden, som hos henne är
en utomordentlig specialitet; mellantonerna äro
svagare. I koloraturen har hon ernått en sällsynt
färdighet och säkerhet. Men dessa medel äro ej så
sällsynta; hon har egentligen förtrollat publiken
genom det fina, stundom drömmande uttrycket i sin
sång, hvilket meddelar sig åt hennes spel och sprider
sig öfver hennes hela apparition. Dermed förstår hon
ock att förena den franska konstens elegans, men utan
den djerfva drastik, som är parisersångerskorna
egen. Den poesi som hvilar öfver det hela har derföre
må hända äfven genom sin egendomliga nyhet för den
franska publiken i så hög grad förmått fängsla dess
intresse.

Den svenska svärdsklangen har sålunda efterträdts
af tonklangen, örnen af näktergalen; segrarne
äro oblodiga, att döma efter effekten ej stort
mindre ärofulla och framför allt betydligen
fördelaktigare för dem som vinna de samma.

W. B.



På konungens bud.

Ett äfventyr från trettioåriga kriget af Axel S-g.

(Forts. fr. tionde häftet, sid. 318.)

4.

Fångarnes fånge.

På en brant stupande, skogbevuxen höjd låg Felsenburgs
gamla riddarborg, under korstågens tider uppbyggd af
ätten Felsenburgs stamfader, den förste grefven af
samma namn.

Den gamla borgen, hvars fasta murar, till en del
uthuggna i sjelfva berget, lika väl trotsat tidens
härjande hand, som tilrika blodiga stormningar, stod
der på sin svindlande höjd som en vaktpost, stolt
skådande ut öfver nejden, och vida omkring kunde
man öfver skogar och klippor skönja slottets höga
torn och den deröfver fladdrande duken med grefvarne
Felsenburgs gamla vapen.

Herrarne till Felsenburg, hvilka på slättlandet ägde
vidsträckta och rika besittningar, hade likväl
alltid föredragit att sjelfva bebo den gamla borgen,
hvilken också under oroliga tider, såsom uppror
eller krig, erbjöd det bästa skydd mot politikens
stormar och dit också ej blott de sjelfva, utan också
slättlandets bebyggare under oroliga tider plägade
föra sina skatter och dyrbarheter.

Beläget, såsom vi nämt, på en brant stupande höjd,
hvaraf trenne sidor bevuxna med dvergträd, voro
nästan lodräta, var slottet tillgängligt endast från
den fjerde, der en icke just synnerligt bred, utefter
bråddjupet sig slingrande väg ledde upp till
slottsporten, dit Erik Lillie och hans båda
återstående kamrater -- de tvenne ryttarne
hade som lik stannat på "Kejsarkronan" -- anlände  ungefär
vid  samma  tid, som pater Antonius inträdde i
Kurts smedja.

Det syntes att fångarne voro väntade, ty
slottsporten stod öppen och i den samma voro ett
halft dussin krigare, anförde af slottsfogden,
redo att emottaga dem.

Sedan bönderna aflemnat sin fångst i slottsfogdens
händer slöto sig åter slottets portar med ett
tungt gnisslande ljud och våra trenne svenskar voro
afstängda från den yttre verlden med svag, om ens
någon förhoppning att återse den.

Slottsfogden, som Erik Lillie vid en facklas sken såg
vara en reslig krigare med väldiga gråsprängda
mustascher och sträfva bistra drag, tog vägen öfver den
stora, mörka borggården till det nordligaste af de fyra
torn, som reste sig i gårdens hörn.

Ett rassel af nycklar hördes och den tunga jerndörren
vände sig långsamt på sina rostiga hakar, lemnande
tillträde till en trång förstuga, oeh sedan fogden
här öppnat ännu en dörr, befunno sig fångarne i ett
hvälfdt rum i tornets bottenvåning, sparsamt upplyst
af en rökig lampa.

Sedan han tigande visat på ett par krus, som stodo på
ett stort bord i midten af rummet, samt fångarnes
band blifvit lossade, aflägsnade sig åter fogden,
och med föga angenäma känslor hörde de trenne
olyckskamraterna huru nyckeln tvenne hvarf vreds
omkring i det stora låset.

Den förste, som bröt tystnaden i det dystra 
fängelserummet, var Hans Spåre, som steg upp, så snart
fångvaktaren aflägsnat sig, och gick fram till bordet,
för att undersöka innehållet i de båda krusen.

"På min ära, jag hade tilltrott dessa 'assyrier',
som min vän Mårten skulle uttrycka sig, så mycket
lefnadsvett, som att se våra törstiga strupar till
godo. -- Skål, kamrater, en skål i detta gamla vin för
den förtrollade prinsessan i detta röfvarnäste." Men
knappt hade den törstige sergeanten fört kruset till
munnen och läppjat på dess innehåll, förrän han med
en ful grimas slängde kruset i väggen med orden:
"Fy f--n -- surt som ättika."

Hans Spåres förtviflan och harm öfver sin missräkning
voro så ytterligt komiska, att icke ens Erik Lillie
kunde afhålla sig från att skratta åt sin kamrats
missöde och för ett ögonblick glömma de dystra tankar,
som hvälfde sig i hans hufvud. Den svenska hären tågade 
nu framåt, det visste Erik, till nya bragder, nya segrar och 
hans kamrater skulle snart skörda nya lagrar, medan han sjelf,
dömd till overksamhet, förtvinade i ett fängelse,
utan utsigt till befrielse. Hans drömmar om ära och
rykte, som några timmar förut hägrat mer lysande än
någonsin, började blekna och öfverstefullmakten,
efter hvilken han nyss tyckt sig blott behöfva
sträcka ut sin hand, tycktes honom åter försvinna
i ett aflägset fjerran.

Det enda, som kunde försona honom med hans öde, var
det, att han befann sig under samma tak som hans
tankars föremål, den sköna Maria von Felsenburg, men
i hvilken ställning! Ej för all verldens skatter, ej
för en fältmarskalksstaf skulle han velat som en
föraktad fånge framträda för borgfrökens vackra ögon.

"Anfäkta dessa eländiga skurkar", utbröt han efter en
stund och började mäta golfvet med oroliga steg. "Att
just nu afbryta min bana till det mål, som jag stod
på god väg att hinna. Vet du, Hans, att om jag hade
en af dessa fega landsvägsriddare här, skulle jag
krossa honom mot väggen der, som du krossade kruset,
och att veta, att det är jag som genom min brist
på vaksamhet dragit er båda i olyckan. Hvad skulle
min far, hvad skulle vår öfverste säga, om de visste
detta!"

Serganten och korporalen, som båda voro från
Erik Lillies fädernegods och i fordna krig följt
hans fader, till dess att major Lillie genom ett
olyckligt skott, som beröfvade honom hans ena
ben, tvingades att lemna krigstjensten, hade
kännt Erik sedan barnaåren och äfven varit
honom följaktiga då han första gången iklädde sig
krigaredrägten oeh gick att pröfva sin klinga i sin
konungs tjenst, och det var till följe häraf som ett
mera förtroligt förhållande rådde mellan de trenne
vapenkamraterna, hvilka tillsammans pröfvat mången
dust och lyckligt genomgått mången fara.

"Åh, prat! Är det ödets vilja att vi skola ruttna
bort i detta gamla näste, så har ingen vaksamhet kunnat
rädda oss derifrån", inföll sergeanten, som i likhet
med mången gammal krigare trodde på ett oundvikligt
öde. "Men var vid godt mod, herr Erik. Hans Spåre kan
ej dö annat än på slagfältet och för en kula eller
ett ärligt hugg det är så säkert som att vi nu sitta
här. Jag har till exempel en räkning att uppgöra med
den der fördömde jesuiten, som med sitt 'pax vobiscum'
gaf oss en judaskyss, under det han ställde om ett
försåt åt oss till tack för det att vi räddade den
sköna fröken. Hon hade, oss emellan sagdt, ett par
ögon som blanka svärdsklingor. Ja, ja, ni såg det
nog ni, herr Erik, efter som ni suckar som stormen
i gluggen der uppe. Men vänta mig bara, du lismande
munksjäl. Du skall ej för intet ha' spelat oss det
här fula sprattet. Och skulle jag också söka dig till
verldens ända, så skall din syndiga kropp smaka Hans
Spåres klinga."

"Det är mer än tvifvelaktigt, min stackars Hans,
huruvida din hand mera kommer att föra en värja",
svarade Erik och slog sin olyckskamrat på axeln. "Kan
ej ditt förslagna hufvud, hvilket så mången gång
redt oss ur svåra lägen, uppfinna något medel till
räddning?"

"Nej, regera och anfäkta, om jag är karl att
utfundera något möjligt sätt dertill. Att genombryta
de här murarne skulle vi behöfva längre tid till,
än att rida från östersjökusten och hit. Hvad den
der gluggen der uppe beträffar, så är den lagom att
släppa igenom en kanonkula, men inte en kropp med
Hans Spåres aktningsvärda omfång. Och det der låset
ser mig bastant ut, förutom att en flykt åt gårdssidan
till vore ungefär det samma som att tvärt gå i fällan
på nytt."

"Fördömdt!" utbrast löjtnanten, "det finnes således
ingen annan utväg, än att lugnt finna sig i sitt öde."

"Jag tror att det för närvarande blir det bästa",
svarade sergeanten och började att inrätta sig
så beqvämt som möjligt för att njuta någon hvila.
"Ser ni, herr Erik, man vet aldrig hvad nästa
ögonblick bär i sitt sköte, som fältprosten
så vackert sade när han härom dagen invigde fänrik
Svärds stoft åt den sista hvilan. Räddningen kan
vara närmare än vi tro och jag misströstar aldrig
förr än jag känner ett rep om halsen eller en
värjspets mot mitt bröst och knappt då en gång. --
Men jag tror ovädret tilltager", fortfor han då
en flammande blixt upplyste hvalfvet och
tätt efterföljdes af ett skrällande åskslag.
"Jag undrar hur den stackars 'Svarten' har det
nu. Vid det här laget sitter väl någon af de der
bondtjufvarne i sadeln på det präktiga djuret.
Men han kastar af dem, det är jag säker på.
Han tål ingen på sin rygg ... mer än ..."

Den gode sergeanten glömde att fullborda
meningen. Sömnens gud tryckte till hans ögonlock
och lyftade honom i drömmen upp på den stolta
"Svartens" rygg. Med ett förnöjdt småleende
på sina läppar fällde Hans Spåre hufvudet
mot bröstet och sof så lugnt, som hade något
fängelse och några fiender aldrig funnits till.

Då upphof Mårten, som hela tiden suttit försänkt
i djupa tankar, sin röst och stämde upp en
för tillfället lämplig psalm. Men den gången
besegrades sångens kraft af samma starka makt,
som slagit sergeanten i sina bojor. Allt släpigare
och svagare blef sångarens röst, ju närmare sången
nalkades sitt slut, och knappt hade den sista tonen
lång och utdragen gått öfver korporalens läppar
förr än han följde Hans Spåres exempel och somnade
lugnt från verldens ondska och fåfänglighet.

Sömnen är smittsam och åsynen af en sofvande manar
oftast till efterföljd. Så ock med Erik; några
ögonblick senare än kamraterna slöt han sina ögon
och föll i en orolig slummer.

Huru länge han sofvit, visste han ej, då ljudet af
en nyckels kringvridande och gnisslandet af en dörr
kommo honom att hastigt spritta upp ur sin slummer
och att lika hastigt väcka sina båda kamrater.

Förgäfves stirrade emellertid alla tre mot
den dörr, hvarigenom de inkommit i rummet;
denna var fortfarande stängd. Först efter ett
par ögonblick märkte de i skuggan af en bred,
utskjutande pelare en gestalt, som långsamt skred
fram i rummet. Taklampan brann redan mattare och en
halfskymning rådde, genom hvilken en smal stråle
af den efter ovädrets slut åter klart lysande månen
föll rakt på den ur mörkret bakom pelaren ljudlöst
framskridande skepnaden.

Det var en lång gestalt i munkdrägt, som med en tänd
lykta i ena handen och en nyckelknippa i den andra
långsamt skred rätt fram till den plats, der fångarne
befunno sig, och sedan dessa i den svaga belysningen
länge betraktat den nattlige besökaren, igenkände de
med ingalunda angenäma känslor pater Antonii stränga
drag med det halft hånande uttrycket kring munnen.

Men jesuitens utseende hade undergått en sällsam
förvandling. Ansigtet var ytterligt blekt och ögonen
hade förlorat sin skarpa glans. Stela och själlösa
stirrade de i rymden och gåfvo honom utseende af en
blind. Patern var sömngångare.

De trenne krigarne, vana vid faran och som mer än
en gång med oförskräckt mod sett döden i ögat,
kände sig likväl allesamman hemska till mods inför
den sällsamma företeelsen och Mårten öppnade redan
psalmboken för att med sitt vanliga vapen besvärja
hvad han för sin del ansåg för en uppenbarelse från
andeverlden, då Erik genom att lägga sin hand öfver
hans mun i rättan tid förekom det olämpliga utbrottet
af korporalens andakt.

Så snart Hans Spåre igenkännt jesuiten, flammade hans
lätt antända vrede upp och han grep redan efter det
återstående kruset för att slunga det mot munkens
hufvud, då äfven han hejdades af Erik, som förde 
sina kamrater åt sidan, så att de ej skulle vara
sömngångaren i vägen. Alla tre drogo sig således undan
åt rummets motsatta sida, lemnande det stora bordet
emellan sig och jesuiten, som ett ögonblick
stannade   och med låg, men tydlig röst och  liksom
genomilad af en rysning, utropade:

"Den vilda jagten kommer. Wuotan brusar fram på
sin skummande springare. Passa på, Kurt, tiden
är inne. Der komma de. Det blixtrar och flammar,
det skräller och dånar som om jorden ville störta
tillsamman, hu, det är rysligt."

Och skylande ögonen med sin ena arm, stod
sömngångaren ett ögonblick orörlig, hvarefter han,
upprepade gånger höjande på hufvudet, återtog:

"Bra gjordt, min son. Du har gjort dig väl förtjent
om kyrkan och tron, vår heliga Guds moder skall
löna ditt nit med himmelska skatter. Och jag",
fortfor han med sänkt röst, "jag har vunnit jordiska,
jag." Med ett förnöjdt småleende slog han på en väldig
skinnpåse, som han bar under den ena armen. "Från
Hjortklippan, Kurt, skall du i morgon sända den aldrig
felande kulan och den svenske konungens fall skall
tysta kättarnes segerjubel. -- Och nu till hvila, j små
gyllene tingestar, som regera verlden med en makt,
hvilken kejsare, kungar och all jordens väldige äro
underdånige."

Med långsamma steg skred patern vidare, och fallande
på knä i ett hörn af rummet, öppnade han en lucka
i golfvet, hvilken var så väl inpassad, att ett
främmande öga knappt skulle kunnat upptäcka den. En
iskall källarluft uppsteg härvid och spred sig i
rummet.

Långsamt och ljudlöst steg jesuiten ned utför en lång
trappa, och knappt hade den sista glimten från hans
lykta försvunnit, förrän Erik, som med återhållen
andedrägt och spänd uppmärksamhet lyssnat till
sömngångarens ord, skyndade fram och sakta nedfällde
den tunga luckan i hvars under en rörlig brädskifva
dolda lås nyckelknippan ännu var qvarsittande. Ett
raskt tag i nyckeln och patern var sjelf fången hos
sina egna fångar.

Kurts spådom tycktes slå in; hexorna hade redan börjat
sitt hämdarbete.

"Anfäkta! vi hafva kommit en mörk plan på spåren. Man
vill mörda konungen", yttrade Erik Lillie, medan
han utdrog nyckeln ur låset och skyndade fram till
den dörr, genom hvilken Pater Antonius inkommit
i rummet. Det var en ytterst smal dörröppning,
knappt tillräcklig för att släppa en ensam person
igenom, och från denna ledde en smal vindeltrappa
upp i tornets öfre våningar. "Och nu till räddning,
kamrater", tillade han och började att skyndsamt
bestiga den branta trappan, följd af sina män.

De hade väl hunnit uppför ett tjog trappsteg, då de
befunno sig vid början af en mörk korridor, från
hvars motsatta ända ett svagt ljussken lyste dem
till mötes, och med tysta steg nalkades de detta
sken, som angaf tillvaron af en dörr.

Sedan våra äfventyrare lyssnat vid den halft
tillskjutna dörren, öppnade de den och inträdde i
en rymlig sal, hvilken att döma af dess runda form
tycktes upptaga tornets hela vidd. Den upplystes
af en på spiselhällen stående trearmad ljusstake
och från dess mörka ekväggar nedblickade en hel rad
af slottsherrens förfäder, hvilka i sina krigiska
rustningar med bistra miner skådade ned på de trenne
kättarne, hvilkas orena fjät vanhelgade ättesalens
konstrikt inlagda golf.

Sedan Erik, villrådig och tveksam om hvarthän de nu
borde vända sig, en stund förblifvit stående midt
i rummet, fattade han sitt beslut och närmade sig
den ena sidodörren, hvilken gaf efter för en sakta
tryckning och lemnade tillträdet öppet till ett mindre
rum, klart upplyst af den å nyo frambrytande månen.

I det ögonblick Erik satte foten på tröskeln möttes
han af ett halfqväfdt fruntimmersskri, de tjocka
sidengardinerna i fönstersmygen rörde sig och
framför vår bestörte och på samma gång hänryckte
riddare stod borgherrens sköna dotter.

Uppväckt af det häftiga ovädret, som synnerligen
våldsamt rasat fram öfver den gamla borgen, hade
Maria von Felsenburg stigit upp och satt sig vid
fönstret, för att åskåda elementernas storartade
strid, och så hade den med det återvändande lugnet i
naturen å nyo framblickande månen funnit den vackra
drömmerskan; så hade hon suttit ännu då Erik Lillies
steg väckt henne ur hennes drömmar.

Och hvarom hade hon drömt? Med författares vanliga
psykologiska skarpblick kunna vi naturligtvis skåda in
i den sköna borgfrökens jungfruliga själ, och då se
vi för hennes tankar bilden af hennes räddare ur den
föregående aftonens hotande äfventyr. Att Erik Lillies
ridderliga utseende och öppna blå ögon ej gjort ett
ofördelaktigt intryck på hennes själ, derom vittnade
det svärmiska uttrycket i hennes mörka ögon och det
småleende, som lekte kring de halföppnade läpparne.

Kärleken öfverraskar oss som blixten från en klar
himmel och utan att Maria sjelf förstod dess art
kände hon redan

    "-- -- -- i sin venstra sida
    En oro, ljuf ändå att lida",

och slog hennes hjerta stundom med en hastighet hvari
fruktan för elementernas vrede ej hade någon del.

Då hon nu plötsligt fick se framför sig sina drömmars
föremål, intogs hon i första ögonblicket af en häftig
bestörtning, men öfverraskade sig likväl med att
icke erfara någon harm mot den nattlige inkräktaren
af hennes jungfrubur. Hon skyndade blott att med en
öfver axlarne kastad kappa dölja ofullständigheten
i sin toalett.

Vid frökens dämpade utrop hade hennes sällskapsdam
och följeslagerska i det äfventyr, hvarutur Erik
Lillie räddat dem, halfklädd skyndat in i rummet och,
mållös af förvåning, förblifvit stående i dörren med
en ljusstake i handen.

Sedan Erik en minut i stum beundran betraktat den
sköna Maria, som i första ögonblickets häpnad stått
orörlig i sin lätta hvita drägt, öfvergjuten af
det bländande månskenet, skyndade han att efter en
vördnadsfull helsning förklara orsaken till sin
närvaro.

"Min fröken", sade han derföre, "värdigas tillgifva 
oss detta intrång i er fridlysta boning, dit
vi ofrivilligt, ehuru som jag hoppas till vår lycka,
blifvit förda af en gynnande slump. Den vördnadsvärde
pater Antonius har, troligen af omsorg för våra
själars räddning, funnit oss bättre skyddade mot
verldens ondska i Felsenburgs fasta torn och det är
derifrån vi nu komma för att otacksamt undandraga
oss den helige mannens vidare omsorger."

"Men huru har ni då ..."

"Kommit upp ur tornet, menar ni, min fröken. Det är
en lång och underlig historia, om hvilken jag hoppas
att ni i sinom tid får kännedom. Nu lider tiden
emellertid, och om morgondagen finner oss qvar inom
borgens murar, förmodar jag att den älskvärde patern 
ämnar förpassa oss till en verld, hvarifrån all flykt är omöjlig."

"Den otacksamme pater Antonius! Det var illa, mycket
illa gjordt af honom", utropade fröken och rynkade
sin vackra panna på ett sätt, som ej bådade godt för
jesuiten.

"Vi måste rädda denne herre och hans kamrater, Anna,
ty om min far finner dem här äro de förlorade. Ni
skall veta, herr löjtnant, att min far är
förskräckligt ond på edra landsmän och i synnerhet
på ert regemente, nu sedan min stackars bror stupat
i slaget vid Breitenfeld och det just i en strid mot
edra ryttare. Och dessutom är det min pligt att i
någon mån afbörda mig den skuld, hvari jag ..."

"Tala ej derom, min fröken", skyndade sig Erik att
infalla. "Jag skulle önska att hvarje dag få våga
mitt lif för att öka er skuld och ..."

"Anna, du", afbröt Maria i sin tur och en högst
förtjusande rodnad flög som en sky öfver hennes
kinder, "den enda utväg till räddning är lilla porten,
som leder ned åt bergets brantaste sida. Nyckeln
hänger i pater Antonii korridor. Tag den vägen och
akta dig väl för att förorsaka något buller. Och nu
farväl, herr löjtnant. Skynda, om lifvet är er kärt."

"Farväl, min fröken", svarade Erik och tryckte en
eldig kyss på den lilla handen, som ej gjorde något
försök att lösslita sig; "i mitt hjerta skall jag
evigt bära er bild. I stridens faror, i
lyckans som i motgångens stunder skall den alltid
blifva den klara stjerna som lyser min stig." 

En varm blick ur tvenne klara ögon, en sista tryckning af den
hand han höll i sin, och för vår förtjuste löjtnants
blickar var den ljufva upppenbarelsen försvunnen.

Med snabba steg ilade den trogna Anna, följd
af de trenne svenskarne, genom ättesalen och den
korridor våra äfventyrare nyss passerat, nedtog från
väggen en nyckel och sköt derefter upp en dörr,
motsatt den hvarigenom Erik och hans följeslagare
uppkommit. Derefter steg hon utföre ännu ett par
trappor, passerade två eller tre långa förstugor och
stod efter en stund vid en liten port, hvars tröga lås
efter någon svårighet lät öppna sig, och sedan Erik
tryckt ett guldmynt i den raska vägviserskans hand,
stodo våra trenne krigare ännu en gång ute under Guds
klara himmel.

Sedan de ett ögonblick med välbehag inandats
den friska nattluften, började de det ingalunda
lätta nedstigandet utför bergets branta sida.

(Forts.)




Christina Nilssons barndomshem.
(Tillhör art. "Christina "Nilsson", sid. 356.)




Sista resan.

Sommarbild är lifvets bild, men vinterbild är dödens
bild, lyder ett gammalt meningsfullt talesätt, hvars
sanning en och hvar af oss kan bevittna.

Sommar hade det ock varit kring nämdemansgården i
Lia -- socknens anseddaste gård --, sommar med lummiga
trädkronor, der fåglar och vindar sjöngo i kapp,
sommar med gröna, frodväxta gräsmattor, der blommorna,
fjärilars tidsfördrif och menniskors förnöjelse,
prunkat och doftat, sommar
med solljus och lifskraft och glada, långt sväfvande
förhoppningar -- ja, gården hade haft sin
färgrika, fulltoniga sommartid och tett sig som en
verklig sommarbild, en verklig lifvets bild.

Men nu var vintern kommen, och "vinterbild är dödens
bild".

Naturen hade i veckor legat och slumrat på sina
sommarminnen, ännu utan aningar om att den sol,
som flytt,


Sista resan.
Efter en oljemålning af Bengt Nordenberg, tecknad på trä
af konstnären sjelf.

skulle komma åter med sin pånyttfödande kraft;
blomstren på marken hade för länge sedan drömt sin
sommardröm, lefvat sitt lif, domnat och dött; de
glada sångare, stora och små, hvilka under den blida
årstiden befolkat skogen och fyllt den med qvitter,
lif och jubel, hade i sällskap med menniskornas
längtan följt solen och den ljumma vinden söder ut,
dit vintern ej hinner; träden stodo frusna ända
in i mergen och liksom lyssnande efter ett ord,
som aldrig blir uttaladt eller efter det bortdödda
ekot af sommarens tystnade sång; nordanvinden drog
isande och hård öfver fälten och genom rymden -- de öde
fälten, den tysta rymden! -- och allt låg höljdt i
den hvita, gnistrande, diamantströdda, men så kalla
svepduken. Ja, det var en verklig vinterbild, en
verklig dödens bild!

Förr i glada sommardagar hade ofta allt folket i
byn varit samladt i nämdemansgården till gille, ty
gårdens ägare, hvilkens starka tankar mer än hans
starka händer lyft hemmanet till dess nu varande
hedersplats, var en man, som ansåg sig äga allt för
svaga skuldror att ensam uppbära den Guds välsignelse,
som följde med allt hans arbete, hvarföre han gerna
begagnade hvarje tillfälle att åt andra dela med sig.

Naturen roar sig ibland att slösa med sina gåfvor,
liksom hon också stundom har sina nycker af
njugghet. Somliga få en god del af skapareförmågan
att göra allt af intet; andra utmärka sig i omvändt
förhållande och göra intet af allt. Till det förra
slaget hörde nämdeman i Lia. Hvad han tog hand om
hade lycka med sig, förstorades och växte. Förnöjd
när han ägde litet, var han äfven förnöjd när han
fick mer -- och just derföre fick han kanske mycket --
och den, som i sitt sinne bär den äkta förnöjsamheten,
kan också vara glad. Men är man riktigt glad sjelf,
vill man gerna se glada menniskor omkring sig, och
derföre var del ock ofta gille i nämdemansgården.

I dag stod der äfven gille. Anledningen
var dock en annan än  förr. Husets bästa stöd,
husbonden, den rådkloke och verksamme nämdemannen,
hade lagt sig till ro från sitt arbete. Han hade
fallit  såsom en kärnfur faller i skogen, der
ljudet af fallet går som en suck från däld till
däld, från ås till ås, från mo till mo, och han
låg nu, liksom naturen der ute, liflös och kall,
slumrande på sitt lifs sommarminnen och väntande
på den lifgifvande vårsol, som skall uppgå på
andra sidan vintergränsen. De inträdande
gästerna möttes icke i dag af hans vänliga
blick och hans ärliga "välkommen!"  Han
hade intagit sin sista boning; han var färdig
att anträda den sista resan, och åkdonet stod redan
framkördt vid dörren.

"Sorglig anledning till möte här i dag, god
vänner!" sade klockaren då han inträdde i sorgehuset.

"Mycket sorglig i  sanning, hvem hade kunnat ana
detta!" 

"Inte jag, inte jag", svarade en gammal qvinna,
den äldsta i byn, som satt och vaggade fram och
tillbaka liksom tryckt af en tung börda eller qvald
af en tärande smärta.

Några qväfda snyftningar hördes från det håll, der
den sörjande enkan satt med hufvudet nedböjdt i
en annan qvinnas knä.

Klockaren, van vid sådana plågsamma scener, visste
väl att ingenting är mera egnadt att lätta stämningen
vid dylika tillfällen, än att småningom leda tankarne
från det närvarandes sorgliga betydelse. Derföre
lät han följande ord falla: "Herre Gud, ja, sådan är
verldens gång, fast slaget, när det drabbar, kännes
tungt. Nog minnes jag när nämdemannen först började
rusta här i byn! ..."

Ja, hvem mindes icke det! I allas tankar upprann
plötsligt vid dessa ord, liksom, när molnet brister,
de stängda solstrålarne blixtsnabbt gjuta sin skära
belysning öfver den förut dystra nejden, minnet af
den lefnadssaga, hvars sista betydelsefulla mening
de nu hade framför sina ögon, och den långa raden af
lyckosamma år -- dess sorgliga stunder försvunno som
lätta dunstbilder --, under hvilka nämdemannen allt
mer framträdt som medelpunkten för deras gemensamma
angelägenheter och äfven varit en god rådgifvare i
deras enskilta, upprullade sig för dem och drog deras
tankar bort till lifvets bilder från dödens.

Hvem mindes icke huru gården sett ut före honom och
huru den steg för steg under årens lopp förändrats,
huru välståndet der blifvit allt mer och mer hemmastadt
och huru det yttre äfven fått en prägel deraf! Hvem
mindes icke alla de tillfällen, då den vidsträckta
umgängeskretsen var samlad i nämdemansgården och
då ingen fick vara rik eller fattig, tjenare eller
fri, utan alla lika, lika delaktiga i det nöje som
bestods, lika i glädjen deröfver! Hvem kunde framför
allt glömma den händelse, som egentligen grundlade
den aktning, orten hyste för storbonden i Lia,
och hvilken utgjorde mansålderns stora händelse i
socknen!

Hade någon förgätit den, så fanns det en i det
nu församlade sällskapet, som nog kunde berätta om
denna händelse och äfven ville påminna derom. Det
var mäster Frid, sockenskräddaren, en hedersman,
som gerna förde ordet i det lag, der han var med.

"Hvem skall här i socken nånsin glömma", sade
han, "att det en gång i Lia bodde en nämdeman,
som på tinget räddade en fattig medmenniska från
vanära! Domarn, en ung man som ej kände förhållandena
här uppe, dömde kyrkvaktarens Anna, hvars rädsla
och deraf följande tvetalan togos till bevis mot
henne, till arrest såsom misstänkt för en större
stöld. Skenet var emot henne, ty länsmannen hade
med en van advokats listighet förstått att blanda
korten. Den han med lock ej kunde vinna, ville han
i olycka bringa. Vackra Anna, som hon kallades, var
offret den gången. Men alla visste att hela saken var
en hämdesak, tillställd af länsmannen, fast bevisning
fattades. Bevis fattades också för länsmannen. Men
han ville förlänga pinotiden och begärde uppskof,
hvarunder stackars Anna, som var nära vansinnig af
skrämsel -- de arma föräldrarnes sorg vill jag inte tala
om! -- skulle sitta häktad och lära sig inse hvilken
mäktig man länsmannen var. Men då domen fallit
länsmannen till behag, reste sig nämdeman i Lia,
och ni skulle ha' hört honom tala!"

"Jag var också med och hörde honom, mäster Frid,
och mins det mycket väl", afbröt klockaren.

Berättaren fortfor: "Det blef en förfärlig
uppståndelse i tingssalen, ty någonting sådant
hade då aldrig händt, hvarken förr eller
sedan. 'Har domarn läst paragrafen riktigt?'
frågade nämdemannen. 'Hvad behagas!' utropade
domarn förvånad, som man väl kan tänka. 'Står det
bestämdt i lagen, att flickan skall i häkte?' yttrade
nämdemannen med så lugn röst, som om han stått
i sitt eget hem och talat till sitt eget barn. I
tingssalen hördes ej knäpp eller kny. Domarn såg på
länsmannen, och länsmannen såg på domarn och begge
sågo slutligen på nämdemannen, som stod där orubblig
och väntade på svar. 'Ja, naturligtvis!' genmälte
domarn hvasst. 'Naturligtvis', ljöd ett eko
från länsmannen. 'Då får jag förklara', fortfor
nämdemannen med något höjd röst, 'att i min lagbok
står ingenting derom. Och jag dömer derföre flickan
att få vistas på fri fot ...' Och knappt var detta
sagdt, förrän hela nämden reste sig upp och bekräftade
denna dom. Domarn vardt blek som ett lik. Länsmannen
blef krikonfärgad i synen. Domen var dock fälld,
och flickan fick gå fri. Och fri blef hon äfven,
ty nämdemannen tog hennes sak om hand och lyckades
afslöja kanaljeriet, som länsmannen hopspunnit,
så att denne fick afsked på grått papper och reste
med sin skam till Amerika. Men inför menigheten i
tingssalen tackade domarn nämdemannen offentligt och
varmt för det han haft hjertat på rätta stället och
förekommit en orättvisa, tilläggande, att det voro en
lycka för hvarje domstol, som bland sina ledamöter
räknade en sådan. Och från den stunden togo alla af
sig mössan för nämdemannen, hvar han än möttes. När
få vi någon som liknar honom?"

"Aldrig mer, aldrig mer!" bedyrade den gamla qvinnan,
hvars hufvud nu gick som en pendel.

"Det är godt att hafva ett sådant minne med på den
sista resan", anmärkte klockaren och reste sig.

Alla gäster hade under tiden anländt, vinterdagen
skred, och det var tid på att bryta upp.

Nämdemannen bars ut och sattes på det åkdon, med
hvilket han skulle göra sin sista resa. Enligt gammal
kristlig svensk och vacker sed skickades under bön
Guds ord med 

honom på vägen, och likskaran ordnade sig och
följde tyst efter. Ett liktåg, der det drager fram,
tager allas tankar med sig. Det kommer som en
plötslig påminnelse om någonting, som man gerna
glömmer, det bär med sig hvad som rör sig djupast i
tidens barm: tanken på döden; men det bär ock med
sig hvad som lyfter och adlar det bästa i lifvet:
tanken på odödligheten! -- Detta  liktåg tog dock
icke endast tankarne med; äfven menniskorna
kommo och slöto sig dertill i hundratal.

Vid grafven talade en värdig prestman mångt och
mycket, som förtjenade att höras och som var värdt
att minnas. Vändande sig till den närvarande talrika
skaran yttrade han bland annat: "grafven har icke
endast nedåt ett mörkt förskräckande djup, utan äfven
en öppning uppåt mot ljuset".

Det låg en stor tanke i de orden och en
stor tröst derjemte, tyckte de allesamman
och gömde dem väl i sina hjertan.

Anderson-Edenberg.



Den gamlas julafton.

Den gamla hon sitter i ödsligt tjäll 
På juleqväll.
I granar, kring takåsen susen!
Vid uppslagna bibeln hon sitter och ser 
På tröstande eviga sanningar ner
Emellan  de brinnande ljusen.

Och skyar, med hvitaste svandun på,
Under månen gå,
Der kall öfver hafvet han blänker.
Sin strimma han slår i dess nattsvarta duk,
Men grafvarnes fäll  syns så mjellhvit och mjuk,
När på den sitt silfver han stänker.

Den gamla hon sitter i ödsligt tjäll
På juleqväll.
I granar, kring takåsen susen!
Hon sitter och tänker på hänsvunna år;
Kring minnenas verld sina armar hon slår
Emellan de strålande ljusen.

På rosiga kinder och ögon  blå,
På söner två
Hon tänker ... på döttrarne trenne.
Hon jularne mins, se'n ett tjugutal år, 
Då make och barn, dem ej råka hon får, 
De sutto kring härden med henne.

Än lyser hvar stjerna så klart som då,
Och träden stå
Och vagga sin topp i det höga;
Men öde är hyddan, der ljuda ej mer
De klingande röster; på julljusen ser
Ej mera ett ungdomligt öga.

Der borta vid kyrkan, med mur omkring,
Den syskonring
Man lagt i förvar under mullen:
Dit en efter annan af länkarne fem
Man  burit -- i förtid bröt dödsengeln dem,
Men  mjukt ligger snön öfver kullen ...

Den gamla hon sitter i ödsligt tjäll
På juleqväll.
I granar, kring takåsen susen!
Hon slår kring de älskades själar sin själ,
Hon vet hvar hon har dem, det synes så väl
Emellan de strålande ljusen.

Anna A.



En ny burfågel i ett prydligt hem.

Om man genomströfvar dunklet i en afrikansk
urskog,  händer ofta att ögat plötsligt
träffas af ett klart skimmer, liknande en
solstråle, som genom löfverket
återkastas från en glänsande spegel. Detta skimmer
är ingenting annat än solsken, som reflekteras från
glanstrastens eller glansstarens fjädrar. Den som
sett denna fågel kan besanna, att han vid minsta
rörelse återspeglar solljuset i de skönaste och mest
mångskiftande färger. Genast efter döden förlora
fågelns fjädrar största delen af denna glänsande
skönhet; deras fulla prakt visar sig endast så länge
lifvet räcker. Men i sin frihet eller väl född och
skött utecklar glansstaren en bländande rikedom af
färgskiftningar; i synnerhet brukar man omtala den
så kallade praktglansstaren, hvilken, särdeles under
flykten, framkallar ett öfverraskande skimmer, än i
ametistblått, än i guld, allt efter som han på ena
eller andra sidan träffas af ljuset och återkastar
det samma.

Det är denna sköna fågelart, som man sedan några
år börjat få se i bur här och der i Frankrike och
Tyskland, ehuru den sköna fången ännu ej blifvit
införd i andra än rikemans boningar. Ännu år 1865
voro glansstararne stora sällsyntheter i Europa och
blott Zoological Garden i London hade några få
exemplar att uppvisa: men plötsligen kom en stor
mängd af dem in i den europeiska fågelmarknaden,
antagligen genom förmedling af en i Vest-Afrika
boende fransman, hvilken sände öfver hundra dylika
"koloratursångare" till Bordeaux. Sedermera hafva
de affärsmän, som resa af och an mellan Europa och
Vest-Afrika, skaffat sig en inkomst af att importera
fåglarne till Europa, der de visserligen ännu stå
köpare temmeligen dyrt, men långt ifrån äro omöjliga
att erhålla.

Man har uppställt många arter af glansstararnes
familj. Hos det stora flertalel utgöres grundtonen af
praktfull metallgrön färg med teckningar i ränder
eller fläckar af sammetsartadt utseende; hos några
äro fjädrarne dubbelfärgade, på öfre sidan gröna eller
blå, på den undre hvita eller svarta o. s. v. Hvarje
särskilt art visar sin särskilta egendomlighet och
alla täfla med hvarandra om skönhetens pris. Denna
förhöjes äfven genom deras muntra och lifliga
rörelser. Glansstararne höra till de rörligaste
fåglarne i deras hemtrakt och liksom vara starar visa
de, äfven i fångenskapen, en klokhet, som är mycket
ovanlig inom det befjädrade slägtet.

I början visa sig de fångna glansstararne mycket
försigtiga, men de vänja sig hastigt vid vårdaren
och skilja honom redan efter några dagar från andra
personer, svara på hans tillrop och äta ur handen
de godbitar, mjölmaskar, myrägg och dylikt, som han
trakterar dem med. Eljest äro de inga kostföraktare
och kunna nöja sig med vanligt fågelfrö och insekter.

Det är mycket lätt att få dessa fåglar att bygga bo
och fortplanta sig, endast man anskaffar en rymlig
bur med nödiga häcknings-ställen. Lemnade i ro skola
de snart börja bygga och lägga ägg.

Vi skulle derföre gerna vilja rekommendera
glansstararne hos våra läsare och hos hvarje fågelvän,
men det gifves en betänklighet, som härvid träder i
vägen: det är det höga pris, hvari dessa fåglar ännu
stå på ställen, der de finnas att tillgå. Under 75
riksdaler skall man knappt vara i stånd att förskaffa
sig ett par; af de sällsyntare arterna kostar paret
till och med 100 riksdaler och deröfver, hvilket
onekligen är ett pris, som kan afskräcka rätt ifriga
spekulanter, ehuru 

det, i betraktande af fåglarnes skönhet och
liflighet, icke är för mycket för den som
har större summor att offra på
lyxartiklar eller för att tillfredsställa en böjelse
för hemmets prydande.


Praktglansstaren (Notauges superbus).
(Till art. "En ny burfågel i ett prydligt hem".)




Astronomiska Observatoriet i Lund.

Höstterminen 1853 var en så kallad
koleratermin. Föreläsningarne voro under större
delen af terminen inställda och de flesta
studenter hade vändt ryggen
åt lärdomsstaden. -- De som af en eller annan orsak
stannat qvar fingo till omvexling med studerandet
hjelpa till vid koleravakthållningen. Läsaren
föreställer sig må hända härvid de unga Apollosönerna
pressade att tjenstgöra vid sjukhusen såsom biträden
vid de sjukes vård och frammanar kanske i sin fantasi
en ruskig bild af hur det ser ut i ett sådant der
lidandets och dödens högqvarter. Men så farligt var
det likväl icke. Koleran hade ännu icke kommit till
Lund, men den fanns i grannstaden Malmö, och den
gränslösaste fruktan hade bemäktigat sig sinnena i
universitetsstaden. I god tid, ännu medan det blott
misstänktes, att koleran utbrutit i Malmö, hade man
beslutit på allmän rådstuga, att afspärra staden Lund
från all beröring med den smittade och för smitta
misstänkta verlden, det vill i det närmaste säga hela
universum. Nu mera, då man tager den saken så lugnt
och kallt som helst och i främsta rummet riktar sina
bemödanden på att hålla i ordning goda sjukhus och
andra anstalter till den fruktade gästens mottagande,
kan man icke låta bli att le vid tanken på alla
de löjliga uppträden och förvända tillställningar,
som framkallades af koleraspärrningen. De
allra värsta kolerafober voro några gamla
professorer, och i spetsen för dem den lärde
linguisten och byggmästaren Brunius. Hade de gamla
rädda herrarne fått råda, så skulle säkert halfva
stadens befolkning förr fått stryka med af hunger,
än en enda misstänkt släppts in i staden. Det var
emellertid tillräckligt galet som det var. En kordong
var dragen omkring staden; dag och natt vandrade
posterna fram och åter på sina anvisade områden, och
allt lefvande som nalkades vaktkedjan kunde bereda
sig på att blifva fördt till vaktstationen, der
befälhafvaren, vanligen en af stadens borgare eller
en äldre student, började en sträng inqvisition, som
slöt med att det inträdessökande subjektet antingen
utan barmhertighet stöttes tillbaka ut igen i den
vida verlden eller tilläts att komma igenom efter
undergången rökningsprocess. Beröringen med dessa
utifrån kommande ägde rum med yttersta försigtighet;
deras personer höllos på ett respektabelt afstånd och
deras effekter fingo endast vidröras med tång. Och
sedan den förskräckliga rökningsprocessen! Det var
i sanning ingen småsak att undergå den, om ock en 
historia, som den tiden allmänt berättades, nämligen 
att en gammal käring omkommit i röken, måste anses 
tillhöra tendensmyternas antal. Delinqventen instängdes i
ett litet rum, i hvilket utvecklades en jemn ström
af chlorgas, hvars elaka lukt och retande inverkan på
luftvägarne äro väl bekanta. Efter utstånden pers kom
han ut, frustande som en hvalfisk och med händerna för
munnen -- den stackars menniskan kunde tacka sin Gud,
om hon på den första timman blef qvitt sin hosta. Det
gick dock icke alltid så strängt till väga. Såväl
vaktkarlarne som deras befäl gjorde naturligtvis hvad
de kunde för att förkorta de långa timmarne. De förre
hade sina pluntor i bröstfickan och de sednare voro
icke förbjudna att mottaga besök i
vaktstugorna, från
hvilka man ofta
hela nätterna igenom kunde höra muntra studentsånger,
ackompanjerade af glasens klang. Vid sådana tillfällen
var det icke så noga med iakttagandet af de stränga
föreskrifterna.

Som det nu icke är min uppgift att skildra
koleraspärrningarne, torde det vara tid att lemna
detta kapitel som jag ovilkorligen kom att tänka
på vid åsynen af den hithörande illustrationen,
som föreställer Lunds nya astronomiska
observatorium. 

Det var nämligen här, på den bakom
Observatoriet belägna så kallade "höge vall", som
jag i min ungdom i egenskap af koleravakt 
vandrade mången timma, spejande ut öfver den
vida slätten, i min oskuld föreställande mig, att
jag fyllde en vigtig mission i samhället. Många år
hafva förflutit sedan dess, det ser man bäst af de
många förändringar, som dessa välbekanta ställen
undergått. Lund försvarade då ännu sin rang som
en af de fulaste och smutsigaste städer i landet:
den hette icke för ro skull den "gyttjefulla
lärdomsstaden". Nya kyrkogården -- antagligen den
vackraste i Sverige --, östra promenaden med sina
lummiga gångar, sina saftiga gräsmattor och sin
lilla konstgjorda sjö, Gyllenkrookska promenaden
och de smakfulla anläggningarne omkring Vallen,
med ett ord hela den gördel af träd och blommor,
som nu omsluter Lund, fanns då ännu icke spår till;
den bördiga åkern slöt omedelbart vid väggarne af
de låga och smutsiga lerkojor, som utgjorde stadens
utanverk. Och inne i staden -- hvilka gator, hvilka
hus! Den som nu vandrar på de breda och väl lagda
trottoarerna och ser t. ex. ett präktigt torg, der
ännu för knappt ett par tiotal

af år sedan endast fanns ett dyigt träsk, i hvars
pölar speglade sig några jemmerliga ruiner och i hvars
djup mången galosch försvunnit, som kanske om ett
par århundraden kommer i dagen vid någon gräfning och
blir föremål för djupsinniga utläggningar vid någon
arkeologisk kongress, han måste bekänna att detta
samhälle gjort underverk för att taga igen hvad som
försummats under århundradens dåsiga dvala. Svårast
är att känna igen sig just i den trakt, som gränsar
intill den förutnämda vallen, som lärer vara en
lemning af de ofullbordade jordverk, hvilka under
Carl XI:s skånska krig uppfördes omkring Lund. Här,
der fordom den fetaste men fulaste prosa rådde,
lustvandrar man nu i en sant hesperisk nejd, midt
uti hvilken, såsom ett lämpligt staffage till taflan,
reser sig det nya observatoriets torn.


Nya Astronomiska Observatoriet i Lund.


Lunds universitet hade ännu för ett par år sedan icke
något egentligt observatorium, åtminstone icke något
som i nämnvärd mån motsvarade vetenskapens nu varande
fordringar på ett sådant. Astronomien var inhyst högst
uppe i det runda torn, som tillhör den mot Lundagård
vettande sidan af universitetsbibliotekshuset, och
här uppe hade fordomdags observatorn äfven sin bostad.
Den påtagliga olämpligheten af denna lokal för ett studium,
som visserligen icke hör till de allmänt bedrifna,
men hvars vetenskapliga värde hvar och en inser,
förmådde slutligen riksdagen att lyssna till
de bevekande framställningarne om anslag till en
observatoriibyggnad. En i alla afseenden förträfflig
byggnadsplats fanns att tillgå, och inom kort
reste sig det prydliga hus, som xylografen efter
en fotografi återgifvit. Observatoriet är uppfördt
med den största omsorg och insigt, och man endast
förvånas öfver att så mycket kunnat uträttas för
den jemförelsevis mycket ringa anslagssumman. Då jag
icke ens som dilettant är förtrogen med stjernornas
ädla vetenskap, står det icke i min makt att lemna
någon konstmessig beskrifning öfver inredningen,
utan hänvisar den vetgirige läsaren till att
personligen taga kännedom derom vid ett besök på
stället. Antagligen skall det icke falla sig svårt
för honom att få till ledsagare samma förekommande
och outtröttlige man, som följde mig ned i de
mörka källrarne, för att beundra grundläggningens
utomordentliga soliditet, och åter upp genom en
svindlande vindeltrappa till det stora och ljusa rum
högst uppe i tornet, der den egentliga härden är för
observationerna och der stjernhimmelen får passera
revy genom den ofantliga tub, som står uppställd
i midten af rummet. Ni skall af honom få bättre
besked än jag kan lemna om de talrika och märkvärdiga
instrumenten, ty han har sjelf mången stjernklar natt
suttit bakom glaset och mätt stjernornas lopp. Så
mycket må dock nämnas, att den inre väggen i tornet
medelst en enkel mekanism kan vridas rundt, liksom
tornet på en monitor, till hvilket arbete märkligt
nog en enda mans krafter förslå utan ansträngning. På
detta sätt kan tuben riktas mot hvilken punkt af
himlen som helst. Vår ciceron är så artig att sjelf
inrikta en liten stjerna för vår räkning, en af de
der oräkneliga som intet menskligt öga har skådat
utan genom förmedling af ett sådant der jätteglas,
som jag har för mina ögon. Stjernan hör till de
så kallade dubbelstjernorna, som i en mindre tub
synas såsom en, men vid den starka förstoring, hvaraf
det väldiga instrumentet är mäktigt, sönderfaller i
tvenne små svagt lysande tvillingstjernor.

Det är ett barnsligt nöje man erfar af att en stund
sitta och leka astronom -- att följa stjernans rörelse
inom tuben och med egen hand signalera sina observationer
på den lilla telegrafledning, som går ned till våningen inunder
och står i förbindelse med de högst sinnrika instrument,
med tillhjelp af hvilka de gjorda observationerna afläsas.

De stora instrument, som nu finnas, datera
sig alla från det nya observatoriets tillkomst; i det gamla
hade dessa dyrbara tingestar, som hvila på
särskilt för dem uppmurade granitpelare, icke kunnat
anbringas. Detta hindrar emellertid icke att man
äfven der hade några ganska försvarliga kikare, bland
hvilka en lärer användts för att attrappera konung
Oscar I, då han vid ett besök i Lund gjorde sig den
mödan att klättra upp för de branta trapporna för att
bese observatoriet. Kikaren var på förhand riktad på
en bondgård långt ute på slätten, och då konungen,
naturligtvis af en ren händelse, råkade kasta sina
ögon i den samma, var det första som mötte hans blick
en dekoration med hans namnskiffer, ett anglosachsiskt
O. Hvad slags stjerna den gode astronomen

tänkt på, då han tillställde detta artiga puts,
är ej godt att säga -- mindre än Nordstjernan har det
väl icke varit!

Innan vi begifva oss ut ifrån observatoriets inre,
för att en stund njuta af den herrliga utsigten från
plattformen, bör jag nämna, att ett af de dyrbarare
instrumenten, en i München förfärdigad refraktor,
är en gåfva till observatoriet af en af dess
alumner, nu mera adjunkten och observatorn Nils
Dunér, samme man som införlifvat sitt namn med
de svenska polarexpeditionernas historia och
som inlagt stor förtjenst om den påbörjade
gradmätningen i dessa nordliga nejder äfvensom
om Spetsbergens kartläggning. Institutionens
föreståndare är professor Axel Möller, som, ännu helt
ung, förskaffade sig europeiskt rykte genom
sina beräkningar öfver den Fayeska kometens
bana, hvilka undersökningar väckte sådan
uppmärksamhet, att Faye sjelf i den Berlinska
vetenskapsakademien föreslog, att kometen skulle
omdöpas  till den Möllerska, hvilket i så måtto gick
i fullbordan, som kometen allt sedan dess kretsat i
rymden under namnet Faye-Möllers komet.

Till sist, när allt är beskådadt, refraktorer, tuber,
kronometrar, barometrar, ända till journalerna
med sina häpnadsväckande, milslånga sifferarbeten,
begifva vi oss ut på den rymliga plattformen, från
hvilken man, som sagdt, har en den vidsträcktaste
utsigt. Man föreställer sig ofta att ett slättlandskap 
saknar stämning och skönhet; men har man det 
ringaste sinne för naturen, så skall man komma
på andra tankar då man en vacker Juniafton står
midt emot en utsigt, sådan som den som här utbredes
framför oss. De böljande fälten, tätt beströdda med
gårdar och små gröna lunder, samt här och der en af
de trappgaflade skånska landtkyrkorna, förtona sig
långt borta vid den aflägsna horisonten i den varma
sommarluft, som "aander" öfver landskapet. I söder
reser Romleklint sin väldiga hjessa mot skyn och i
vester skymta vi tornspirorna i Malmö och Köpenhamn,
förgylda af solnedgångens röda skimmer, och under
våra fötter se vi Lund med sina talrika trädgårdar
och promenader, insprängda mellan husmassorna. Det
hela är en tafla med på en gång rik mångfald
och stämningsfull harmoni: här fins ingenting af
det vilda och romantiska, som fyller oss med en
förnimmelse af det sublima, ingenting af de mjuka
behagliga konturer och den högtidliga skogstystnad,
som utmärker landskapen längre upp i Sverige, men
det gör sinnet godt att dröja vid dessa vidsträckta
slätter, på hvilka icke en fläck gifves, der ej
skördar mogna och spår finnas af mensklig verksamhet.
Med skäl kunna vi med skalden kalla detta land

-- -- -- en dejlig Have
med Bögehægn, hvor Nattergale bo.
Og hver en Del gav Himmelen sin Gave.
På hver en Plet Velsignelserne gro.

Kl.



Sång i snöväder.

Kring min lilla styga drifvorna sig packa,
Millioner flingor dansa utur skyn. 
På min fönsterruta två talgoxar hacka,
Insvept uti dimma ligger hela byn. 
Det blir is till natten: 
Öfver land och vatten 
Bore rynkar sina ögonbryn.

Frosten mina fönster ritar med etyder, 
Landskap och figurer uti raska drag. 
På fullkomligt mästerskap det tyder: 
Uti hvarje drag, hvad styrka och behag!
Finaste figurer,
Renaste konturer! 
Det är höjden af naturanlag.

Vintern  är så vacker, fast den höga solen 
Gått till kojs en stund i molnens  paulun. 
Jorden snygga kläder fått från himlapolen: 
Se, hur godt hon mår, inbäddad som i dun!
Ej  ett dam man hittar, 
Hvitt är hvart man tittar. 
Jorden har trädt upp som Hvita frun.

Fastän nordan brummar, knäpper jag på lutan, 
Trefna furubrasan sprakar på min häll. 
Nu är hemmet godt att hafva inom rutan: 
Ute vill jag icke svärma kring i qväll.
Det må gerna höken!
Godt jag mår som göken 
I mitt lilla, varma vintertjäll.

Vår och sommar skalden allrahelst vill prisa,
Det från  hedenhös var alla skalders lag. 
Jag i vinterrusket sjungit nu min visa 
Och dess mening lyder uti sammandrag:
Att man gläds  och lider
Ömsom alla tider, 
Höst och vinter, vår och sommardag.

E. S-dt.



På konungens bud.

Ett äfventyr från trettioåriga kriget af Axel S-g.

(Forts. fr. sid. 360.)

5.

Hexornas hämd.

De svenska trupperna hade på sitt tåg mot södern till
de rika katolska biskopsdömena Bamberg,
Würzburg och Mainz eller die Pfaffengasse
(prestgatan), som denna nejd kallades, passerat
Ilmenau och nalkades Schleusingen, mellan hvilka
båda orter den högsta och svåraste delen af dessa
otillgängliga bergstrakter låg; men man marscherade
med raskt mod genom oländiga skogar och klippdalar,
lifvad af hoppet om rikt byte och nya lagrar i de
bördiga nejder, som hären nu närmade sig.

Företrädd och efterföljd af rytteriafdelningar,
som på den smala vägen ringlade sig fram mellan de
höga träden, färdades långsamt en skara ryttare,
pä hvilkas lysande drägter och frustande hästar 
den klara Septembersolen göt sina glänsande strålar.

Främst red Gustaf Adolf på den bruna springare, som 
burit honom på Breitenfelds segerdag, och vid hans
sida Per Brahe, smålänningarnes tappre och frejdade
öfverste. 

Båda voro ett par ståtliga herrar, och förenade genom
ett fast vänskapsband, voro de hvarandra också
lika i afseende på både andliga och kroppsliga
företräden. Konung Gustaf Adolf hade vid
denna tid lagt något för mycket på hullet, utan
att detta likväl inverkade på hans ädla
och verkligt behagfulla sätt att föra sin höga
gestalt eller på hans rörlighet och styrka.
Efter det han i sin ungdom hade varit en

af de skönaste män på sin tid, bibehöll ännu i
hans mognade ålder hans ansigte ett utomordentligt
behagfullt, ja nästan ungdomligt uttryck, hvartill
väl ock i sin mån bidrog den blonda färgen på hår
och skägg.

Per Brahe, konungens synnerliga favorit, lika
mycket statsman som krigare, var, äfven han, af
en ovanligt reslig växt. Snillrik och tänkande
samt dertill i besittning af en för den tidens
krigare ovanlig bildning, hade han genom dessa sina
egenskaper till den grad vunnit sin konungs vänskap
och förtroende, att Gustaf Adolf sällan tillät den
frejdade vapenbrodren att lemna sin sida.

Konungen hade länge tigande ridit framåt, seende
framför sig på det halft frånvarande sätt, som
antyder djupa tankar och en i följd deraf inåt vänd
själsriktning, då han plötsligt, liksom vaknande
upp ur en dröm, vände sig till sin sidokamrat och
yttrade:

"Hör på, min käre Brahe, hvart har den officer ni
utsände för att kunskapa tagit vägen? -- Mig tyckes
att han långt före detta borde aflagt räkenskap för
hvad han sett och förnummit. Månne han verkligen var
pålitlig?"

"Ers majestät", svarade Brahe med bestämd ton, "för
honom ansvarar jag såsom för mig sjelf. Löjtnant
Lillie ..."

"Ah! jag påminner mig", inföll konungen, "ni nämde
att han var son till den major Lillie, som troget
tjenat både min far och mig."

"Alldeles, min konung. Löjtnant Lillie är en af mina
dugligaste och pålitligaste officerare, och hvad man
kan förebrå honom, men icke är det långsamhet eller
bristande nit i tjensten. -- Men se, der kommer han
sjelf", fortfor grefven, visande på vår löjtnant,
som, jemte sina tvenne följeslagare, med sönderrifna
kläder efter den svåra nedstigningen från slottet
Felsenburg, utan vapen och till fots, skyndsamt
närmade sig, "ehuru i ett skick, som föga anstår en
kavalleriofficer. Också skall han erhålla en sträng
upptuktelse, om han deraf är förtjent. Halloh,
löjtnant", utropade han, då Erik Lillie hunnit nog
nära för att höra honom. "Är det ert sätt att uträtta
ett förtroendeuppdrag, det här. Hvar har ni de tvenne
öfrige ryttarne?"

"De hafva stupat, herr öfverste", svarade Erik frimodigt, 
"i ett försåt, deruti vi i går afton genom
förräderi råkade. Oss trenne har man såsom fångar
fört till slottet Felsenburg, under hvars ägares
kommando den väpnade bondhop, som öfverföll oss,
tycktes lyda. Vi hafva en lycklig slump och en ädel
flickas hjelp att tacka för vår återvunna frihet,
och nu står jag här", fortsatte han, vändande sig
till konungen, från hvars panna en hotande rynka vid
löjtnantens sista ord försvunnit, "för att besvärja
Ers majestät att icke fortsätta sin färd förrän
trakten blifvit genomsökt. Jag vet nämligen att ett
förslåt mot Ers majestäts dyrbara lif är anlagdt;
man ämnar genom en mördande kula beröfva Sverige sin
störste konung, arméen dess hufvud och hjerta och
den protestantiska verlden frukterna af Ers majestäts
segrar."

Konungen, som emellertid fixerat Erik med den
genomträngande blick, som är alla närsynta egen,
yttrade nu med ett välvilligt leende:

"Jag igenkände eder ej i första ögonblicket, löjtnant
Lillie, men nu erinrar jag mig er. Det var ni,
som på aftonen af slaget vid Breitenfeld så tappert
högg in på de wallonska regementen, som fattat stånd
vid skogskanten, och eröfrade en af deras fanor. --
Men säg mig nu, huru ni fått kunskap om det förmenta
försåtet mot mitt lif."

Medan Erik i största korthet omtalade pater Antonii
nattliga besök i tornrummet på Felsenburg och de
ord, hvarmed han derunder förrådt det tillämnade
mordanslaget, såg han det allvarliga uttrycket i
konungens drag gifva rum för ett tviflande småleende
och, skakande på hufvudet, yttrade Gustaf Adolf,
då vår löjtnant slutat sin berättelse:

"Hör på, löjtnant Lillie. Jag fruktar, att ni har
sofvit illa i ert fängelse och derföre plågats af
oroliga drömmar. Emellertid tackar jag er för ert
välmenta nit om min person, men förmodar att den
hotande faran skall försvinna med minnet af er dröm."

Och med en vänlig helsning sporrade konungen sin
häst framåt och ämnade fortsätta sin färd, då Erik,
visande på sina båda följeslagare, sade:

"Om Ers majestät ej värdigas tro mina ord, så kunna
mina tvenne kamrater här vitsorda sanningen af hvad
jag sagt." 

"Ja, så tydligt, som jag nu ser och hör
min herre och konung", bedyrade sergeant Spåre, "så
såg och hörde jag också den långa svartrocken, när han
talade om Kurt, som lärer vara en märkvärdig skytt här
på orten, om 'den aldrig felande kulan' och om den
svenske konungens död. Och om Ers majestät behagar
höra en ringa undersåtes mening om saken, så är det
den att ett förträffligt gevärs mörka öga väntar att
sända Ers majestät en allt annat än vänlig blick."

Konungen, som åter hållit inne sin häst, vände sig
med en frågande blick till grefve Brahe, som inföll:

"Jag tror att Ers majestät bör taga varningen för god. 
Löjtnant Lillie och dessa båda raska bussar pläga just 
icke se i syne. Dessutom torde Ers majestät erinra sig
att grefve von Felsenburg är känd som en af våra hätskaste
fiender och en herre, som icke skyr några medel för att vinna
sina ändamål. En dags uppehåll här skulle må hända blifva
väl lönadt genom Felsenburgs eröfring och erhållandet af de
rikedomar från det kringliggande landet, som sägas der vara
hopade."

"Nåväl, löjtnant Lillie", yttrade nu konungen,
"sök upp det der bakhållet och hängde skälmar,
ni der kan påträffa, i närmaste träd."

"Om jag blott hade en vägvisare till Hjortklippan",
utropade Erik, vändande sig till sina båda kamrater.

"Det vill jag bli", hördes i det samma en gäll röst
öfver deras hufvuden, och då Erik blickade upp, varseblef
han Röda Hans sittande i ett af de högsta träden,
derifrån han med förvånad min åsett de förbipasserande 
truppernas marsch. Vig som en katt klättrade dvergmannen 
ned utefter trädstammen och stod snart, med mössan i 
handen, bugande framför konungen, som förundrad 
betraktade honom.

"De ville mörda Röda Hans också", sade dvergen och
fattade Erik i armen. "Kurt skjuter säkert annars,
men den gången lurade trollen honom på ett besatt
vis, ty hans kula klippte bara af mitt ena öra som ni
ser. Och ändå hade pater Antonius signat hans gevär,
jag såg det nog, jag. Men vänta bara, Röda Hans
vet att hämnas, han.

Ho hej, en så'n lustelig dans."

Och den lille mannen skrattade så att tårarne runno
utför hans mörka kinder.

Sedan Erik och hans båda följeslagare åter försett
sig med vapen, följde de Röda Hans i spetsen för
en liten trupp soldater.

Tagande vägen uppför en temmeligen brant höjd, ilade
dvergmannen med en sådan snabbhet inåt skogen, att
Erik och hans folk endast med svårighet kunde följa
honom. Så hade de väl gått en half timma, eller mera,
utan uppehåll, då Röda Hans plötsligt stannade och med
handen visade på en hög klippa, som på något afstånd
framför dem sköt upp öfver trädens toppar alldeles
invid den här temmeligen oländiga vägen.

"Ho ho", skrattade Röda Hans mellan tänderna. "Ser
ni, der står pater Antonius och ser igenom ett glas
på edra soldater. Han väntar till dess att er kung
skall komma. Och ej långt ifrån honom, bakom den der
stora busken, sitter Kurt med geväret mellan knäna.
Ha, ha, ha! nu har Röda Hans hämnats."

Och i glädjen gjorde den lille token ett luftsprång,
som skulle hedrat en indiansk krigare.

Emellertid hade Erik gifvit sitt folk befallning
att skyndsamt omringa Hjortklippan för att hindra de
båda sammansvurna att undkomma och derefter smög
ban sjelf, åtföljd af sergeanten och ett par män, uppför 
den sidan af berget som vette utåt vägen.

Tyst och försigtigt krypande upp med tillhjelp af buskar 
och trädrötter, hade de redan hunnit halfvägs då bullret 
af en nedrasande sten förrådde dem för den gamle jägaren.

"Svenskarne äro öfver oss", utropade han och mumlade
derefter för sig sjelf: "Hexorna hämna sig redan."

Snabbt vändande sig åt motsatt håll mot det, hvarifrån
svenskarne nalkades, skyndade han derefter, då
han ej såg någon utväg till försvar mot öfvermakten, 
att söka sin räddning i flykten, men möttes
af korporal Mårten, som, efter att hafva bestigit
berget från dess lägsta och mest tillgängliga sida,
just steg upp på den lilla platån på dess topp och
hastigt slog sina armar som en ram af jern omkring
jägaren, hvilken förgäfves sökte befria sig från sin
motståndares förkrossande omfamning.

Pater Antonius, hvilken liksom Kurt skyndade att rädda
sig genom en snabb flykt, ville dock dessförinnan söka
befria sin medbrottsling, och hastigt blottande en
dolk, stötte han vapnet i korporalens sida, hvarefter
han skyndsamt ilade utför bergets sluttning.

Till lycka för var psalmsångare, var pater Antonius
något osäker på handen, och vapnet, som var ämnadt åt
korporalens hjerta, slant i stället utefter hans rygg,
sedan det gifvit honom ett föga djupt köttsår.

Men om stöten ej blef dödlig för Mårten, blef
den i stället så mycket ödesdigrare för gifvaren
sjelf. Rasande som ett såradt lejon lyfte jätten sin
fånge från marken och slungade honom våldsamt efter
den flyende patern med orden:

"Se der har du sällskap på vägen, du falske profet,
du hycklande farisé."

Friskytten rullade från afsats till afsats under Röda
Hans' skallande skratt och träffade slutligen jesuiten
öfver hufvudet, dragande honom med sig i fallet.

När soldaterne skyndade fram, för att försäkra sig
om sina fångar, funno de endast tvenne blodiga lik,
vid hvilkas sida Röda Hans dansade, sjungande sitt
entoniga:

"Ho hej, en så'n lustelig dans."

(Forts.)



Gräfsnäs förr och nu.

I en vidsträckt dal, ett par mil nordvest
från Alingsås, ligger mellan höga berg
sjön Antens vattenspegel, infattad i en ram 
af skogbeklädda
stränder. På ett i sjöns 
norra ända utskjutande
näs böjer sig på 
ruinerna efter en gammal
riddarborg det vackra 
herresätet Gräfsnäs, och på
den ej långt derifrån 
belägna ön Loholmen finnas
ännu lemningar efter ett slott, om hvars fordna prakt
och herrlighet nu mera endast sväfvande traditioner
hafva något att förtälja. Enligt någras förmenande
skulle detta slott varit det ursprungliga Gräfsnäs,
som senare blifvit från ön förflyttadt till fasta
landet; men följande
tradition talar för att Gräfsnäs existerat  samtidigt
med slottet på Loholmen.


Gräfsnäs' fordna utseende.
(Efter Dahlbergs Suecia antiqua.)


En af Loholmens ägare vid namn Gomer hade en dag, då
han rott ut på sjön, mött en väl bemannad båt, från
hvilken han hörde klagorop, hvarföre han rodde ditåt,
samt fann en qvinna fastbunden i båtens stam. Den
behjertade Gomer anföll då båten, kämpade länge
med manskapet och fattade slutligen den stålklädde
röfvaren om lifvet samt kastade honom i sjön. Den
räddade flickan berättade nu, att hon hette Hildegard,
vore dotter af ägaren till Gräfsnäs och hade blifvit
bortförd från slottet. Gomer fattade kärlek till den
sköna Hildegard, följde henne till Gräfsnäs, hvarest
han kort derefter firade sitt bröllop och lefde
sedan lyckligt med henne i tre år. Då han efter denna
tid en dag for ut på sjön, uppkom ett svårt oväder,
så att han började förlora allt hopp om räddning;
då visade sig sjöfrun och sade honom, att hon ville
hämnas den riddare, han för tre år sedan dränkte,
hvilken var sjöfruns vän, samt att Gomer nu skulle
omkomma i Antens vatten. Gomer begärde då ett års
uppskof. Bönen beviljades och sjön blef lugn, men
då året förflutit och sjöfrun vid ett bad kallade
Gomer, svarade han, att han ej behöfde lyda ett
troll. Vattnet i Anten steg då så förfärligt, att det
gick upp i tredje våningen på Loholms slott. Gomer,
som högt älskade sin maka och sina barn beslöt då
att uppoffra sig och for med sin vapendragare Hjalmar
till en udde, hvarest han lade sin hatt på en
buske och förklarade, att så länge busken fortfor 
att vara grön, så länge
lefde han sjelf. Sjöfrun tog derpå 
Gomer; men Hjalmar
sprang i sin förtviflan utmed stranden och
kallade med höga rop sin husbonde, ehuru
förgäfves. Berghällen, hvarpå Hjalmar stod, kallas
ännu i dag Kallarehäll, och stenen, hvarifrån
sjöfrun tog Gomer, heter Gomers sten. Busken vissnade
bort för ungefär 30 år sedan.

När och af hvem Gräfsnäs först uppbygdes, har man sig
ej bekant; men att det blifvit uppfördt i en länge
sedan förfluten tid, derom vittna dess befästade
läge och oregelbundna byggnadssätt med vallar och
torn. Murarne, som haft en tjocklek af tre och en half
aln, hafva med tiden antagit en sådan fasthet, att
man vid senare reparationer och förändringar nödgats
använda sprängning. Vid ett af dessa tillfällen
upptäcktes i en af murarne ett menniskoskelett klädt
i full rustning och senare hafva äfven under tornens
hvalf påträffats menniskoben, hvaraf man kan sluta
till, att Gräfsnäs, i likhet med andra gamla borgar,
varit skådeplatsen för våldsamheter och brott, öfver
hvilkas minnen tiden länge sedan bredt sin mantel.

Sådant slottet afbildas i Dahlbergs Suecia antiqua et
hodierna har det utgjorts af en mångfald tornkrönta
byggnader grupperade kring en borggård, till hvilken
vägen gick öfver en djup graf med vindbrygga samt
genom en hvälfd inkörsport. Jordvåningen skyddades af
bombfria hvalf. Innanför vallgrafven voro 8 fot höga
vallar, som på båda sidor slutade med runda torn,
hvilkas skottgluggar voro vända mot vindbryggan.

Som de äldsta, kända innehafvare af Gräfsnäs nämnas
Gudmar Månsson Hjorthufvud och dennes son Magnus
Gudmarsson Hjorthufvud, hvilken blef den heliga
Birgittas make. Vidare Erik Abrahamsson Lejonhufvud,
som var fader till Gustaf I:s andra gemål Margareta
Lejonhufvud och blef  

halshuggen i Stockholms blodbad. Det berättas, att Gustaf
och Margareta sammanvigdes på Gräfsnäs, och att den
stora, halfva byggnadens längd upptagande kungssalen
deraf fått sin benämning. Efter honom innehades
godset af Sten Eriksson Lejonhufvud, hvars maka Ebba
Liljehöök, för sin tilltagsenhet och karlavulenhet
vanligen Grefve Ebba kallad, tillsammans med sonen
Axel Lejonhufvud tog en verksam del i stridigheterna
mellan Johan III, hertig Carl och konung Sigismund
genom sitt inflytande på Westgöta-adeln, som de
samlade omkring sig på Gräfsnäs. Följden häraf blef
att Axel Lejonhufvud efter flera veckors belägring
nödgades fly ur riket. Som herre till Gräfsnäs
skref sig äfven Måns Bryntesson Liljehöök, hvilken
af sitt parti utropades till konung 1529, men blef
tillfångatagen och afrättad i Stockholm. En sednare
belägring hade slottet att utstå under danskarnes
infall i landet 1612, då det tvingades att gifva sig
åt Christian IV.

Efter det att godset sednare tillhört åtskilliga
adliga familjer och 1828 förlorat sin
fideikommiss-natur, öfvergick det 1848 till
hertigen af Augustenburg, Christian August.

Under tidernas lopp har Gräfsnäs undergått
stora förändringar dels genom fiendehand, dels
genom eldsvådor. Enligt en gammal sägen skulle
slottet trenne gånger, med 100 års mellanskof,
förhärjas af elden och först derefter höja sig till
välmakt och anseende. Sägnens förra del har gått i
fullbordan. Tre gånger, nämligen 1634, 1734 och 1834
har det hemsökts af svåra eldsvådor, men efter hvarje
sådan blifvit återstäldt, och sednast af öfverste Otto
Ulfsparre, genom hvilken det erhållit sitt nu varande
utseende. Väl har det sålunda efter hvarje brand
åter höjt sig ur ruinerna, men sägnens sednare del är
ännu långt ifrån att hafva gått i fullbordan. Under
hertigen af Augustenburg har nämligen slottet genom de
förvaltares vårdslöshet, åt hvilka uppsigten öfver det
samma varit anförtrodd, skonslöst lemnats åt ett öde,
som hotar det med fullständig ruin; och den prakt,
som rådde i dess salar på den tid då "Grefve Ebba"
församlade kring sig den oroliga  Westgöta-adeln,
är nu mera endast en saga.  


Gräfsnäs' nuvarande utseende.
(Efter en teckning af C. S. Hallbeck.)


Vid ett besök på det förr så ståtliga herresätet finner
man i våra dagar ej sin väg spärrad af några
ringmurar eller någon uppdragen vindbrygga.
Den fordom djupa vallgrafven, som förvandlade den
del af näset, hvarpå slottet ligger, till en ö,
är nu igengrodd, och af murarne återstå endast några
låga, gräsbevuxna vallar. Af befästningarne
qvarstår visserligen ännu på högra sidan ett
lågt torn, men från dess krön nedblicka inga
skildtvakter. Deras plats har intagits af
några rönnar, som fattat fotfäste i remnorna af
det torftäckta taket. I stället för ljudet
från borgvaktens lur möter oss genom tornets
skottgluggar grymtandet af grisar, angifvande
det fredliga ändamål för hvilket den en gång
så hotande befästningen nu mera användes.
Den framtill öppna borggården är öfvervuxen af
gräs, och när man stannar framför slottstrappan,
finner man vestibulens dörröppning igenspikad
med bräder. Tornen sakna sina spiror. Vinden spelar 
fritt in genom de sönderslagna fönstren, och hvart man vänder
sig mötes blicken af spår efter tidens gnagande tand,
dem ingen synes hafva vårdat sig om att utjemna. Allt
är förfallet och ödsligt, och det enda, som förråder
närvaron af lefvande varelser, är ljudet från de i
tornet inhysta fyrfotingarne.

Tager man vägen snedt öfver borggården till slottets
östra ända, finner man emellertid på gafvelväggen
ingången till ett par bebodda rum i jordvåningen,
hvilka sedan ett fjerdedels sekel tillbaka innehafts
af en fiskare och hans hustru, nu mera slottets
enda invånare. Deras roll af borgherrskap lärer
dock varit föga afundsvärd, i anseende till det
öfvervåld af ortens befolkning, som de ej mäktat
afstyra, och hvilket gått ända derhän, att vid ett
tillfälle eld blifvit anlagd i slottet och endast
med svårighet kunnat dämpas. Som bevis på huruledes
folket i omgifningarne betraktat det halft öfvergifna
slottet som ett commune bonum kan anföras,

att man i flera af nejdens stugor lärer
igenfunnit fönsterbågar, som blifvit uttagna
ur slottsbyggnaden. Ej underligt således
att dess inre företer en anblick, som står i
fullkomlig öfverensstämmelse med dess förfallna
yttre. Vandalismen och okynnet hafva ohejdade fått
göra hemgång i dess salar. Tapeterna äro i trasor,
väggarne fullklottrade med inskriptioner af allehanda
slag och oljetaflornas dukar sönderrifna.

Men rundt omkring det af menniskohänder så
styfmoderligt behandlade slottet har naturens hand
strött sina herrligaste håfvor. På sjöns motsatta
strand, från hvilken vår vy af det nu varande Gräfsnäs
är tagen, synas dess hvita murar liksom inbäddade i en
blomsterkorg, bildad af de högstammiga, i mångfaldiga
färger skiftande löfträd, hvilka spegla sina yppiga
kronor i den omgifvande Antens vatten.

H. A. W. L-n.



På konungens bud.

Ett äfventyr från trettioåriga kriget af Axel S-g.

(Forts. o. slut från. sid. 360.)

6. 

På konungens bud.

De papper man funnit i jesuitens fickor bekräftade
till fullo den mot konungen anlagda mordplanen och
jesuitens delaktighet deri. 

Också var det med
en välvillig blick och med synbar rörelse den
store konungen, efter att hafva genomögnat papperen
och afhört  berättelsen om företagets
utgång, räckte Erik sin hand och yttrade:

"Jag tackar er för ert nit, ryttmästare Lillie, och
skall aldrig glömma den tjenst ni och edra kamrater
bevisat mig. Härmed ger jag er mitt kungliga ord på,
att hvilken ynnest ni än må begära af mig, så är den
er på förhand beviljad."

Men i samma ögonblick som han vände sig från den nye,
af glädje förstummade ryttmästaren, hade konungen
betvingat sin rörelse och nu var han åter sonen af den
hetsige Carl IX. Om han också ej var i så hög grad
häftig och uppbrusande som hans stränge herr fader,
och om än hans lynnes eld med åren svalnat, var dock
Gustaf Adolf alltjemt en hetlefrad herre, och, ehuru
ytterst sällan, hände det dock ännu i hans senaste
lefnadsår, att han blott med svårighet lyckades tygla
det våldsamma utbrottet af sina känslor.

En glödande rodnad, som plötsligt spred sig öfver
hans ansigte, förrådde att hans vrede brusat
upp och med blixtrande ögon vände han sig till
öfverste Brahe med orden:

"Välan! Vi vilja gästa det der ormnästet, der
man smidt dessa försåtets ränker. Sänd genast
en uppfordran till grefve Felsenburg att uppgifva
slottet och säg honom, att vi i annat fall   ej
vilja lemna sten på sten af borgen men låta
honom och allt hans folk springa öfver klingan."

Ögonblicket derefter sprängde en ryttare af, för att
till borgherren framföra konungens barska helsning och
under tiden red Gustaf Adolf med några följeslagare,
bland hvilka äfven våra trenne äfventyrare, som
emellertid skyndat att återställa sina yttre menniskor
i behörigt skick, fram för att taga slottets läge i
ögonsigte.

Då Lennart Torstenson, som befann sig bland konungens
omgifning, fick syn på den gamla på bergets spets
stolt tronande borgen, skakade han betänkligt på
hufvudet och sade:

"Ers majestät, här fruktar jag att mitt artilleri
nödgas bli' stumt, ty jag ser ingen plats,
hvarifrån det med något hopp om framgång skulle
kunna kasta en enda slängkyss till den der
otillgängliga skönheten. -- Men der hafva vi budet 
redan tillbaka. Jag tror mig på karlens utseende kunna
se, att grefven känner sig trygg för både stormning
och beskjutning."

I detta ögonblick galopperade också verkligen den 
utsände ryttaren fram till konungen med ett uttryck
af missräkning i sitt ansigte, som tydligt gaf
tillkänna huru hans sändning utfallit.

"Nå väl, hvad svar har du att framföra?" sporde 
konungen otåligt.

"Grefven helsar Ers majestät att han ej uppger slottet
förrän sten ej finnes på sten, som Ers majestät hotade
honom med."

"Vid min krona, drifver icke den mannen sin djerfhet
väl långt", sade konungen med rynkad panna.

"Om Ers majestät skulle tillåta en ringa tjenare
att gifva ett råd", inföll här sergeant Spåre,
som med ett småslugt leende lyssnat till samtalet,
"så tror jag att en antändning af skogen halfvägs 
på bergets höjd snart skulle drifva ormarne ur boet."

"Karlen har, på min ära, rätt", sade konungen. "Det
var ett råd, som var guld värdt och det lyster mig
att genast använda det."

"Ers majestät", utbrast nu Erik Lillie med en föga
vänlig blick på den rådgifvande sergeanten, "har
gifvit mig rättighet att utbedja mig en ynnest af
Ers majestät och på förhand lofvat mig att den skall
beviljas mig. Jag ber då om förskoning för grefven."

"Aha!" smålog konungen. "Det var sant det. Slottet
innesluter ju andra skatter, än dem af guld och
silfver. Nåväl, min käre ryttmästare, jag beviljar
er bön, dock under förbehåll att slottet godvilligt
uppgifves. Jag har min egen plan att ändock gifva
er ett prof på min ynnest. Och nu", sade han
till sergeant Spåre, "skall du begifva dig till
grefven och framföra mitt ultimatum. Gör det så,
att grefven redan på förhand tycker sig känna oset
af den brinnande skogen. Lyckas det dig, så har du
hundra blanka dukater."

Sergeanten rände af i sporrsträck och under tiden
lät konungen, mera för syns skull, än för att göra
allvar af sin hotelse, påtända några smärre enstaka
träd och buskar, från hvilka röken långsamt hvirflade
upp mot slottets fönster.

I ättesalen på Felsenburg stod under tiden slottets
ägare och skådade genom ett fjerrglas åt den trakt,
der de svenska truppernas tåg pågick.

Grefve Ferdinand von Felsenburg var en lång, något
lutande man med bleka, orörliga drag. Ett uttryck
af missnöje och skärpa, som låg öfver de något
tunna hoptryckta läpparne, gjorde hans ansigte mera
frånstötande, än dess regelbundna drag och fina form
eljest bort göra det. Han var klädd i en svart drägt
och fästet på hans värja var äfven svart, liksom de
långa handskarne dem han bar i sin ena hand. Hans
förkärlek för den svarta färgen, hvilken han anlagt
vid sin makas död och sedan dess i femton långa år
oafbrutet burit, hade förvärfvat honom det namn,
hvarmed ortens befolkning alltid benämde honom, eller
"Svarta Grefven".

Stödd med ena armen mot det höga ryggstödet af en
länstol hade han stått så allt sedan han affärdat den
svenske konungens bud, och då han nu tog fjerrglaset
från ögat och vände sig till sin slottsfogde, som
ej långt ifrån honom afbidade hans befallningar,
var det med ett uttryck af trots och hån han yttrade:

"Vet du, Götz, jag tror att kättarekonungen skall
betänka sig två gånger innan han stöter pannan 
mot våra fasta klippor."

"Det tror jag också, herr grefve", svarade
den gamle fogden och vred stolt sina väldiga mustascher.
"Ännu har aldrig en stormning öppnat Felsenburgs portar."

"Har pater Antonius ännu icke kommit tillbaka?" sporde
derefter grefven med märkbar oro. 

"Nej, herr grefve."

"Jag förstår ej hvarföre han dröjer så länge. Jag
skulle önska, att han vore inom slottsmurarne, ty
en timme härefter äro vi må hända kringrända. Den
stackars patern befann sig illa efter sitt nattliga
äfventyr. Och dessutom fruktar jag att om de förrymda
fångarne, hvilkas flykt ännu i denna stund

är en gåta för mig, få honom i sina händer, så skola
de mörda honom utan skonsamhet."

I detta ögonblick inträdde en tjenare i salen och
tillkännagaf att ett nytt bud från konungen af Sverige
hade infunnit sig vid slottsporten, och sedan grefven
uppdragit åt Götz att efterhöra hvad budet hade att
säga, aflägsnade sig fogden.

Så snart grefven blifvit allena, inträdde Maria i
rummet och skyndade fram till sin fader.

"Säg mig, min far, är det sant att svenskarne skola
storma slottet?" frågade hon och en liflig oro 
afmålade sig i hennes sköna drag.

"Det torde nog hända, mitt barn", svarade grefven
och for med handen smekande öfver hennes panna. "Men
låt mig, innan striden må hända snart nog börjar
och då jag ej vet huru den kan aflöpa, säga dig hvad
jag kanske ej mera ... Allt nog, jag har från din
kusin grefve Arnold von Ehrenstein i dag emottagit
ett bref, deruti han hos mig anhåller om din hand. --
Men hvad fattas dig, mitt barn?  -- Du bleknar och
din hand darrar. -- Mår du icke väl?"

"Jo, min far", svarade Maria, som vid fadrens ord
erfor en känsla af smärta och saknad, som om hon
stode i begrepp att förlora något kärt föremål, och då
bilden af den unge svenske officeren, liksom frammanad
af hennes kusins namn, klarare än någonsin framstod
för hennes själs öga, uppgick för henne plötsligen
ett ljus. Det var den gryende kärlekens sällhet och
oro hon erfor. Hon kände att hon älskade.

"Din kusin är, som du vet, sedan flere år
anställd i kejsarens tjenst och nyligen återkommen
från Frankrike, der han varit sekreterare vid
ambassaden. Den unge mannen, som till följe af en
angelägen resa till Rom måst uppskjuta sitt besök hos
oss, har de största förhoppningar om sig och man har
förespått honom en lysande framtid."

Slottsfogdens inträde afbröt här ett samtal, som för
Maria var allt annat än angenämt.

"Nåväl, hvad har budet att säga?" frågade grefven
och betraktade med en viss förvåning Götz' ansigte,
der det stolta sjelfförtroendet lemnat rum för en
tydlig oro.

"Svenskarne hota att tända eld på skogen och
låta oss omkomma i branden och röken", svarade
Götz. "Budbäraren är just en af våra förrymda fångar
och jag skulle haft god lust att skicka den gynnaren
ett skott, om jag ej fruktat att det skulle påskyndat
skogens antändning."

"Den heliga jungfrun vare oss nådig! skogen brinner
redan", utropade Maria, som närmat sig fönstret,
och visade med handen på de rökhvirflar, som långsamt
ringlade sig upp genom den klara luften.

Grefven trädde fram till fönstret och blickade dystert
nedåt berget, vid hvars fot svenska soldater syntes
sysselsatta med fällande af småträd och framsläpande
af risknippor. Allt tycktes utvisa, att man gjorde
sig i ordning att sätta hotelsen i verkställighet.

"Öppna slottsportarne, Götz", var den lakoniska
befallning, som blef följden af den syn grefven
skådat, och Götz ilade skyndsamt ut för att verkställa
den samma.

Då fogden lemnat salen, började grefven mäta golfvet
med snabba steg. Det syntes att han var häftigt
upprörd. Också var det första gången som Felsenburg
öppnat sina portar frivilligt och utan motstånd
lemnat en fiende tillträde. Det tycktes grefven,
då han för ett ögonblick stannade och blickade upp
till sina anstolta förfäder, som hade de med harm
och vrede skådat ned på sin vansläktade ättling.

"Detta är följden", mumlade han halfhögt, "af min
försummelse att fälla den fördömda skogen. Men hvem
kunde också förutse, att en Tilly skulle låta slå sig
som en stympare och lemna dessa nordiska björnar
vägen öppen till våra nejder. -- Gå in på ditt rum,
mitt barn, och förblif der, medan kättarne våldgästa
vårt hem."

Han tryckte en kyss på Marias panna och lemnade
hastigt rummet för att begifva sig ned på borggården,
der Gustaf Adolf kort derefter höll sitt intåg i
spetsen för en talrik trupp.

I slottets praktfulla riddaresal, dit grefven
infört sin kungliga gäst, stannade Gustaf Adolf,
och vändande sig till grefven, som tyst och dyster
i sin svarta drägt bildade en skarp kontrast mot den
stolta krets af fältherrar och krigare, som omgaf dem,
tog konungen till orda:

"Detta slott gömmer betydliga skatter, tillhöriga det
katolska presterskapet och angränsande orter, hvilka
genom att här fördölja dem hoppats att undandraga
sig rättmätiga krigsgärder. -- Det är ej värdt att
neka, grefve; jag skall, om ni så önskar, sjelf
föra er till deras förvaringsrum. Men nog derom nu;
jag vill sedermera göra upp räkningen med er i detta
afseende. Dessförinnan skall ni stånda ansvar för
den mörka plan, hvars ränker man sammanspunnit inom
dessa murar", fortfor konungen med sträng röst. "Den
falske jesuiten, som var en af anstiftarne till det
forsåt mot mitt lif, som genom en slump afslöjats,
har, liksom hans tillämnade redskap, redan funnit
sin förtjenta lön och gått att stå till räkenskap
inför den högste domaren; men de papper, man funnit
hos den döde, gifva otvetydigt vid handen, att
just detta hus varit härden för de lömska intriger,
hvilka tagit religionen till förevändning och medel
vid anstiftandet af ett afskyvärdt dåd. Jag fruktar
ej edra dolda försåt, ty mitt lif står i Guds hand,
men jag afskyr allt hvad som sker i lönndom och
straffar strängt lönnmördare. Dock, jag vill skona
er och ert hus, men på ett vilkor. Låt kalla hit er
dotter, grefve Felsenburg."

Den i högsta grad förvånade slottsherren efterkom
skyndsamt konungens befallning, ehuru han ej mäktade
fatta hvad hans dotter hade att göra med den mot
konungen anstiftade mordkomplotten, i afseende
å hvilken grefvens samvete emellertid ej var så
alldeles rent.

Då den sköna Maria von Felsenburg ett par ögonblick
derefter inträdde i salen, gick ett sorl af beundran
genom de svenska herrarnes krets, och konungens öga,
som i det samma uppsökte Erik Lillie, såg en lätt
rodnad färga den unge ryttmästarens ansigte,
medan hans blickar fingo en förunderlig glans.

"Träd närmare, min fröken", bad konungen, då han såg
den unga flickan tveksam förblifva stående vid dörren
och blygt nedslå sina ögon för alla de beundrande
blickar, som riktades mot henne. "Det är af er mun,
som er fader väntar sin räddning." Och vändande sig
å nyo till grefven, som alltmera förvånad lyssnade
till konungens gåtlika ord, fortfor Gustaf Adolf:
"Jag återskänker er friheten, grefve von Felsenburg,
på det vilkor, att er sköna dotter i stället ger sig
fången. Dock vill jag binda henne med bojor, hvilka,
såsom jag hoppas, skola blifva henne lätta att bära. I
ryttmästaren Lillie, en af mina tappraste officerare
och en man af ädel slägt, ser ni hennes blifvande
fångvaktare."

Den glädjeblixt, som flammade till i den sköna
frökens öga och den glödande rodnad, som sprang
upp på hennes förut så bleka kind vid åsynen af
ryttmästaren, öfvertygade hvarje betraktare om
att det ingalunda skulle blifva med motvilja hon
skulle gifva sig fången, och sedan konungen med ett
vänligt leende lagt deras händer i hvarandra sade
han muntert:

"Seså, min grefve, nu vilja vi dricka de
nyförlofvades skål i en bägare af det ädlaste vin,
som er slottskällare har att bjuda på. Och sedan,
fröken von Felsenburg, är det min önskan att till
dess ert bröllop kan firas fästa er vid min gemåls
hof, der ni skall komma att blifva en af de skönaste
prydnaderna."

Mekaniskt, som en sömngångare, fullgjorde grefven
konungens befallning. Alltsammans föreföll honom
såsom en elak dröm och såsom en sådan, ehuru af ett
behagligare slag, tycktes det passerade också vårt
förlofvade par.

Så slutade Gustaf Adolfs besök på Felsenburgs gamla
slott och följden deraf blef att i December samma år
på slottet i Frankfurt firades ett glänsande bröllop
mellan ryttmästaren vid smålänningarne Erik Lillie
och den sköna Maria von Felsenburg; och det kunna
vi försäkra våra älskvärda läsarinnor, att aldrig
firrgo de skäl att ångra sin brådstörtade förening
på konungens bud.
 


Lätt, men ganska fint.

Syrach var en helig man, 
tydligt prof han derpå gifvit, 
tydligt har han också skrifvit
"vinet fröjdar menniskan".

Derför ej grimaser gör, 
om en andlig, till exempel,
har sitt eget lilla tempel, 
der han profvar sin likör.


"Lätt, men ganska fint".


Då en god "gästgifvare" 
enligt skriften han skall vara, 
häcklare, mig strax förklara, 
hur det eljest skulle ske!

Nyss en källarglugg mig lät 
skåda i en halfmörk dager, 
profvande sitt vackra lager, 
just en kyrkans vördighet.


Och jag tänkte, när jag fann 
honom med ett glas i handen: 
sådant der, som lifvar anden, 
är dock för en andans man.

Som på Moses förr, ett sken 
sågs uppå hans drag sig gjuta; 
så blott den kan drufvan njuta, 
som förstår sig på bouquén.

Väl jag hörde ej hans röst, 
men hans min dock tydligt sade, 
när han drack och handen lade 
smått patetiskt på sitt bröst:

Af det tunga blir man pint, 
är blott att för hopen sätta; 
men för andligt folk är detta -- 
det är lätt, men ganska fint!

Zéro.



Ett stycke Italien i Norden.

Italien har haft smak, och vi ha sökt smak.
Carl Aug.  Ehrensvärd.


Gunnebo, nära Göteborg.
(Teckning af C. S. Hallbeck.)


En höstafton på 1780-talet -- förmäler en gammal 
Göteborgshistoria -- steg John Hall senior upp från
sin pulpet, svepte om sig den pelsfodrade kappan,
tryckte hatten djupt ned öfver ansigtet och styrde
kosan, ej till någon klubb, ej till någon af de
rikt upplysta våningar, der köpmanna-aristokratien
rörde sig i cirklade menuetter eller smått frestade
lyckans gudinna vid bostonborden, utan till ett litet
aflägset sjömansvärdshus vid Klippan. Malicen ville
veta, att det var ett par vackra flickögon, som med
förunderlig makt till ett så obetydligt ställe drog
Sveriges rikaste och helt visst äfven högmodigaste
man, han, som, då Gustaf III en gång lånade af honom
150,000 rdr, ropade till sin förste bokhållare:
"skrif upp det på vinst- och förlustkontot"
han, som så hemskt frestade all rikedoms gifvare
genom att peka på sin ende son och säga: "se, se,
min son behöfver icke arbeta, han kan aldrig blifva
fattig". Huruvida millionären äfven på kurtisens fält
gynnades af lyckan eller han undanträngdes
af någon fattig, men ung sjöman, frisk i hågen, vet
man ej, och det kan också vara likgiltigt. Men den
der aftonen såg han i krogstugan en gestalt sitta
hopkrupen och huttrande framför spiselbrasan. 
Det var en ung man, hvars svarta hår, blixtrande 
ögon och olivfärgade hy vittnade om, att hans vagga 
stått under en sol mera brännande än i det land, dit 
ödet nu kastat honom. John Hall gaf sig i samspråk 
med främlingen, och denne berättade, att han hette 
Frulli, var född i Italien samt skulptör; vidare, att han 
införskrifvits af Catharina II af Ryssland, för att i ett af 
hennes slott utföra åtskilliga gipsarbeten; men fartyget,
hvarpå han skulle göra öfverresan till Petersburg,
hade strandat vid jutländska kusten och han hade med
ett fiskarefartyg nu kommit till Göteborg, derifrån
han ämnade fortsätta resan till Ryssland. Millionären
funderade ett ögonblick: förmodligen for genom hans
hjerna tanken på, att han kunde vara lika god som en
kejsarinna, vore det än den mäktiga Catharina II. Han
fortsatte samtalet med den italienske konstnären,
och följden af detta samtal vardt den, att Frulli
lemnade alla ryssars sjelfherrskarinna

att bäst hon ville pryda sina slott och bosatte sig
vid Göta elf för att gifva verklighet åt en göteborgsk
millionärsnyck. Frulli gifte sig sedan i Göteborg och var der
bosatt ända till sin död. Ännu finnas i Göteborg
personer, hvilka kunna erinra sig den italienske
konstnären.

John Hall hade, strax bortom den i våra
dagar så blomstrande fabriksbyn Mölndal,
inköpt ett jordområde, hvarpå inom kort uppstod
Gunnebo. Fortifikationskaptenen Carlberg utsändes
på Halls bekostnad att i utlandet studera något
arkitektoniskt mönster, hvarefter den svenske
millionärens sommarbostad kunde uppföras, och
Frulli åtog sig att pryda denna bostad med bilder
ur det skönas verld. Den förre valde till förebild
för Gunnebo en byggnad i grannskapet af Genua, Villa
Serrano, och den sednare anlade en gipsugn och började
sina arbeten, hvilka ännu i dag väcka konstkännarens
beundran. Kongl. sekreteraren Jonas Carl Linnerhielm
(sedermera riksheraldicus) skildrar i sina, om en
mer än vanligt odlad konstnärlig smak samt fin blick
för det sköna så väl inom naturens som konstens
område vittnande, "Bref under nya resor i Sverige"
Gunnebo sådant det befanns i början af århundradet. Vi
meddela här nedan denna skildring, emedan den samma,
i synnerhet hvad Gunnebos yttre beträffar, är giltig
äfven för våra dagar.

"Man far öfver en bro, råkar åter på svår mark, och
är ändtligen vid Gunnebo ägor. Genast emottages man
der af naturens med konsten förenade fägring. En
liten byggnad, kallad Lilla Gunnebo, förbifares,
och kort derefter kommer man på en rund plan,
hvarifrån vägen går rät uppföre en sluttande
höjd, åtföljd å ena sidan af en mur med balustrad
under täta skuggor, å den andra af en häck och
parkens der bakom yfviga trän. Man framkommer då
vid ena sidan af hufvudbyggnaden, utmed flera
eller ända till fem afsättningar, som utgöra
blomster-parterrer. Ofvanföre dem står boningshuset,
fritt och ledigt, af lika täckt som ovanligt
utseende. Det framvisar en vacker façad med 6 Joniska
fristående kolonner, så ställde, att de bakom sig
lemna ett stort utrymme till peristil. I byggnaden
är, efter Arkitekternas språk, mycken mouvement. Den
äger sexton ut- och ingående hörn, och äfven flera
brytningar, jemväl på taket. Dess bredd medger de
många rum den innehåller vid dess ringa längd af
blott 36 alnar. Genom läget på starkt sluttande höjd
äger den åt nedra eller trägårdssidan tre våningar,
hvaraf den understa eller i höga stenfoten utgör
kök, skafferier och källare. Hufvud-façaden äger
blott tvenne. Vid instigande genom stora entrén
kommer man ur förenämda öppna rum eller peristil i
en rund vestlbul, som i sina fyra nicher prydes af
statyer. Derifrån i en stor och hög salong af mycket
anseende, sirad af kannelerade Joniska pilastrer och
öfver dörrarna med allegoriska bas-reliefs. Plafonden
är arbetad i haut-relief, och så med omtanka, att en
der sväfvande ängel tyckes hålla det snöre, hvarpå
ljuskronan hänger. Denna tanke är täck: upplysningen
kommer ifrån höjden: en ängel framräcker den, eller
Geniet, lyftadt på ängla-vingar. Fyra statyer,
föreställande de fyra Årstiderna, intaga salongens
hörn. Till venster om densamma är ett skönt förmak,
der bas-reliefs behagligt upptaga speglarnes ställe
mellan begge fönstren och öfver spiseln. På bordet
mellan de förra var en vacker liggande bild af
hvit marmor. Innanföre detta rum är sängkammaren,
och vidare ett par kabinett, hvilka nästan alla
prydas öfver dörrarna af vackra bas-reliefs. Till
höger inom salongen är en matsal med lika omsorg på
pelarna mellan fönstren. Så väl bas-reliefs som bilder
äro ganska vackra; lyckligt uttänkte af Arkitekten
Hr. Kapitenen vid Kongl. Fortifikationen Carlberg,
åt hvilken hela byggnaden gör utmärkt heder; och
väl exeqverade på stället af en Italienare Frulli.
-- -- Med mycken smak, omsorg och kostnad är allt
arrangeradt; men inga förgyllningar, intet
prål. Fägringen ligger i den goda teckningen och
välarbetningen. Stolar, bord och öfriga möbler äro
alla utvaldt vackra. Man glömmer marmorskifvornas
dyrbarhet vid åsynen af den fot som bär dem: möblernas
klädsel för den ovanliga och goda smaken i deras
former. Bildhuggeriet på dörrar, bord och stolar är
allt ovanligt och täckt: och alltsammans härrör
af Arkitektens omsorg vid den kostnad, som
utan beräkning blef använd af Ägaren, framl.
Hr. John Hall i Göteborg. Bland annat kan
anmärkas  huru äfven i små omständigheter är visad
utmärkt omtanka. Dörrarne t. ex. gå ned
till golfvet utan trösklar. På det de ej
må skrapa på golfvet, äro gångjernen så inrättade,
att de vid dörrens öppnande höja den, men sänka
den åter när den stänges, så att den
då slutar jemt till. Öfra våningen är låg, med många
täcka och små rum, i hvilka sängställena till
en del äro så väl anbragta, att de, såsom 
inbyggda i nicher med dörrar före, icke synas eller
misskläda. Åt trägårds-sidan Det är denna fasad, hvaraf tidskriftens tecknare
å föregående sida lemnat en afbildning. ses utvändigt öfver
salongens fönster en stor bas-relief af 12
alnars längd, föreställande landtmannagöromål
och nöjen. Den är gjuten af bly, en del nyss före
Danska anfallet i Bohus Län år 1788, hvarföre
ock det då färdiggjutna nedgräfdes i jorden,
för att bevaras ifrån förvandling i fiendtliga
kulor. -- -- Nedanföre trappan är en parterr, sedan
häckar, som utgöra lefvande kabinett:
derefter en vattenkonst, omkring hvilkens
bassin och sandplan går en häck i halfcirkel.
Der vidtager parken. -- -- Ur Gunnebo hufvudbyggnad
utgör utsigten åt gårdsidan, öfver parterrerna, 
ett perspektif emellan bocager, slutadt med  en blick
af nämda sjö och kala berg på dess andra
sida, hvilka höja sig till stark  kontrast emot det
frodiga och ljufva af boskéerna. Åt trägården
åter ser man dess parterrer, vattenkonst,
häckar och öfriga anläggningar, samt slutligen
parken, bakom hvilken annan löfskog höjer sig,
och deröfver en sträcka af berg. Äfven här
röjes en vik af sjön vid sidan af parken,
lifligt brytande sin klarhet emot dess skuggor."

Efter Halls död öfvergick Gunnebo
till hans arfvingar, hvaribland var hans beryktade olycklige son,
den så kallade Skägg-Hallen, hvilken under sin
korta lyckotid ibland vistades på Gunnebo, i hvars
park ännu visas en ihålig alm, deri den egendomlige
mannen  ofta om sommarnätterna brukade krypa in
för att sitta och filosofera om allehanda  ting,
dock säkerligen icke om, att han, som "aldrig
kunde blifva fattig", en vintermorgon i Stockholm
skulle hittas ihjelfrusen och ihjelhungrad på en
spiselhäll i en af Ladugårdslandets uslaste kojor.

Äfven Gunnebo blef en af spillrorna vid Hallska
förmögenhetens bekanta skeppsbrott, och den
herrliga egendomen köptes af en slagtare i Göteborg
för en summa, hvilken han lärer tagit igen ensamt
genom försäljningen af takets kopparbeklädnad. Nu
började   Gunnebos mångåriga förnedringstillstånd.
Allt som kunde flyttas från stället och
säljas -- marmorstatyer, vaser, fontäner, balustrader,
orangerier, möbler, m. m. -- realiserades. Det
enda som skonades var haut- och bas-relieferna samt
träsniderierna, hvilka lyckligtvis ej utan mycket
besvär läto bortflytta sig, några möbler samt
Frullis mästerverk, de fyra statyerna i stora
salongen:  "Årstiderna", hvilka ännu stå på sina
gamla platser och hvilkas stora  konstvärde i hög
grad ökas derigenom, att de äro unika.
Men äfven dessa stodo långt ifrån säkra; man
berättar, att slagtarfrun alltid då det var kalas
under hennes värdinnetid på Gunnebo med en helig
Filipstadsrysning för sina gäster visat på de
fyra statyerna och sagt: "Herrskapet får
vara go'a å ursäkta, att vi ha dessahäringa
barbenta otäckingarna qvar. Uschianamejtadå!
Men i mår'n da' sk'a di ut på sopbacken!" Som
man ser, var dock ödet de stackars  "årstiderna"
nådigt. Sedermera kom visserligen Gunnebo
i andra, bättre händer; men synnerligt mycket
gjorde de nya ägarne ej för att återgifva den
plundrade skönheten hennes förra glans.
Detta blef förbehållet den nu varande, sedan år 1869,
innehafvaren af Gunnebo, apotekaren J. G.
Cavalli, den bekante konst- och konstnärsvännen.
Med betydliga kostnader och med arkitekten V.  v.
Gegerfeldt till rådgifvare, skyndade sig herr
Cavalli att restaurera  byggnaden, så väl till
det yttre som till det inre, så mycket som möjligt
återkallande den gamla prägeln. Det inre af
byggnaden erbjuder nu, prydt som det är med taflor
af svenska och tyska mästare samt andra, dyrbara

konstföremål af hvarjehanda slag -- vi nämna särskilt möbler
skurna af Nerpin --, anblicken af ett verkligt konstmuseum.
Och om vi sitta på en af Gunnebos terrasser, med byggnaden
framför oss, en vacker Septemberdag,  då vår himmel brukar
i blå färgton närma sig Italiens -- i sanning, det är endast
björkarne och furorne, stående der i lagrars och piniers
ställe, hvilka minna oss om, att vi äro tusenmila väg skilda
från konstens älsklingsland.

Birger Schöldström.



Lyckan.

Du tror visst, du kan mig fånga, 
Men kanske det ej går så lätt! 
Den konsten försökts af många, 
Men ingen har kunnat den rätt. 
Jag spelat dem tusen små näpna spratt, 
Och just som de trott sig ha' fått mig fatt. 
Då just -- är jag långt, långt borta!

Der klangen af guldet ljuder, 
På rikdomens glittrande stråt, 
På vägen, der allting bjuder 
Med njutningen skynda framåt,
Hos leende flickan med rosenmund,
Öfverallt var jag med, men blott en stund, 
Och se'n -- var jag långt, långt borta!

Se!  Högt öfver fågelns näste, 
Der sväfvar en gyllene sky, 
Så röd som himmelens fäste 
När morgonrodna'n ses gry. 
Den skyn, den måste jag kalla för min,
Och ger du mig den -- då skall jag bli din, 
Till dess -- är jag långt, långt borta!

M*



Sven Wandring.

Berättelse af Lea.

(Forts. o. slut från föreg. häfte, sid. 351.)

4.

Hängbjörkarne kring Elfviken hade med snötyngda
grenar lutat sig öfver dess blanka isrand;
stjernorna hade gnistrat från mörkblå himmel och
små bjällrornas klang lifvat de frustande trafvarne
till raskare lopp. Menniskobarnen hade räknat
ensliga, frostiga timmar och dagar, eller hade de i
varma upplysta salonger räknat nöjen och triumfer,
glada minnen och rosenröda förhoppningar. Dödens
och kärlekens famntag hade vexlats mellan olika
verldar och olika hjertan, och tiden hade fått ännu
en grånad hårlock under det år, som lagts till hans
många föregående.

Fernebo stod åter i yppig sommargrönska. Hällarne
bjödo solstrålarne till lek på sina sammetshyenden,
Elfvikens klara vågor speglade himmel och strand,
björnbärsbuskarne vid trollstenen stodo öfversnöade
af blommor, och fjärilarne jagade hvarandra öfver
ängar och tufvor.

Åter hade Fernebo främmande. Det var den ene af de
båda löjtnanterna, som, redan förra sommaren bländad
af Gerdas skönhet, den han under vintersäsongen i
Stockholm fortfarande hyllat, nu kommit på en åtta
dagars besök för att höra "huru lilla kusin Gerda
befann sig efter sin återkomst till landet".

Huru Gerda befann sig?

Visste hon väl detta sjelf! Till helsan fullkomligt
väl, att döma af rosorna på hennes kind, hvilka
blommade i kapp med dem i trädgården. Men till det
inre -- ack! Sven Wandrings varning till Olivia,
att ej släppa Gerda ifrån hemmet, hade icke varit
obefogad. Hennes skönhet var allt för strålande, att
ej blifva föremål för beundran hvart hon drog
fram, och den enkla prestdottern hade varit firad
i hufvudstadens finare kretsar, mera än hvad hennes
lätt mottagliga, något fåfänga sinne tålte. Hon hade
en hel vinter varit modern, och om hon derunder någon
gång glömt att läsa sin aftonbön, hade hon deremot
alltid kommit ihåg att räkna sina triumfer. Den
ena dagen sade hon till sig sjelf, att hon skulle
vilja lemna hela denna trollkrets, medan ännu var
tid och skynda hem till det tysta Fernebo och till
det hjerta, som med oförminskad kärlek klappade för
henne; den andra stunden tyckte hon sig aldrig kunna
lefva skild från dessa tjusande fester, der hon var
rosen bland blommorna, lågan bland gnistorna, dessa
promenader och spektakler, som kommo henne att glömma
att någonting sådant som tid fanns till, och slutligen
detta fina smicker, dessa väl sagda artigheter,
som likna heliotropens ljufva men qväfvande doft.

Bland alla hennes beundrare hade ingen varit varmare
och trägnare än den nuvarande gästen på Fernebo,
Gerdas slägtinge på mycket långt håll, löjtnant Gösta
M. Slägtskapen med presidentens lemnade honom äfven
tillfälle att oftare än andra omgifva föremålet för
sin beundran, hvilket syntes honom i afundsvärdare
ju mera det väckte äfven andras beundran.

Gerda märkte till sin egen fasa -- ty hon ville vara
trofast -- huru den unge prestens bild der nere i hemmets
bygder blef allt mattare, då hon någon gång ransakade
sitt hjerta.  Det var i sådana stunder hon ville resa
hem -- det var i en sådan stund hon ändtligen reste, då
lärkan slog sin första vårdrill i skyn och blåsipporna
tittade  upp  bakom tufvor och smältande drifvor. 

Hon återsåg sin trolofvade -- ty  det var han ju dock
inför Gud och henne -- men  var det väl
honom hon såg, var han verkligen så förändrad,
som hon fann honom, eller var det hon sjelf, som
var så annorlunda? Detta blida, milda ansigte,
som hon en gång funnit så tilltalande -- hon fann
det nu enformigt, och denna röst, visserligen öm och
hjertlig, men aldrig vibrerande i en varmare
ton -- sådan hon för väl mindes kunde finnas --
ja, hon fann den icke stort behagligare än
ansigtet ... hon ryste för sig sjelf och hennes
handtryckning   blef  kylig,   hennes leende tvunget
...  Flera dagar förgingo sedan, under hvilka
han icke besökte Fernebo, och när han slutligen kom,
var han så stel och tillbakadragen, att Gerda med
sitt häftiga, nyckfulla sinne skyndade bort från
hem och gäst ut i  skog och lundar, der hon
dref omkring lika ihärdigt som sjelfva Sven
Wandring.  Sven, ja! Gerda önskade tusende gånger
att hon haft denne gamle bepröfvade vän i  sin
närhet, men på hela detta år hade hon icke sett en
skymt af honom. Prosten hade  efter den stora
tilldragelsen med Olivias besök återfallit i sitt
vanliga sträfva lynne och mamsell Ulle-Katrine
var vresigare än  någonsin samt påstod, att
Gerda efter sin Stockholmsfärd var ett värdigt
motstycke till hennes afsky, Sven Wandring.

Missnöjd med sig sjelf, sin omgifning och det
närvarande, lefvande blott i minnet af det förflutna, var
Gerdas inre i beständigt uppror. Då begärde den unge
presten en afton att få tala några ord enskilt med
henne. Gerdas hjerta klappade häftigt. Skulle väl
hennes hela framtid i detta nu grundas; skulle
den, åt hvilken hon en gång sjelfvilligt gifvit
sitt hjerta, lösa henne från hennes löfte, och,
om så blefve -- huru skulle hennes öde sedermera
gestalta sig?





Landskap i Dalarne.

(Efter en åt Sv. Familj-Journalen utförd oljemålning:
original till oljefärgstryckt premietafla för
1873 års abonnenter.)



De sutto vid hvarandras sida, hon och den unge
presten, vid stranden af Elfviken. Hans ögon sökte
hennes, som dock voro fästade på de vexlande vågorna.

"Gerda, min goda, kära flicka", började han slutligen
med låg, något upprörd stämma, "mig synes att allt
mellan oss icke är som fordom och att vi måste säga
hvarandra ett allvarligt ord."

"Du säger aldrig andra", svarade hon litet häftigt.

"Du hörde dem dock gerna förr, men du har under din
bortovaro hört andra och gladare. Jag anklagar dig
icke, men -- jag önskar du aldrig varit från hemmet!"

"Också du! Det är som om jag gjort något riktigt
illa. Ni ville väl alla att jag i evighet skulle
suttit här på Fernebo och förvittrat som ett snäckskal
på stranden, sköljdt af de entoniga vågorna."

"Det kunde må hända varit lika bra som att likt
en spån drifva omkring på ett oroligt haf, för att
slutligen försvinna deri."

"Olycksprofeter äro ledsamma."

"Vi skola ej säga hvarandra bittra ord, Gerda. Du vet
att jag sjelf mången gång tvekat vid att erbjuda dig
att dela min obemärkta framtid. Du har varit modig
förut, men -- du är det icke mera, och just emedan
jag älskar dig så högt,  afsäger jag mig i detta
nu den lycka, hvarom jag en gång drömde. Du är för
lysande, för rikt begåfvad för att bli' hustru åt en
fattig landtprest; det är i salongerna du skall göra
lycka. Jag borde funnit det förut och anklagar också
ingen annan än mig sjelf."

Gerda teg.

"Jag har", började han åter, "sett föga eller intet
af stora verlden, men jag kan begripa, att jag bland
dess lejon skulle göra en slät figur. Om nu ditt
unga hjerta blifvit intaget af något bland dem --
rår du väl så mycket derför, du lifliga, oerfarna
barn! Men jag vore mer än straffvärd, om jag ej
återgåfve dig din frihet, ditt lugn, om jag bunde
dig vid min obetydliga person."

"Du tyckes sjelf vara särdeles angelägen om din
frihet", svarade Gerda med någon bitterhet.

"Gerda!" utbrast mildt den unge mannen, "hur kan du
ha' hjerta att säga så?"

Nu var hans ton så varm, så innerlig, att Gerda måste
se upp i hans ansigte. Och vid det hon så gjorde,
smälte isen kring hennes hjerta och fyllde med
tårar hennes ögon. Honom, som hon på sätt och vis
varit otrogen, som hon plågade och marterade genom
sin nyckfullhet, som hon nästan tvingat att afsäga
sig hoppet om lycka, satt han icke der med af kärlek
strålande ögon, färdig dock att offra sig för hennes
sällhet, ty hon visste allt för väl att det var ett
offer, då han återgaf henne hennes löfte -- och för
hvem ville hon å sin sida offra honom? För en ung man,
som hon kännt några månader, om hvilken hon blott
visste, att han dansade väl, hade ett elegant sätt
och en förmåga att säga qvickheter, som framkallade
bifallsleenden i salongerna!

Det var som om en blixt slagit ned i Gerdas själ och
upplyst allt der inne: tomheten i det lif hon fört,
fullheten i det hon höll på att afsäga sig. Liflig
som alltid, räckte hon båda sina händer åt den unge
mannen och hennes ton var ödmjuk då hon hviskade:
"förlåt, o förlåt och glöm! Mitt hjerta har aldrig
upphört att älska dig, men mina sinnen ha' bländats
af glansen -- kan du, vill du älska mig som förr?"

En glädjestråle sprang upp i hans öga, men slocknade
snart. Han teg en stund stilla, men hans röst var
lugn som vanligt, då han derefter svarade:

"Älskar dig gör jag alltid, men jag vill ej begagna
mig af din godhet i detta ögonblick; du skulle kanske
ångra den i det nästa, ty du är nu upprörd, och då bör
man aldrig besluta något. Jag beger mig nu hem och
återkommer ej hit förr än om fjorton dagar. Ransaka
under denna tid ditt hjerta, och frukta framför allt
ej att säga mig sanningen. I mig skall du alltid
finna en vän, aldrig en domare."

"Jag tackar dig!" svarade Gerda med lågande kinder
och rösten darrande af förtrytelse, "men jag kan vara
min egen både vän och domare."

Och i ilande fart vände hon sina steg mot hemmet, utan
att mera bevärdiga med en enda blick den otacksamme,
som "försmått henne".

Den unge presten satt tankfull qvar och såg
huru vågorna stego och föllo. Sådant var också
hennes sinne. Men han visste derjemte, att då
dettas vågor lade sig, kunde ingen i sitt djup
så återspegla himlen som hon. Det var
bara fråga om huruvida dessa vågor mera skulle
jemna sig för honom. 

Med en suck steg han upp och
vandrade långsamt genom den lilla skogsstigen
mot hemmet till, under det qvällens skuggor
allt mera tätnade omkring honom.  

Det var morgonen  derpå som Gerda, just då hon stod
framför den lilla fyrkantiga spegelbiten uppe
på sitt rum och rullade upp sina lockar, hörde en
vagn köra upp i alléen. Hon tog ett steg fram till
fönstret, just som vagnen höll framför trappan, och
vid det hon såg hvem den främmande var, öfvergöts
hennes ansigte af en purpurglöd, som täflade med
morgonrodnadens, och hon måste draga ett djupt
andedrag för att skaffa sig luft. Det var han,
löjtnant Gösta, som kom -- för hennes skull och för
ingen annans, det kunde hon begripa. Gerda kände sig
på samma gång glad och beklämd; hon jublade öfver
detta angenäma afbrott i den hvardagliga tråkigheten
och hon önskade honom hundra mil bort. Hennes
ögonblickliga omsorg var emellertid den att kunna
i sin välkomsthelsning nedlägga en god värdinnas
artighet, hvarken mer eller mindre, och just som hon
beredde sig att åt sitt ansigte förläna ett höfviskt
lugn, rycktes dörren upp och -- mamsell Ulle-Katrine
inträdde, gnistrande, blossande och med en teint som
gick i gröngult.

"Hvad sa' jag i fjol, då den der dumma Stockholmsresan
företogs?" började hon. "Jo, precist hvad som
inträffat, nämligen att Fernebo, förut ett hederligt
hus, skulle bli' en röfvarkula, och det slog in. Der
är en bandit der nere, som söker sitt rof. Gå ned och
tag emot honom du, det är ingen närmare till det.
Fy för en sådan ungdom! Jag skulle skämmas, om jag
vore som du!"

"Jag skäms också -- men för ålderdomen", svarade Gerda
lugnt och gick förbi gumman och ned att taga emot
löjtnant Gösta, som strålade af återseendets fröjd.

Prosten var också idel solsken; äfven han fägnades
åt ett sådant afbrott i sin enslighet, och nu
förflöto några glada dagar på Fernebo, trots mamsell
Ulle-Katrines misshumör, som dessutom alltid var
värst i början. Det störde för öfrigt alldrig husets
ordning, och ingen kunde säga, om mamsell Ulle-Katrine
sjelf var aldrig så het, att hon någonsin svedt en
maträtt.

Löjtnant Göstas ögon talade allt mera ett språk
som ingen, minst Gerda, kunde missförstå. Men hon
fruktade att han skulle kläda det i ord, ty hennes
inre var alltjemt tveksamt och den unge prestens
sorgsna, milda blick framstod oupphörligt för
hennes minne. Hon visste hvad och hvem han var;
alla talade om hans stora värde, hans jemna, vänliga
sinne, hans varma deltagande för andra, synnerligast
de lidande. Hon mindes huru ofta de talat om att lefva
här nere så, att deras förening kunde fortfara i ett
högre lif. Skulle hon väl kunnat tala så med Gösta,
i fall han varit hennes trolofvade? Aldrig, det kände
hon. Han var glödande, liflig, öm och uppmärksam,
men hvad han tänkte om högre ting eller om han ens
tänkte på dem, -- det visste hon icke, det trodde hon
knappast. Hans närhet ingaf henne liksom ett slags
yrsel, under det den unge prestens alltid verkade
lugnande och ledande. Och dock! med Gösta skulle
hon få lefva ett brusande lif, ett lif af nöjen
och njutning, ty om någon var ett verldens barn,
så var det han, under det hon å andra sidan skulle
få lefva ett slags klosterlif, aldrig uppmärksammad
af andra, alltid omgifven af hederligt, men -- tråkigt
och intresselöst landtfolk! Förenad med Gösta, skulle
hon aldrig kunna glömma att hon svikit sitt första
löfte; förenad med den unge prestmannen, aldrig att
hon för evigt sagt farväl åt verldens fröjder -- ja, i
sanning! hon kämpade en strid, som icke var lätt; och
hon kämpade den ensam, ty på sina stundom brinnande
böner tyckte hon sällan att någon hugsvalelse följde,
ännu mindre kraft till något beslut, och hon kände att

ett sådant var af nöden, ty hon förstod, att Gösta
denna gång ej skulle resa utan att hafva förklarat
sig. Hon trodde derjemte att hennes far med bifall
skulle se denna förbindelse, ty löjtnanten hade ett
namn och väntade en förmögenhet, och för ingendera
var prosten känslolös.

Så förflöto ytterligare några dagar, under hvilka
löjtnant Göstas ömma känslor synbart voro i stigande,
utan att han dock kunnat få tillfälle att yttra dem,
ty Gerda motverkade med en förslagenhet, som nära på
gjorde honom förtviflad, hvarje tillfälle till något
enskilt meddelande.

Efter en båtfärd på Elfviken under det herrligaste
månsken hade man en afton bjudit hvarandra god
natt och gått upp hvar och en till sig. Men Gerdas
sinne var i allt för stark spänning, att hon
skulle kunnat somna. Hon satt länge vid fönstret
med kinden stödd mot handen, men slutligen blef det
henne för qvaft. Hon måste ut, om också endast för
några ögonblick, och så svepte hon om sig sin schal,
gick sakta nedför trappan, igenom trädgården och in
i den lilla parken, som utgjorde en fortsättning
deraf. Här vandrade hon upp och ned i de ensliga
gångarne, genom hvilkas lätta löfhvalf månen sände
glittrande silfverpilar. Slutligen slog hon sig ned
under en alm, vid hvars fot en mossbänk inbjöd till
hvila. Full af oroliga tankar dolde hon ansigtet i
sina båda händer, öfver hvilka lockarne föllo täta
som en nattlig skugga. Icke många ögonblick hade
hon suttit så, förr än hastiga fotsteg genljödo
mot sandgången, och innan hon ens hunnit resa sig,
fattades hennes båda händer med mildt våld af ett par
andra, och en stämma, som Gerda allt för väl kände,
yttrade med afbrutet, darrande tonfall:

"Förlåt mig, dyra Gerda, att jag uppsöker dig här på
detta ställe och vid denna tid, men jag måste tala,
om ej mitt inre skall sönderspringa af all den glöd
det gömmer!"

"För Guds skull, tyst, säg ingenting!" bad Gerda
med ångest och sökte att slita sig lös från de fasta
händer, som endast släppte hennes egna för att nästan
krampaktigt sluta sig kring hennes lif.

"Begär det icke, Gerda, ty det öfverstiger min
förmåga" -- och nu följde om hans känslor en
bekännelse, så glödande, så häftig, att Gerdas
förstånd nästan omtöcknades. Han hade älskat henne
från första ögonblick han såg henne; han skulle älska
henne till sitt sista, och aldrig -- det svor han
dyrt -- skulle en annan qvinna kunna intaga den plats i
hans hjerta, hvilken Gerda fyllde så helt och hållet.

Det var lif, det var eld, det var passion! Gerdas
inkast blefvo allt mattare; hon kände sig allt mera
hänförd, allt mindre stark i sin förut gifna tro. Och
dock bjöd hennes samvete henne att högt bekänna
denna. Och hon fick ett ögonblicks kraft: hennes
läppar framstammade hennes hjertas hemlighet, hon
tillstod, att hon var bunden vid den unge prestmannen,
som Gösta sett i hennes fars hem året förut och att
hon aldrig skulle kunna känna sig lycklig, om hon
bröte detta frivilligt gifna löfte.

Löjtnant Göstas ordström hejdades för ett ögonblick,
men också endast för detta. I det nästa bevisade han
henne med alla sofismer som stodo honom till buds,
att ett dylikt så godt som i barndomen gifvet löfte på
intet sätt vore bindande och att hon nära på beginge
ett sjelfmord genom att inviga sig åt ett lif, som
genom sin enformighet skulle döda henne, och åt en
person, som i intet fall förstode att uppskatta henne,
ja, som var kall och känslolös, ty det kunde ju alla
se att han var. Och slutligen skulle hon äfven begå
ett annat mord, ty han, Gösta sjelf, skulle, det
kände han, aldrig hafva mod att lefva utan Gerda --
och kunde hon sedan lefva lycklig med vissheten
att hafva krossat hans tillvaro, ja, då ägde hon
intet hjerta, då var hon icke den varma, englagoda
qvinna han tänkt sig, och då -- Göstas armar omslöto
henne allt fastare, han kände huru hon af rörelse
skälfde i hans, och hans läppar tystnade för att i
yrande glöd söka hennes, då -- hvad var det! Klara
toner ljödo genom qvällen och de första takterna af
"Djupt i hafvet på demantehällen" träffade hennes öra
... Det var Sven Wandring som blåste, hon igenkände
nog hans toner, och i ett nu var det närvarandes 
förtrollning bruten och minnet af hennes
barndom, af moder, syster och trolofvad drog som en
ljusstrimma genom hennes själ. Med kraft reste hon
upp sitt hufvud, hennes ögon strålade af en sällsam
glans, sakta men bestämdt sköt hon den öfverraskade
Gösta åt sidan och lätt, som när sommardimman flyr
för solstrålen, skyndade hon öfver stigar och tufvor
till det håll, från hvilket tonerna kommo, lycklig
att ändtligen finna ett trofast sköte, i hvilket hon
kunde nedlägga alla sina bekymmer, sina tvifvel och
sin svaghet.

Då på den tidiga sommarmorgonen första ljusstrimman
bröt fram, föll den på Gerdas och Sven Wandrings af
lycka skimrande ansigten. De båda trofasta vännerna
sutto ännu qvar under hängbjörkarne, der han så ofta
suttit med Olivia, och Gerda räckte honom sin hand
i det hon yttrade:

"Gud vare lof, Sven, att du kom! Nu ser jag klart och
nu är min själ i jemnvigt igen och allt det förflutna
tyckes mig som en tung dröm!"

"En tocken kan också hafva sin nytta med sig", menade
Sven. "En känner sig så full af tack och lof när en
vaknar."

"Ja, du har rätt.  Jag kan ej nog tacka Gud och dig,
att jag i tid insett, att allt det smicker, jag hört,
höll på att förgifta min själ och vända min håg från
lifvets sanna lycka till den skenbara. Säkert hade
jag i denna stund djupt ångrat, om jag i går gifvit
vika för den berusning, som då fattade mig."

"Det kan hon lita på. Ett hjerta som bryter sin tro
finner aldrig frid. Och om hon också blefve som ett
falnadt blad, så hölle pastorn henne kär ändå, medan
de höga herrskaperna inte gittade titta på henne
en gång, för sådan är verldens sed: i dag en ros,
i morgon en annan."

"Och du säger, Sven, att Theodor sagt dig nu senast,
innan du träffade mig, att han alltjemt håller mig
lika kär?"

"Jag säjer'et och jag står för'et. Minn sej på hur
han vårdade sin gamla mor när hon gick så i barndom
igen, att ingen annan mäktade ha' tålamod. Tocket
der ä' en profbit på hjertat, kan hon väl begripa.
Inte kan jag säja, om hon, Gerda, är fullt värd'en,
men hon kan tacka Gud att hon funnit'en på sin väg,
för han är just som ett staket, som ta'r emot när
hon vill spira öfver."

"Jag önskar han vore här, så jag kunde få afbedja
min orättvisa", sade Gerda sakta.

"Nu talar hon så Vivan skulle höra henne, och den som
'nörnar' honom en smula, det är Sven. Var lugn hon,
gullögat mitt, i morgon så dags har hon allting på
det klara med den ärans mannen, och nästa år vid
denna tiden blåser Sven Wandring på sin näfverbit en
bröllopsmarsch som skall höras öfver två socknar och
lite på den tredje."

"Du gamle Sven! Hvad du ändå är god och trofast! Om
du hade någon hjertans kär, skulle väl intet i verlden
kunna förmå dig att svika henne!"

"Ne-ej", svarade Sven betydelsefullt, "till och
med om hon aldrig anade att jag bure hennes bild
invärtes. Och är en då så lycklig att vara afhållen
tillbaka -- usch nej, då! lika gerna kunde en liten
fågel bli' förvandlad till en gråsten."

"Har du aldrig älskat, Sven?"

"Hm! yttrade Sven och rodnade så vackert som en ung
flicka, "det kunde allt hitta på att hända."

"Och hon har tyckt om dig igen?"

"Var det reson, det? -- ett sådant vindfälle som jag!"

"Stackars, stackars Sven!" Och Gerdas hand lades
vänligt på Svens axel. "Hon har då intet hjerta,
denna flicka!"

"Lika rent som englarne inför Guds tron."

"Och ser ändå inte dina förtjenster."

"Såg hon sjelf nyss vördig pastorns? Mina, om jag
har några, lära väl vara svåra nog att upptäcka,
och om de också skymtades, så ... Vi ska inte tala på
den leden, Gerda, för jag står inte ut me't. Men det
må jag säja henne, att så gladelig stund som i går,
när min näfverbit nörnade henne i tid, har jag inte
uppleft på öfver år och dag -- för jag vet hvad sorg
det skulle gjort Vivan, om hon, Gerda, svikit den,
som är så värd att äras och älskas. Hon skall lofva
mig att skrifva till Vivan om detta!" 

"Det lofvar jag dig, Sven!"

"Tack så vackert! Herre Gud, att jag skulle upplefva
den dag, då min lilla näfverbit skulle bli' någon
menniska till nytta! Jag kan nu för visso hoppas,
att när jag går bort åtminstone ha' uträttat en god
gerning. Jag känner att jag efter denna dag skall
bli' så lätt till sinnes, som en fågel; lifvet har
sina fägnestunder, och vet hon, Gerda, att i dag,
likasom en gång förut, då Sven Wandring hade ett
lyckokast, längtar han bara efter ett par vingar,
för det är så tungsamt att vid tocka tillfällen
hålla sej vid jorden."

"De komma nog, Sven, de komma kanske allt för tidigt
för oss, som hålla så mycket af dig, Vivan och jag."

"Hon menar då att Vivan tänker på mig ibland?"

"Ja, vet du Sven, att vore jag elak, kunde jag blifva
afundsjuk, så mycket talar hon om dig i sina bref
till mig."

"En skulle inte kunna få höra ett?" frågade Sven,
i det han vände sig åt sidan och ryckte upp en
handfull gräs.

"Du skall få höra dem alla, Sven; jag har gömt
dem enkom för din skull. Hon frågar så ofta om du
någonsin ta'r dig någon hvilostund i din lilla stuga,
men jag har sagt henne hvad jag sjelf i bref hört
hemifrån, att äfven om du ville, skulle du knappast
kunna det, sedan du rymt in så många fattiga der."

"Det är så ståtligt att ha' hyresgäster", menade Sven.

"Ja, och som betala så bra", log Gerda.

"Precist lika mycket som jag sjelf när jag ta'r
herberge i skog och mark, och då bor jag ändå mycket
förnämligare; men stugan är mig kär ändå för hennes
skull, som gett mig den. Men se! nu gryr dagen allt
mer och mer. Gå nu hem och hvila sig en stund i frid
och ro och låt så lyttnanten få afskedspass, om så
vore i morgon dag. Jag beger mig med samma åstad till
pastorn, så han må veta huru han har'et. Och så tycker
jag att j båda ska tala med prostem så j kan bli'
trolofvade på ärligt sätt. Det vet jag, att vördig
pastorn länge önskat, fast hon satt sig emot'et."

"Du vet bäst sjelf, Sven, hur häftig pappa är och
hur gerna han vill att jag skall göra ett 'lysande
parti'."

"Detta lyser rätta vägen till himmelriket, och det bör
väl en prestman anse för bäst, vet jag. För resten,
Gerda, om jag känner henne rätt, har hon så mycket
af fädernet i sig, att hon nog kan tåla vid en dust
för sin kärlighets skull. Och nästa vår veta ju
alla menniskor att pastorn blir komminister: och då
vill jag se hvad som kan hindra. Farväl med henne nu,
gullögat; i morgon qväll återser hon sin hjertevän!"


Det var en klar septemberdag året derpå. Skogen stod
ännu lummig och tät, ehuru en rödgul skiftning antydde
att förgängelsens engel redan andats derpå. Det var
tyst i lunderna kring Fernebo, ty fåglarne hade lyftat
vingarne till flygt mot södern. Nyponbuskarnes röda
bär glänste som rubiner och i de lätta spindelnäten
mellan grenarne glittrade daggperlor. Fuktig som
af glädjetårar smög sig murgrönan omkring fönstret
utanför Gerdas lilla vindskammare, der ett par väninnor
till henne voro ifrigt sysselsatta att utgallra de
finaste myrtenqvistarne till hennes krona, ty i dag
skulle Gerda räcka sin hand åt sin ungdoms älskade,
nu mera komministern i Vårsätra.

"Hvem är som kommer der nere på vägen?" undrade en
af tärnorna; "minsann tror jag icke det är Sven Wandring!"

"Nej, dertill går han för långsamt."

"Jo, men det är ändå han, det syns nog på lutningen framåt."

"Visst brukar han gå lutande, men ej på långt när så mycket."

"Får jag se", bad Gerda och trängde sig fram till
rutan. Innan hon ännu fått sigte på honom, afgjorde
vandraren sjelf tvisten i det han började blåsa en
liflig marsch. "Det är Sven, det är Sven!" ropade
alla flickorna, och nickade från fönstret vänligt
mot den allbekante vandringsmannen, som med ett
fryntligt leende aftog till genhelsning sin nya
kaschett.

Sven var riktigt fin i sina helgdagskläder och med en
blomma i knapphålet. Också var han ordentligt
bjuden till bröllopet och skulle ej för någon del velat
uteblifva. Han hade denna dag stålsatt sig äfven mot
mamsell Ulle-Katrines onda ögon. Och onda voro både
de och hon sjelf, men för anrättningarne skulle hon
åtminstone icke behöfva skämmas, det hade hon lofvat
sig, om hon också icke kunde annat på brudparets
vägnar.

Sven kom nu litet förut på dagen, ty det kunde ju
hända, att Gerda ville anförtro honom något litet
uppdrag, ville tala med honom ett eller annat
ord i förtroende. Och det slog minsann in. Sven
var både välkommen och välbehöflig och lycklig i
proportion. Men hur lycklig han var, kunde han icke
låta bli att allt emellanåt sucka djupt vid tanken
på att vid denna högtid saknades en gäst, som åt
den samma skulle gifvit tusendubbladt lif och glans,
nämligen Olivia.

Men bref skulle komma senare på qvällen, det trodde
alla, ty det var postdag och Olivia var långt förut
underrättad om när bröllopet skulle stå.

Icke nog med att sjelfva prostgården invändigt var
klädd med löf och blommor; logen var så äfven: och der
skulle senare på qvällen folket få ta' sig en sväng,
och spelmannen, den sjelfskrifne, var Sven Wandring.

Vigseln var förbi. Den hade förrättats i kyrkan,
och på ditvägen hade Sven mycket riktigt blåst den
utlofvade bröllopsmarschen, som, om den icke precist
hördes öfver "två socknar och litet in på den tredje",
likväl var klar och ljudelig nog. Folket höll just
på med den omtalade svängen på logen, lifvade af
Svens trollska näfverbit, som aldrig trakterats med
större mästerskap, än denna afton. Med högröda kinder
och glänsande ögon snodde par efter par omkring på
jernskodda klackar, gjorde okonstlade glädjeskutt,
skreko sitt "tjo" så det gaf eko i logen och passade
allt emellanåt på att mellan dansarne klappa den
hederlige Sven Wandring på den tunna axeln, der han
satt uppflugen i ena hörnet på en upp- och nedvänd
med löf omgjordad öltunna, Brudparet, prosten och
alla gästerna voro flere gånger nere och åskådade
dansen och sjelfva mamsell Ulle-Katrine tvingades att
för ett ögonblick lemna slef och visp för att se på
folkets fröjd.

"Åh ja", mumlade hon, "de som bara äta upp hvad andra
haft besvär att laga till kunna gerna roa sig; det
skulle jag också göra, om någon annan ville mata mig,
men det har ännu ingen gjort."

"Det är bra roligt att se deras glädje", yttrade
domarens fru, som stod närmast mamsell Ulle-Katrine
och som tyckte att hon borde säga något.

"Vet jag visst!" fick hon till svar. "De se ut som
vildar allihop. Jag har aldrig kunnat med dans."

"Ah, i ungdomen ha' vi väl dansat litet hvar."

"Inte mer än klockstapeln, för min del. Jag hade
minsann annat att göra. Rörde jag fötterna, så var det
för att trampa väfven eller spinnrocken. Men andra
tider, andra seder, och nu kan folk inte slagta en
gris, utan att ställa till kalas och dans på honom."

"Men en sådan glädjefest som i qväll ... Om man då
ta'r sig en sväng ..."

"Glädjefest -- åhja, det förstås. Ändan kröner verket,
fast Gud skall veta jag önskar dem ingenting annat
än godt. Nå, så ha' de ändtligen skumpat ut denna
dansen och man får en stunds hvila i öronen efter
Wandringens otäcka näfverbit. Tyst, hvad var
det? Börjar han igen?"

"Nej, det är postbudet, tror jag, som dagen till ära
blåser i lur."

"Så ja! då skall den ha' mat och traktering; bäst att
ge sig in, annars ta' pigorna, de slamsorna, likt och
olikt. Här är då för resten som en gästgifvaregård;
flock ut och flock in och aldrig ett ögonblicks ro."

Senare på aftonen åts på gammaldags vis en grundlig
och genomgående qvällsvard vid det i hästsko dukade
och med blommor prydda bordet i salen. På brudens
uttryckliga begäran hade Sven Wandring fått
plats vid ena bordsändan bland alla de "förnäma"
gästerna. Han satt der helt blyg och generad och hade
bestyr med sin lugg allt emellanåt. Likt grenarne
af en tårpil ville den beständigt nedåt. Sven

åt litet eller intet och drack ännu mindre
af de många vinsorterna. Hans tankar voro
ofta på besök i främmande land hos en kär
person, och han hindrades på intet sätt i dessa
utfärder, alldenstund ingen talade till honom.

Vid skålen för brudparet bad han inom sig af hela
sin själ till Gud för deras lycka. Vid de andra
skålarne reste han sig mekaniskt, för att visa att
han både hörde och såg, men hans tankar hade då
redan å nyo gifvit sig på flygt. Slutligen anhöll
prosten sjelf om några ögonblicks uppmärksamhet:
han hade några ord, en systerlig helsning att framföra
till brudparet från hans älskade dotter Olivia ...

Nu fick Sven Wandring både lif
och färg, och hans glänsande ögon
tycktes vilja uppfånga hvarje prostens
ord innan de väl hunnit öfver dennes läppar.

"Jag har", började prosten, "nyss haft glädjen
emottaga bref från henne, deri hon säger
er, mina barn, att hela hennes själ, alla
hennes tankar denna dag äro egnade er. Djupt
saknar hon att ej kunna som hon skulle velat
personligen närvara vid eder förening,
hvars betydelse hon så mycket djupare fattar som
hon sjelf i dessa dagar bortgifvit sin hand och
sitt hjerta ... ja mina vänner! det är en glädje,
en öfverraskning ... jag ber er med mig tömma
ett glas  för min äldsta dotters nyligen ingångna
trolofning med legationssekreteraren vid
österrikiska ambassaden i Paris, grefve
Herrman v. Steinert!"

Ett  allmänt   sorl uppstod bland de nu allt mera
lifvade gästerna; glas klingade och utrop
af förvåning och förtjusning aflöste hvarandra,
men ingen märkte att ett glas blef orördt och
att genom den öppna dörren gled ljudlös som en skugga
en af gästerna ur salen och syntes icke mera i
det glada bröllopslaget ...

Men långt sedan ljusen i bröllopssalen slocknat och
gästerna begifvit sig hemåt på skilda vägar, ljödo än
från skogen, än från sjöstranden skärande, brutna
toner; än smärtsamt klagande, än vemodigt ljufva, än
vilda, som ett förtviflans skri, tills de slutligen,
efter att hafva blifvit allt svagare och svagare,
upphörde med det gryende morgonljuset.

Annandagsbröllopet medförde för bruden hennes
första sorg under det nya skedet i hennes lif.
Ett par af tjenstfolket, som varit ute i
något ärende, kommo bestörta hem och berättade,
att de funnit Sven Wandring under hängbjörkarne
på mosskullen -- död, men med ett leende på läpparne,
som om han legat och sofvit. De hade också
i början trott detta, ty det var så vanligt,
att han om nätterna lånade hus under träd och
buskar;  men då de gått fram för att väcka honom
och skämta med honom för det han ej vaknade, fast 
solen stod så högt på himlen, hade de
förstått att intet solsken mera kunde lifva
dessa stelnade drag, intet dagsljus spegla sig i de
brustna ögonen. Sin näfverbit höll han ännu hårdt
i handen och hufvudet lutade tungt mot den ena af de
båda björkarnes stammar.

Djupt upprörd skyndade Gerda med sin make till den
bortgångne vännen, och det var ett sorgligt tåg då
denne af några drängar bars till sin stuga, den han
nu för första gången tog i besittning. De innevarande
"hyresgästerna" drogo sig vördnadsfullt undan, då
ägaren sålunda höll sitt intåg.

"Si", sade den ene af drängarne, "han har nog frusit
ihjel, för det har frostat dugtigt i natt och han hade
väl liksom vi litet hvar tagit sig ett glas mer än
vanligt, fast han annars inte var af den ullen. Men
han tålte ingenting.
Och att då komma från värmen inne och ut i kalla
nattluften och lägga sig på bara marken när man har
en så uslig kropp -- det kunde han inte stå ut med."

"Ja", inföll den andre drängen, "litet snurrig var
han allt i hättan, för jag hörde långt ut på natten
hur han blåste på sin näfverbit som om han blåst
för ett helt regemente, än fort och än långsamt,
men inte på någon riktig ton -- och det höll han på
med ända tills jag somnade."

"Men nu ligger han der och skrattar åt alltihop",
yttrade den tredje drängen, "lika ljusmild och glad
som i lifstiden. Sökas får i bygden efter hans like
och aldrig kan väl någon sätta det lif i unga och
gamla som han."

"Theodor", sade Gerda under tårar till sin make,
"tag näfverbiten ur hans hand; vi skola gömma den
till Olivia."

Den unge prestmannen gjorde så, och då Gerda mottog
detta språkrör för de skiftande och rika känslorna
hos en varelse, som aldrig riktigt tillhört jorden,
föllo hennes tårar varma deröfver, och hon gick bort
till den afsomnade för att ännu en gång blicka på de
milda dragen.

"Så fick du då dina efterlängtade vingar, du ensliga
stackars sångfågel!" hviskade hon och strök sakta
med sin hand öfver slumrarens bleka panna. "Hvila i
frid! Sent skall du glömmas af alla som kännt dig,
och aldrig, aldrig af Vivan och mig!"

En ljusstråle gled i detta ögonblick in genom det
lilla fönstret och förmälde sig med leendet på Svens
läppar. Det gick som ett skimmer genom stugan och
alla de innevarande kände tydligt, att Guds frid
gästade der inne.

Då man berättade om Sven Wandrings bortgång för
mamsell Ulle-Katrine, syntes hon först bestört,
men utbrast sedan med sin vanliga vresiga ton:

"Nå ja, om jorden har en odåga mindre, är det en
vinning mer, och att han skulle ge upp andan i skog
och mark kunde man veta förut. Det har jag alltid
trott. Jag har då haft mera förtret af salig menniskan
i lifstiden, än han var värd. Det är just lugnt att
han är borta."

Men ett par dagar derefter, då Sven fått sin vackra
kista, fanns under hans hufvud ett nysydt örongott
med vackra, fast gulnade spetsar. Hvem hade lagt dit
det? -- Ingen ville erkänna gåfvan. Men Gerda hade
sett de der spetsarne förut -- i mamsell Ulle-Katrines
byrålåda.

*

Året derpå firades i Fernebo gamla prestgård åter en
bröllopsfest, så lysande och storartad, att mamsell
Ulle-Katrine var ond i sju veckor före och sju veckor
efter den samma. Det var Olivia, som från främmande
land anländt med sin brudgum och flera förnäma gäster,
för att i helgden af det gamla hemmet knyta sina nya
band.

Sjelfva bröllopsdagens förmiddag öfverraskades hon
af sin brudgum, under det hon stod lutad öfver en
utdragen chiffonierlåda, sorgset betraktande ett litet
föremål, som hon nyss vecklat upp ur ett silkepapper.

"Hvad! tårar i dina ögon, min älskade!" utropade
brudgummen med öm oro i det han kysste en af hennes
ljusa lockar. "Är det ingenting du vill anförtro
mig?"

Tyst sköt Olivia det lilla föremålet till honom.

"En näfverbit, tror jag. Säkert är något minne
förbundet med den samma eller någon historia?"

"Ja, min vän; historien om en sångfågel och ett hjerta
-- jag skall berätta dig den en annan gång."



Uttydningar.

Lösning af Logogryfen i föregående häfte, sid. 352:
Skogsfrun, hvaraf fås: skog, fors, krus, so, ko, kon,
korg, korf, grus, rus, krog, skruf, ro, skur, sko,
sur, ok, kors, snus, rof, korn, gro, os, nog, uf,
sus, sof, fusk, ur, grof, rusk, gno, fog, sug, kur,
uns, oss, fru, ros, nos, for, snok, ung, ugn, nu.

Lösning af Charaderna i föregående häfte, sid. 352:
n:o 1, Prisutdelning; n:o 2, Barnbarn.



Rättelser: 

Sid. 48, andra spalten, 5:te rad. uppifrån,
står: aktningsvärda; läs: anmärkningsvärda.

Sid. 137, andra spalten, sista textraden nedifrån,
står: Asauros Laguli; läs: Asauras Lazuli.

Sid. 138, första spalten, tredje raden uppifrån, 
står: skönt behag, läs: skärt behag.


Extrablad af

Svenska Familj-Journalen.

Anmälan.

Svenska Familj-Journalen
anmäles härmed till fortsatt ny prenumeration och
subskription för nästa år.

Vår sträfvan att i allt hvad möjligt är oupphörligen
söka göra tidskriften allt bättre och mera värderik
har föranledt oss att

1:o för redaktionens ännu bättre besörjande förstärka
redaktionskrafterna med ett par erkändt skickliga
ordinarie medhjelpare;

2:o   förnya  den af oss förut tillämpade idéen
-- att utfärda  inbjudning  till   en   omfattande
litterär pristäflan,
för att sålunda söka tillföra tidskriften värdefulla bidrag af
ännu flera framstående skriftställare
och  på  så  sätt framkalla förtjenstfulla
krafter på litteraturens område.

3:o. För att öka värdet af tidskriftens illustrerade
afdelning och få tillfälle samla ännu flera bilder
från fosterlandets skilda trakter hafva vi
låtit artisten C. S. Hallbeck under
innevarande års sommar företaga 
omfattande resor inom landet. 

Och har det rika förråd af intressanta teckningar,
herr Hallbeck under sin konstresa samlat, satt oss i
tillfälle kunna utlofva att under nästa år uppvakta
våra läsare
med ett omvexlande galleri 
af konstnärligt utförda original-illustrationer.

4:o. Med den i år började afdelningen för musik
skola vi äfven under nästa år fortsätta, och härvid
påräkna vi medverkan af den på detta område omtyckte
Aug. Söderman m. fl. tonsättare.

Under nästa år ämna vi, utom det hittills vanliga
»Fosterländska bildergalleriet», i tidskriften inrymma
en ny afdelning, utgörande en slags komplettering
till nämde artikelserie, i det vi under särskilt
rubrik ämna upptaga
svenska porträttgrupper
i serier, framställande
vår samtids framstående personer inom de olika
grenarne af mensklig verksamhet: representanter
af tidningspressen och litteraturen, de sköna
konsterna, vetenskapen, handeln och industrien m. m. 
utförda af xylografen Evald Hansen.

Och såsom något särdeles nämnvärdt meddela vi, att i
texten, i mån af utrymme, komma att intagas uppsatser
om Dante Alighieris verldsberömda verk »Divina
Commedia» (Helvetet, Skärselden och Paradiset), La
Fontaines Fabler, Chateaubriands Atala, Perraults
Sagor m. m, till hvilka vi skola meddela
stora och praktfulla illustrationer af Gustave Doré
m. fl.

*

(Forts. å nästa isda.)

Den 31 December 1873.        Serie .........  N:o .........

1873

års

Svenska Familj-Journal

med fördelning af cirka 20,000 premier till 50,000
abonnenter, dervid möjlighet finnes för en och samma 
abonnent att flera gånger under året erhålla premie, 
bestående af dels oljetryckstaflor och dels kontanta
penningar.

Dessa motsvara tillsammans ett kapitalvärde af

Rdr 125,000 Rmt.

Denna sedel säljes icke och kostar ingenting;
men kommer den abonnent å Svenska Familj-Journalen
för 1873, som hos någon tidskriftens kommissionär låtit 
anteckna sig under ofvanstående nummer att, på sätt den för
tidskriften utfärdade  "anmälan" angifver,  få utsigt  att berättigas
uttaga någon af de större eller mindre premier, som
erhållas på grund af tryckfel i tidskriften.


Prenumeranter och häftesbetalande abonnenter anmäla
sig hos

Att  en abonnent å Svenska Familj-Journalen
blifvit hos mig antecknad under ofvanstående nummer,
erkännes.


För textafdelningen hafva vi redan manuskripter
inne dels af många tidskriftens förut varande
medarbetare, dels från nya sådana; och hafva vi för
nästa år fått löfte om bidrag af flera författare
i olika grenar af den litteratur, som tillhör
Familj-Journalen, så att vi nu räkna följande
medarbetare: Albert Anderson-Edenberg, Anna A.,
Maximilian Axelson, Aldebaran, Wilhelm Bauck,
Emilie Flygare-Carlén, Gubben Noach, Richard
Gustafsson, Axel Krook, Claës Johan Ljungström,
Onkel Adam, Emil von Qvanten, signaturen  -a-g,
Birger Schöldström, Elias Sehlstedt,
C. Georg Starbäck, Axel Sundberg, Svante,  Sylvia.
Dessutom äro  bidrag lofvade af Edvard
Bäckström, C. Eichhorn, C. E. Ekwall, Claude Gerard,
Frans Hedberg, S. A. Hedlund, Herman Hörner,
Joh. Jolin, Isidor K., Kl., H. A. W.  Lindéhn,
Mauritz  Rubenson, C. H. Rydberg,  Victor Sjöberg,
August Sohlman, K. T-n, H. af Trolle, Turdus Merula,
Zéro m. fl.

För följetongsafdelningen är redan rikligen
sörjdt, i det vi hafva i beredskap flera
intressanta noveller och berättelser, af hvilka
årgången börjar med »Kunglig Sekter Pipperlings
rese-   och   kärleksäfventyr» af Joh.  Jolin,
hvarefter följa  »Den svarta kappan», historisk
berättelse af Claude Gerard och »Fröken
Bedas förlofning», skiss af Emilie Flygare-Carlén.

*

I likhet med hvad förut varit  brukligt
tillkommer  nästa års prenumeranter, äfvensom
subskribenter hvilka ordentligt lösa sina häften,
vid årets slut en utmärkt vacker 

Gratispremietafla: 
Landskap i Dalarne,
efter en åt Familj-Journalen utförd
oljemålning, i färgrikhet, utförande och konstvärde
fullkomlig pendant till 1872 års premie.

*

Genom att tillförsäkra abonnenterna möjligheten af
att vid sidan om tidskriften äfven kunna få en extra
premie har förläggaren afsett att befordra dess spridning; men
man har häremot genom åtal velat sätta hinder, under
förmenande, att utgifvarens sätt att fördela premier
vore ett lagbrott. Och detta åtal har ännu icke hunnit
afgöras i Hofrätten.

Då vid sådant förhållande det i fråga om tidskriftens
spridning skulle verka särdeles menligt, om utgifvaren
vid det stundande årsskiftet skulle stå handfallen
och villrådig samt overksamt afvakta utslaget, så har
han nu beslutat, att -- medan man sålunda i Hofrätten
öfverväger saken, och möjligen Högsta Domstolen,
dit ärendet troligen avancerar, sedan äfven kommer
att taga sig god tid för att öfverväga den -- beträda
en annan -- en ny, men obestridligen en laglig väg att
utdela premier till dem som abonnera å hans tidskrift,
nämligen att utdela premien till de abonnenter, som
i tidskriftens häften upptäcka af Red. i ett senare
häfte angifna tryckfel och för rättelse insända det
feltryckta till utbyte mot felfritt tryck.

*

Hvar och en vet, att i nästan hvarje litteraturens
alster kunna förekomma tryckfel. Så äfven i
Familj-Journalen.

Om nu en förläggare utfäster premier för upptäckande
af tryckfel i ett af honom utgifvet arbete, så är
det väl hans oomtvistliga rättighet att så göra; och
det kan väl icke falla någon in att anse detta såsom
en lagöfverträdelse, äfven om en sådan förläggare
tillkännagåfve, att han för vissa fel lemnade ett
eller två öre, eller en eller tio riksdaler, under
det upptäckten af ett eller annat fel belönades
med t. ex. tusen riksdaler -- det vore ju allt hans
ensak, om han ville betala så högt och bra för den
som fick premien! -- Något ondt deruti torde väl icke
kunna framletas och lika litet en tillstymmelse till
lagbrott.

Då den hittills i praktiken använda principen,
att utdela större och mindre premier af sammanlagdt
rätt stora kapitalvärden, äfven nästa år kommer att
bibehållas; -- men då sättet, på hvilket de hittills
utgått, icke behagat en del af allmänheten, och till
och med det s. k. »lotteriet» på senaste tiden gjorts
till föremål för åtal, och då förläggaren framför
allt vill vara laglydig; -- så vill han heller icke för
premieväsendet använda någon form, som skulle kunna
åstadkomma kollision med författningen mot lotteri,
utan låter han sina premier under 1873 utgå på ett
obetingadt lagligt sätt, -- såsom ersättning för
upptäckande af tryckfel:

*

Till förebyggande af någon oriktig utdelning
af häften anmodas tidskriftens kommissionärer att,
när en sändning häften från Expeditionen
anländer, genast å häftenas tryckta omslag
tydligt med bläck skrifva, den abonnents namn, som
skall hafva häftet; och anmoda vi resp. abonnenter
i eget intresse att fordra iakttagandet
af en sådan påskrift.

Premiefördelningen
sker, som af "anmälan" synes,

för varje månad, då abonnenterna få  rättighet
uttaga fem hufvudpremier, resp.
25, 20, 15, 10 och 5 Specier hvardera  och ett obestämdt men
alltid stort antal mindre premier eller  fjerdedels
Specier;

med sjette häftet är förenad en extra premiefördelning,
då fjorton abonnenter få  rättighet uttaga kontanta 
premier af resp. 500 Specier, 400 Specier, 300 Specier, 200 Specier, 2 à
100 Specier och åtta à 50 Specier hvardera;

med tolfte häftet är förenad en 
generalpremiefördelning med ett hundra hufvudpremier,
bestående af oljetryckstaflor till följande
värden: resp. 1000, 750, 500, 400, 300,  200,
4 st. à 100 rdr  o. s. v.  ända ned till 35
riksdalers värde, af hvilka de tio första och
högsta premierna af Familj-Journalens utgifvare
kontant återköpas med 25 proc. rabatt.

Öfriga premier variera i värde från 35 riksdaler ned
till 9 rdr, och utgöras samtlige premier i denna
afdelning vid tolfte häftet af oljetryckstaflor dels
i ram och dels utan ram, till sådan myckenhet, att
ovilkorligen minst hvar femte abbonnent skall få
rättighet att uttaga en af dessa större eller mindre premier.

Med månadspremierna afses att icke allenast
verka för de olika häftenas ordentliga lösande,
utan äfven läsande. Det blir således för hvarje 
abonnent, som fäster afseende vid möjligheten att få en 
sådan extra  premie, af vigt att oförtöfvadt hos kommissionären
utlösa sitt häfte, till förebyggande af
misstanken att något häftesutbyte kunnat ske,
i fall häftet fått ligga, olöst till dess
nästa nummer af tidskriften (som innehåller
upplysning om de utfallande premierna) till
kommissionären anländt.

För att tryggt motse att genast få sitt häfte, då det till 
kommissionären anländer, skulle vi vilja
förorda att alltid på förhand hafva ett häfte
betaldt, då intet hindrar kommissionären att genast
hemsända det ankomna häftet och samtidigt få
betaldt för nästa häfte. Detta är praktiskt,
men ingen är tvungen att göra så.

OBS. Den som icke inom två månader efter sedan  häftet till
kommissionären gjort anspråk på premie för tryckfel
erkänner sig genom en sådan försummelse hafva avstått
sin rätt dertill; och om häftet förblifva liggande
olösta hos kommissinären, så må denne till Expeditionen
återsända dem utan att abonnent härvid må anse
sin rätt förnärmad, då han försummat utlösa
sitt häfte innan det blef bekant hvilka tryckfel 
som medföra premier.

(Hela denna förhållningsregel är tillkommen
för undvikande af missbruk och för att befordra
skyndsamt häftesutlösande.)

Således blir för alla, som fästa afseende vid
tillfälle att möjligen få någon premie för tryckfel,
nödvändigt att icke försumma snarast möjligt utlösa
sitt häfte.

De kontanta premierna kunna i allmänhet genast 
erhållas hos tidskriftens kommissionärer när det blifvit fullt
utrönt hvilken abonnent som skall hafva
sådana, men kunna i vidrigt fall bestämdt
utbekommas, om man vänder sig  direkte
till Familj-Journalens Expedition i Stockholm.

De tryckfel som medföra premier, bestående
af oljetryckstaflor, utfallande vid
årets slut och hvilka fraktas på abonnentens egen
räkning och risk, måste först hos
Expeditionen i Stockholm anmälas och genom
vidlagdt feltryckt blad ur tidskriften
styrkas hvilken abonnent som premien tillkommer,
enär premieförsändningen är omöjlig innan
Expeditionen får veta hos hvem och hvarest de 
feltryckta exemplaren hamnat.

C. E. Gernandt


så att premiefördelningen 
för 1873 kommer att blifva mer omfattande
än den någonsin varit, 
då premierna utgå i större skala
och till betydligt  högre värde, 
deraf många tusende 
i kontanta penningar. 

*

Premiefördelningen.

1:o för hvarje månad
En kontant premiefördelning
deri förekomma fem hufvudpremier, 
resp.  25, 20, 15, 10 och 5 Specier samt 
ett omvexlande men alltid stort antal fjerdedels Specier,

2:o med sjette häftet
En kontant extra premiefördelning
fjorton hufvudpremier
resp. 500 Specier
        400 Specier
        300 Specier
        200 Specier
två à 100 Specier och
åtta à  50 Specier
motsvarande således ensamt dessa fjorton premier 
vid sjette häftet en summa af
åtta tusen riksdaler kontant.

3:o med tolfte häftet
En   generalpremiefördelning
med etthundra hufvudpremier, varierande från
1000 riksdalers 
  750 riksdalers 
  500 riksdalers 
  400 riksdalers 
  300 riksdalers 
  200 riksdalers
och 4 st. à 100 riksdalers värde hvardera o. s. v.,
ända ned till 35 riksdalers värde,

af hvilka de tio första och högsta premierna af
utgifvaren kontant återköpas med 25 proc. rabatt.

Öfriga premier variera i värde från 35 riksdaler till 9 rdr, 
och utgöras samtlige denna afdelnings premier af oljetryckstaflor 
dels i ram och dels utan ram, till sådan myckenhet, att 
ovilkorligen minst hvar femte abonnent skall få 
rättighet uttaga en af dessa större eller mindre premier.

Sammanlagda konsthandelsvärdet af dessa större och
mindre premier är så stort, att det exempelvis för
5,000 premier motsvarar ett kapitalvärde af Riksmynt
50,000 Riksdaler, eller så att 10,000 premier
till 50,000 abonnenter motsvara ett kapitalvärde af
Riksmynt 100,000 Riksdaler.

*

Med månadspremierna afses att icke allenast verka för
de olika häftenas ordentliga lösande, utan äfven deras
läsande. Det blir således för hvarje abonnent, som
fäster afseende vid möjligheten att få en sådan extra
premie, af vigt att oförtöfvadt hos kommissionären
utlösa sitt häfte, till förebyggande af misstanken
att något häftesutbyte kunnat ske, i fall häftet fått
ligga olöst till dess nästa nummer af tidskriften
(som innehåller upplysning om de utfallande premierna)
till kommissionären anländt.

För att tryggt motse att genast få sitt häfte, då det
till kommissionär anländer, skulle vi vilja förorda
att alltid på förhand hafva ett häfte betaldt, då
intet hindrar kommissionär att genast hemsända det
ankomna häftet och samtidigt få betaldt för nästa
häfte. Detta är praktiskt, men ingen är tvungen att
göra så.

Den som icke inom två månader efter sedan häftet
till kommissionär anländt gjort anspråk på premie för
tryckfel erkänner sig genom en sådan försummelse hafva
afstått sin rätt dertill; och om häften förblifva
liggande olösta hos kommissionären, så må denne till
Expeditionen återsända dem utan att abonnent härvid
må anse sin rätt förnärmad, då han försummat utlösa
sitt häfte innan det blef bekant hvilka tryckfel som
medföra premier. (Hela denna förhållningsregel är
tillkommen för undvikande af missbruk och för att
befordra skyndsamt häftes-utlösande.)

Således blir för alla, som fästa afseende vid
tillfälle att möjligen få någon premie för tryckfel,
nödvändigt att icke försumma snarast möjligt utlösa
sitt häfte.

*

Prenumeration å Familj-Journalen mottages å alla
postanstalter Den som prenumererar på posten bör sjelf hit
uppgifva i hvilken af någon närliggande
svensk stad han önskar utfå sin premietafla, emedan
Expeditionen eljest måste aflemna premien med 12:te
häftet till postverket för att samtidigt utlemnas
-- men då so###### taflan  vid postens expediering
och blir derigenom söndersliten och
ovilkorligen af  intet värde, hvarföre Exp.
ej må  ###### drig, om ofvannämde försigtighet icke iakttages. 
inom och utom riket med 9
riksdaler riksmynt per år och för kortare tid i
mån derefter jemte tillägg af den postverket 
tillkommande afgift Med utgången af detta år upphör för alla
tidningar och tidskrifter den hittills brukliga portofriheten  
och i stället har införts en viss procentberäkning af prenumerationspriset
såsom ersättning till postverket, om tidning  och tidskrift skall försändas
med posten. För Familj-Journalen är denna afgift allt för stor, så att vi 
nästa år på vanlig bokhand ####väg och på vår bekostnad
närmaste väg besörja försändningen af tidskriftens häften.

Det är således att antaga, att de som prenumerera på posten på aflägsna trakter möjligen få sina exemplar något tidigare, då deremot häftesbetalande, som inbespara postförvaltarearvodet,
möjligen få sina exemplar något senare.. 
Hos tidskriftens
kommissionärer i städerna och vid 
jernvägsstationerna finnas att köpa så väl
prenumerationskort, passande  till  julklapp,
som prenumerationsqvitton, båda gällande för hel
årgång af tidskriften och försedda med Expeditionens
stämpel. De kosta 9 rdr och medföra rättighet för
prenumeranter i Sverige att redan i vår erhålla den
för året bestämda gratis-premietaflan.

Obs.! I Stockholm är ingen bokhandlare tidskriftens
kommissionär, utan mottages prenumeration och
subskription endast å tidskriftens eget kontor,
N:o 10 Stora Nygatan, kl. 10 f. m. till kl. 2 e. m.

För häftesbetalande är afgiften endast 75 öre per
häfte i Sverige, 24 skilling per häfte i Norge, 36
skilling per häfte i Danmark och 1 mark 25 penni per
häfte i Finland.

Redaktionen.


*

På sådana orter, der man tror Familj-Journalen
kunna vinna afsändning önskas att någon ordentlig och
redbar person behagade anmäla sig såsom blifvande
kommissionär. God provision för besväret och
portoersättning erhålles.


Landskap i Dalarne.
(Efter en åt Sv. Familj-Journalen utförd oljemålning: original till oljefärgstryckt premietafla för 1873 års abonnenter.)



Extrablad till Svenska Familj-Journalen.

Till Svenska Familj-Journalens resp. abonnenter!

Det behöfver icke vidare antydas, hurusom vi, efter
att under fyra år haft laglig rätt att i Halmstad
förrätta utlottning af extra gratispremier till
våra abonnenter, möttes af andra åsigter i Stockholm
och det förhållande, att hvad som var lagligt på
ena stället i landet vore att anse som ett lagbrott
på det andra. För undvikande af äfven den formella
sidan såsom lagstridigt i vårt sätt att förära en
del af våra abonnenter extra gratispremier, valde
vi ett annat, på uträkning baseradt fördelningssätt,
som dock blef föremål för ogillande och åtal.

Alltid i den inre öfvertygelsen, att vi i vårt
affärssätt icke förnärma någons rätt och att vi
sjelfva äga bestämma efter hvilka grunder vårt
bortskänkande af extra premier skulle ske, trodde
vi, liksom vi ännu tro, oss vara i vår lagliga rätt,
den ingen borde kunna förtaga oss.

Som bekant är, blef förläggaren och utgifvaren af
Familj-Journalen föremål för mycket klander för
sitt såsom förläggare ovanligt fria uppträdande,
och Stockholmstidningarnes opinion mot hr Gernandt
för hans sätt att utbjuda sin litterära vara
inpräglades småningom hos en del af allmänheten och
vann utbredning genom en och annan landsortstidnings
upprepande af allt det skarpa och tadlande, som
huvudstadspressen hade att förkunna.

Sedan allmänna åklagaren lagt sig med i saken, kom
den inför rätta, och man hoppades på en fördomsfri
utredning af den nu mera rätt uppseendeväckande
rättegången.

Emellertid har nu Stockholms Rådstufvu-Rätt, genom
utslag den 27 sistl. Februari, i saken fällt dom,
och på grund deraf att hvar och en abonnent vid
den extra premiefördelningen icke får lika mycket
äfvensom derför att fördelningen berodde på slump dömt
hr Gernandt såsom saker till ansvar för inrättande af
lotteri, hvarför han förklarades skyldig böta 150 Rdr,
och ansågos de utlofvade extra premierna förbrutna;
deremot kunde hr Gernandt icke fällas till ansvar för
utfärdande eller utbjudande af lottsedlar. Mot denna
oväntade utgång af den första lagliga undersökningen
förklarade hr Gernandt genast missnöje och kommer
att besvära sig till Hof-Rätten.

Emellertid sätter den fällda domen lagligt hinder för
att vidare för tillfället eller den närmaste tiden
kunna fortfarande tillförsäkra abonnenterna att den
utlofvade premiefördelningen verkligen skall kunna
ske 1872, särdeles som vid besvär till Hof-Rätten och
sannolikt sakens dragande inför Högsta Domstolen (om
icke genom hr Gernandt, så genom åklagarens blifvande
besvär öfver Hof-Rättens utslag), det kommer att
fordras lång tid, innan målet blir slutligen afgjordt;
och är efter den egendomliga utgången i Rådhus-Rätten
ingen annan hederlig utväg öppen, än att vi här nödgas
delgifva våra resp. abonnenter, att vi af aktning
för dem och lagen anse oss nödsakade förklara,
att de för 1872 och 1873 års abonnenter utlofvade
premiefördelningar måste, till följe af nu pågående
rättegång i så måtto underkastas den vilkorliga
betingelsen, att om det genom slutligt utslag skulle
betagas herr Gernandt rätt att lagligen förrätta de
tillämnade premiefördelningarne dessa då måste
inställas; och för den händelse att så möjligen sker
och de redan antecknade eller framdeles sig anmälande
abonnenterna för 1872 icke vilja åtnöja sig med hvad
de i vanliga fall få -- årgången och ordinarie premien,
-- så äga de att nu afgå från abonnementet; men då vi
tro oss slutligen få lagligt erkännande, att vi äga
fördela extra gratispremier, utan att detta skall
kunna hänföras till förbjudet lotteri, så inbjuda
vi de af våra resp. abonnenter, som mindre fästa
afseende vid den utlofvade extra premiefördelningen,
än att tidskriften sjelf bör vinna erkännande för
dess egen skull och att den af afunden framkallade
agitationen mot tidskriften måtte komma på skam, att
fortfarande visa oss sitt intresse och understödja
vår redbara sträfvan, genom att såsom abonnenter
qvarstå, under det vi lofva, derest vi lyckas vinna
rättegången, -- hvarom vi hysa full tillförsigt --
att vi då skola förrätta den för 1872 utlofvade
premiefördelningen; men med det förbehåll, att den
då måste ske senare, än först
ämnadt varit, dels derföre, att slutliga domen kan
väntas blifva sent fälld och dels derföre att om domen
utfaller gynnsamt premierna först då böra beställas
och besörjas till införsel i landet.

Vi inbjuda alltså våra läsare att i så måtto
deltaga i vår process, att om vi i alla instanserna
förlora, så blir följden den, att de utlofvade
premiefördelningarne måste helt och hållet inställas,
men vinnes rättegången, såsom vi hoppas, så verkställa
vi, fastän senare än förut ämnadt var, den extra
premiefördelningen för 1872 efter de i andra häftets
omslag bekantgjorda fördelningsgrunderna.

På grund af den väckta rättegången, tidningarnes
varningar åt allmänheten, att icke hålla
Familj-Journalen, och publikens benägenhet att
följa detta upprop -- till följe hvaraf antalet af
våra abonnenter i vissa delar af landet betydligt
sammansmält -- och då en stor del af de förutvarande
abonnenterna tyckas vilja invänta utgången af
rättegången, innan de ånyo abonnera, föranledas vi
under alla dessa för oss ogynnsamma förhållanden --
hvarunder vårt närvarande abonnentantal måste tecknas
med så väsentligen lägre siffror, mot förra året,
att denna så minskade upplaga ur ekonomisk synpunkt
icke tilllåter oss nöjet att kunna verkställa den
extra utomordentliga premiefördelningen för 1872--73
års abonnenter, utan nödgas vi förklara, att löftet
om den särskilta premiefördelningen till dem som
abonnerade för 1872 och dermed fortsatte 1873 måste
göras beroende af den omständigheten, huruvida vi i år
erhålla ungefär lika många abonnenter, som vi ägde då
prospekten för 1872--73 -- uppsattes (det föll oss icke
in att tänka, det under vanliga förhållanden -- utan
anfall af tidningspressen för de större än någonsin
tillförene utlofvade extra premierna och åklagarens
mellankomst, som gaf affären utseende af lagvidrig --
tidskriften skulle rönt ringare uppmuntran 1872,
än under föregående året) --; eljest måste löftet
återkallas tills den af tidningspressen framkallade
misstron hunnit blifva vederlagd och abonnentantalet
motsvarar det som fanns då prospekten för 1872--73
utgafs. Alltså sker härvid endast ett framflyttande
af detta löfte med afseende på årtalet, med möjligen
ändradt system för fördelningen, till dess tidskriften
vunnit ungefär så många abonnenter, som vi hade
1871. Vi hoppas redan nästa år kunna återkomma
med detta löfte, -- allt beroende på de nuvarande
abonnenternas ståndaktighet att qvarstå under vår
motgång vid det att de dock få sin vanliga valuta
för den lilla månadsutgiften.

Våra resp. abonnenter för 1872 få således påräkna
att i vanlig ordning erhålla sina häften och vid
årets slut den utmärkta ordinarie premien för året:
endera af de begge oljetryckstaflorna »Sommardag»
eller »Hund som apporterar», hvaremot löftet om extra
premier blir beroende på den väckta rättegångens
resultat.

De resp. abonnenter som icke åtnöjas med att
det möjligen låter befara sig, att de extra
premiefördelningarne, till följe af slutliga
domen, kunna blifva inställda, böra, före 4:de
häftets ankomst till tidskriftens kommissionär,
hos kommissionären anmäla, att de under anmärkta
förhållanden nu mera icke vilja såsom abonnenter
qvarstå, och erhålla då hos våra resp. kommissionärer
sina penningar åter, -- likaså de som möjligen
prenumererat för längre tid -- allt mot återlemnande af
de erhållna häftena. Den abonnent som icke gör sådan
anmälan och icke underlåter att utlösa de utkommande
häftena anses i hvilket fall som helst nöja sig endast
med de lösta häftena och den ordinarie premien.

Under vår iråkade strid mot förläggareintresset och
under förhoppning att den oväntade uppfattning af
saken, som gjort sig gällande i underrätten måtte i
de högre domstolarne ogillas och att vårt oskyldiga
premiefördelningsväsen der skall vinna erkännande
såsom fullt lagenligt hoppas vi att hvar och en,
som vill vara fördomsfri och inser, att vi med
vårt premieväsen icke göra någon orätt mot en enda
abonnent, skall såsom abonnent qvarstå och i denna
egenskap med intresse omfatta vårt företag. Stockholm
i Mars 1872.

Red. af Familj-Journalen.

Serie ......... N:o ...............

1872

års 

Svenska Familj-Journal.

Premiefördelning af ett kapitalvärde, stort cirka

Rdr 100,000 Rmt.

Denna sedel säljes icke och kostar ingenting;

men kommer den abonnent å Svenska Familj-Journalen
för 1872 som hos någon tidskriftens
kommissionär låtit anteckna sig under ofvanstående
nummer, att deltaga i premievinstfördelningen,
med utsigt att vinna en extra premie af minst 5 Rdrs och
högst 1,000 Rdrs värde bland circa 8-10,000 vinnande,
då ovilkorligen hvar femte abonnent erhåller en större eller mindre
premie.

Obs. den vilkorliga texten å andra sidan!

Att en abonnent å Svenska Familj-
Journalen blifvit hos mig antecknad
under ofvanstående nummer, erkännes.

......................................................

