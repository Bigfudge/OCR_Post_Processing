SVENSKA FAMILJ-JOURNALEN.

*

ILLUSTRERAD MÅNADSSKRIFT,

innehållande

Svensk-historiska samt fosterländska Skildringar och Berättelser ur Naturen 
och Lifvet, Original-noveller, Skisser och Poemer samt uppsatser i
Vetenskap och Konst, m. m.

*

Tolfte Bandet.

*

Stockholm. 
På C. E. Gernandts förlag.

Historiska bilder.

LXXXVIII. 

Pastor Thodæni räddning ur Magdeburg.

Då Pappenheim så godt som emot Tillys vilja förmådde
honom till beslutet att storma Magdeburg om morgonen
den 10 Maj 1631 och äfven genom framgången visade,
att hans uppfattning af ställningen var den rätta,
inträffade detta förfärliga skådespel af mord
och blod, af de vildaste lustar och de gröfsta
skändligheter, -- ett skådespel så förfärande, att
man med afsky vänder blicken derifrån.

Vi vilja icke här upprepa berättelserna om dessa
hemska timmar, men, emedan det ofta skänker ett eget
nöje att kunna se det förflutnas händelser, äfven
sådana, som utgöra menniskolifvets skuggsidor, med
den färgläggning, som de vinna då de framställas af
ett åsyna vittne, så torde icke tidskriftens läsare
hafva något emot att taga kännedom om en sådan
berättelse. Den är sammanskrifven af en pastor
Thodæmus, prest vid den lutherska kyrkan S:ta
KatharinaBerättelsen är ursprungligen skrifven på tyska:
"Bericht, wie es ihm und den seinigen bey der
Eroberung ergangen", men denna hafva vi icke varit
i tillfälle att förskaffa oss, utan måste nöja oss
med en öfversättning på franska, som förekommer i en
Gustaf II Adolfs historia, tryckt i Amsterdam 1764.
.

Strax efter predikan gick jag ur kyrkan (S:ta
Katharina) -- säger Thodænus -- och mötte flere
personer, som kommo från kyrkan S:t Jakob och hvilka
sade, att fienden var i staden. Jag ville icke tro
annat, än att det var falskt buller, men ack! -- det
befanns vara alltför sant. Jag råkade i den största
villrådighet. Jag hade med mig min hustru och min
piga, och vi sprungo alla tre till min embetsbroder,
pastor Malsio, lemnande vårt hus öppet. Hos pastor
Malsio var det fullt af folk, som i sin förskräckelse
tagit sin tillflykt dit. Vi tröstade och uppmuntrade
hvarandra, så mycket som förvirringen och fasan
tilläto det.

Jag kallades derifrån till en illa sårad öfverste och
skickade min piga att söka min drägt, besluten att gå
dit min pligt som prest kallade mig. Innan jag gick,
sade jag åt min hustru och min granne, att allt syntes
mig förloradt och att vi efter all sannolikhet icke
mer skulle återse hvarandra i denna verlden. Min
hustru föll i gråt och sade: "kan du vara så hård
och öfvergifva mig och låta mig förgås allena; du
skall ansvara derför inför Gud!" Jag framhöll vigten
af mina pligter och huru dyrbara ögonblicken voro,
då jag stod i begrepp att skynda till en döende,
som behöfde mitt bistånd.

Knappt hade jag kommit ut på storgatan, så fann jag
mig omgifven af en hop qvinnor, äldre och yngre,
hvilka voro utom sig af ångest och smärta och bådo
mig råda, hvad de skulle göra. Jag svarade dem, att
det bästa rådet jag kunde gifva, vore att anförtro
sig åt Guds barmhertighet och hålla
sig beredda att dö. Slutligen kom jag till den sårade
öfversten, som jag fann utsträckt på golfvet och
mycket svag. Jag tröstade och beredde honom, så mycket
som min själsskakning tillät mig. Han hörde mig
mycket uppmärksamt och befallde, att man skulle gifva
mig några guldstycken, som jag lemnade på bordet.

Under tiden hade fienden inträngt i stor
mängd i staden och sköt på folket som på en
boskapshjord. Plötsligt kom min hustru och pigan till
rummet, der jag befann mig, och besvuro mig i Guds
namn att utgå derifrån, sägande, att man icke skulle
gifva oss qvarter, om man fann oss i ett rum fullt
med vapen. Vi nedstego då skyndsamt utför trapporna,
och på gården gömde vi oss bakom inkörsporten, som
var tillsluten. Men i detta ögonblick slogs porten
upp af fiender med en våldsamhet och häftighet,
som jag har svårt att beskrifva. Det första de
sade mig var: "prest, gif oss dina penningar!" Jag
gaf dem omkring sex thaler i en liten börs, som de
mottogo med tillfredsställd uppsyn. Men då de öppnat
börsen och icke funno mer än de få silfverpenningarne,
började de ändra ton och frågade mig, om jag icke hade
guld? Jag föreställde dem, att vi voro långt borta
från vårt hem och att det var mig omöjligt att för
ögonblicket gifva mera. De voro nog medgörliga att
nöja sig med detta svar och sedan de plundrat huset,
der vi voro, lemnade de oss utan att göra oss något
ondt. Min hustru, som ibland dem märkt en ung man af
ett ädelt yttre, närmade sig honom och bad, att han
ville beskydda oss. "Min kära fru" -- svarade han --
"j begären en omöjlighet, vi måste förfölja fienden."

När dessa lemnat oss, kom en annan skara, som
också begärde våra penningar. Vi tillfredsställde
dem med några floriner och två silfverskedar, som
pigan lyckligtvis hade stoppat i sin ficka. Knappt
hade vi sluppit dessa, förrän en soldat kom, som
hade en så afskyvärd uppsyn, att jag aldrig i mitt
lif sett hans like. Han hade en musköt på hvardera
axeln och i munnen tvenne kulor, en under hvardera
kindbenet. Så snart han varseblef oss, ropade han med
tordönsstämma: "prest, gif mig dina penningar, eller
du är död!" Jag hade intet mera och jag ursäktade
mig på det ödmjukaste och mest rörande sätt, men då
nedlade han den ena af sina musköter på marken, och
stödjande den andra mot bröstet, hade han dödat mig,
om icke min hustru lyckligtvis hade afvändt skottet, i

det hon stötte musköten uppåt, så att kulan gick
öfver mitt hufvud. Då han omsider såg, att vi icke
hade några penningar, bad han om juveler, och då min
hustru gifvit honom ett par silfverhäktor, drog han
sig tillbaka.

Ögonblicket derefter kommo fyra eller fem andra,
som vid åsynen af oss sade: "onde prest, hvad gör
du der?" -- hvarpå de försvunno. Vi fattade då det
beslutet att gå upp i husets öfre våning och gömma
oss der, i hopp att der vara mindre blottställde. Vi
gingo då in i en kammare, der det fanns flere sängar,
och vi tillbragte några minuter under den högsta
ängslan. Man hörde ingenting annat än muskötskott på
gatorna och dessemellan ropen af de döende. Man var
ej mer i säkerhet inne i husen. Fienden trängde in
och slog ned dörrar och skåp, så att vi snart blefvo
upptäckta i vår fristad. En hop soldater trängde in i
rummet och en af dem höjde en klubba för att krossa
mitt hufvud, då en annan fattade hans arm och sade:
"kamrat, hvad vill du göra, ser du icke att det är
en prest?"

Sedan  dessa gått, kom en ensam soldat, åt hvilken min
hustru   gaf sin halsduk,  hvarpå han  gick utan att
på något sätt   förolämpa oss.    En  annan,  som
kom derefter, var icke så  medgörlig.    Han  kom
inrusande med blottad värja i handen  och  gaf mig
ett hugg i hufvudet, åtföljdt af ropet:  "din hund,
gif mig  penningar!"   -- så att jag alldeles
bedöfvades och  blodet strömmade ifrån mitt sår,
hvarvid min hustru och pigan   af  förskräckelse
svimmade.     Den  förfärlige vände sig sedan mot
min sanslösa hustru och gaf henne flere hugg, men
utan   att  såra henne,  emedan  hennes klädning,
som var försedd med pelsfoder, tog emot.    Soldaten
förvånades öfver vårt tålamod   och vår  mildhet --
ty  det undslapp  oss  icke  den ringaste  klagan --
och betraktade oss några ögonblick.    Jag begagnade
mig häraf för att föreställa honom, att jag icke
var hemma hos mig, utan befann mig der, emedan jag
blifvit kallad till en döende, men att jag, om han
ville skona oss och återföra   oss   i  säkerhet
till vårt hem, gerna skulle gifva honom allt hvad
jag hade.   "Så gå, prest", ropade han och tillade med
en   svordom:   "gifver  du  mig allt hvad du har,
så skall jag säga dig lösen; det är:  Jesus Maria,
Du behöfver blott uttala  de   två  orden,
och  du   skall gå fram öfverallt, utan att någon
gör dig något ondt."

Vi   gingo   då  ned,  glada  att  hafva funnit
en sådan beskyddare.    Gatan låg beströdd med
döda och döende, hvilkas klagoskri skulle hafva
rört de vildaste hjertan.   Vi måste bana oss väg
genom   likhögarne,  och   när vi nalkades kyrkan
S:ta Katharina, mötte oss en högre officer till häst.
Han betraktade oss och då han såg mig helt blodig,
ropade han till vår ledsagare:   "kamrat,  kamrat,
tag  dig  i   akt,   att  du icke gör dessa menniskor
något ondt!"   Han vände sig med det samma till
min hustru, spörjande:  "är det der edert hus?" --
och då min hustru dertill svarade ja, återtog ban:
"godt, fatta i en af mina stigbyglar och för mig
till edert hus; jag hoppas kunna rädda edra lif!"
Han gjorde  med handen ett  tecken  åt  soldaterne,
hvarunder den, som så illa behandlat mig, begagnade
sig af tillfället och smög sig bort.

Vi funno vart hus fullt af plundrare, som öfversten
utdref, hvarpå han förklarade, att han ville
taga sin bostad hos oss. Derefter lemnade han
oss, sedan han satt tvenne soldater som vakt vid
porten. Vi undfägnade dessa så godt vi kunde, och
de lyckönskade oss att hafva fallit i händerna på
deras öfverste, men läto oss på samma gång förstå,
att deras vakthållning beröfvade dem det byte, som de
kunde hafva gjort, och slutade med att bedja om något,
som kunde ersätta dem förlusten. Jag gaf dem fyra
rosenobler, som jag hade omsorgsfullt gömda, och de
syntes mycket belåtna med denna belöning. De erbjödo
sig till och med att uppsöka dem af våra vänner,
som vi önskade hafva i säkerhet hos oss. Jag sade
dem då, att jag hade en vän, som jag antog hafva 
dragit sig undan i domkyrkan, och jag lofvade dem
en betydlig belöning, om de kunde rädda honom. Den
ene af dem gick genast, åtföljd af min piga, men när
de ankommo till domkyrkan, ropade de förgäfves flere
gånger hans namn. Ingen svarade. Vi hafva sedan aldrig
hört talas om denne vän.

Strax efter, sedan de kommit tillbaka, kom också
vår ädle beskyddare. Det första, han frågade, var,
om någon gjort oss något illa. Vi svarade nej och att
vi endast hade beröm att säga om våra soldater, hvilka
stått på vakt. Lugnad med afseende på oss, lemnade han
oss åter för att se till, om ingenting kunde göras för
släckandet af elden, som redan omfattade en stor del
af staden. Han hade likväl knappt gått hundra steg,
så återvände han med en otrolig hastighet och ropade:
"visa mig en väg ut ur staden, ty vi skola alla
omkomma i lågorna, om vi ännu en qvarts timme dröja
qvar." Vi hoprafsade då i största hast det dyrbaraste
af hvad vi ägde och kastade det i en hvälfd källare,
hvars dörr vi betäckte med jord. Så begåfvo vi oss på
flykten. Min hustru bar blott min prestrock, och pigan
förde vid handen barnet af en af våra grannar. Det
stod och grät vid porten till sin faders hus.

Vi insågo snart omöjligheten af att på denna väg komma
ut ur staden, ty elden rasade vid stadsportarne och
fram utefter gatornas båda husrader med en obegriplig
våldsamhet; hettan var så stor, att vi med möda
kunde andas. Efter några fåfänga försök att komma ut
genom någon af portarne, fattade vi vårt beslut att
vända om till Elbe-sidan för att undvika lågorna af
den förfärliga branden.

På vår väg träffades blicken ännu en gång af dessa
oräkneliga döda, hvilka lågo strödda på gatorna,
och de döendes rop voro outhärdeliga för en hvar,
som ej ägde ett hjerta af brons. Vi öfverföllos
åtskilliga gånger af walloner och kroater, men vår
öfverste försvarade oss. När vi hunnit bastionen vid
Elbestranden, nedstego vi på de stegar, af hvilka
de kejserlige betjenat sig vid stormningen och
hvilka ännu alla stodo uppresta. Slutligen anlände
vi alldeles uppgifne af trötthet och själsskakning
till lägret vid Rothensee.

Öfversten förde oss till sitt tält och lät gifva oss
några förfriskningar. Efter denna inledning tilltalade
han oss sålunda: "nå väl, jag har räddat edra lif,
hvad gifven j mig för en så stor tjenst?" Vi svarade
honom, att vi för ögonblicket voro oförmögne att i
handling visa honom någon erkänsla. Men vi lofvade
honom alla de penningar och det silfver, som vi hade
nedgräft i källaren. I detta ögonblick inträdde
flere kejserlige officerare i tältet och en af dem
sade på latin, att han beklagade mig så mycket mer,
som han sjelf var af den augsburgiska bekännelsen. Jag
var så förvirrad, så slagen, att jag icke hade styrka
att svara på denna artighet af en man, hvilken, efter
hvad han sade, tillhörde den protestantiska läran,
men likväl var behjelplig att förfölja protestanter.

Följande dagen skickade öfversten en af sina tjenare
till staden för att söka upptaga ur källaren den
lilla skatt, som vi hade gömt der, men han måste
återvända med oförrättadt ärende, ty han hade icke
kunnat framkomma till källardörren för elden, som
ännu rasade. Emellertid lät öfversten oss äta vid sitt
bord, och så länge vi voro hos honom, behandlade han
oss icke som sina fångar, utan som sina vänner.

Slutligen tog jag mig dristigheten bedja honom
tillåta oss att få begifva oss bort. Han svarade:
"jag vill det gerna, på vilkor att j betalen mig eder
lösen." Till den ändan skickades vår piga på nytt
till staden med befallning att försöka, om det icke
vore någon möjlighet att nedtränga i källaren. Hon
var lyckligare än de andra, som skickats. Hon återkom
med hela vår lilla skatt, som min hustru med godt
hjerta öfverlemnade åt öfversten.

Efter många tacksägelser gaf vår befriare oss ett pass
samt lemnade mig en riksdaler och två silfvergafflar
på resan, betraktande såsom sitt återstoden,
hvaribland funnos många gamla riksdalrar, som jag
icke på länge hade sett, och flere silfversaker. Vi
tackade slutligen vår ädle beskyddare, togo afsked
af honom och gingo våra färde, inneslutande oss i
Guds beskydd.

För öfrigt var denne värdige man, hvilken räddade
oss i det allmänna blodbadet, till börden spanior och
hette Don José d'Ainsa samt var öfverstelöjtnant vid
regementet Savelli.

Sådan är pastor Thodæni berättelse enligt den franska
öfversättningen.    Vi hafva blott varit i tillfälle
att se ett utdrag ur   den   på  hans  modersmål
skrifna berättelsen, hvilket är i någon mån  olika den
franska öfversättningen.    Så heter det här,  att
när  de  vandrade ut ur den brinnande staden 
"krabaterneKroater, af hvilket folknamn vårt "krabat" 
blifvit härledt.   och   annat   pack"   höggo,   sköto
och  stucko efter presten.    Öfversten   bär
titeln   "Oberste-Wachtmeister",   och när de gingo
genom lägret, var presten föremål för soldaternas
spott och  åtlöje.    När de slutligen uppnådde
öfverstens tält, bjöd han dem vin ur en silfverbägare.

De som skickades in i staden för att hämta penningarne
i prestens källare, kommo tillbaka, emedan källaren
var full af eld, så att de icke kunnat komma dit
ned. Att pigan slutligen lyckades komma in i källaren
och finna den lilla skatten
omnämnes alldeles icke. Deremot säges det, att
lösepenningen måste anskaffas på annat håll. Deruti
öfverensstämma båda, att prestfrun var den, som
framlemnade myntet. Det tyska originalet låter vid
detta tillfälle öfversten klinga med silfvermyntet på
bordet. Det var äfven enligt detta till prestfrun, som
han lemnade en thaler till tärepenning och "ihre neue
silberne Hacken". Thodænus tillägger: "emedan han
(öfversten) handlat mot oss som en hederlig kavaljer,
är det honom väl unnadt framför andra."

Hvad slutligen pastor Thodænus sjelf
beträffar, så var han från Schlackenwerda i
Böhmen, men hade i fjorton år varit pastor
vid S:ta Katharinakyrkan i Magdeburg. Han blef
följande året diaconus i Rendsburg i Holstein,
der han sammanskref ett arbete, som han kallade
"Threni Magdeburgici" (Magdeburgska klagosånger).

St.



En moders inflytande.

Det är otvifvelaktigt att man skulle kunna dela
menniskorna i tvenne grupper: de sjelfständiga,
och de osjelfständiga. Vi hafva sett dem båda. A
ena sidan dessa kraftiga andar, hvilka, såsom det
synes för våra ögon, gå sin väg fram i lifvet utan
att afvika från det mål, hvilket de föresatt sig,
hvilka leda andra efter sin vilja, men för egen del
synas lika oberörda af som obekymrade om den dem
omgifvande menniskomassans omdömen. Detta slags
menniskor kunna blifva redskap för något stort i
denna verld, och mången af dem har lemnat sitt namn i
historien: Luther och Gustaf Adolf voro sådana män. På
den andra sidan se vi de svaga varelser, hvilka vackla
hit och dit, icke sjelfva kunna besluta något, taga
mot råd här och der och ändra sitt uppförande efter
den minsta påtryckning utifrån.

Da man kallar det förstnämda slaget af menniskor
sjelfständiga,   månne   man   då   skall   fatta
detta så, som vore de oemottagliga för hvarje
personligt inflytande?   Tvärtom!   Just på dessa
fasta karakterer är det möjligt att utöfva ett
varaktigt inflytande.    Då  de vanligen äga ett
skarpt  förstånd,   inse  de mer   än   väl   sin
egen  otillräcklighet  vid lösandet af mången vigtig
fråga   och stöda   sig  derföre  gerna  på dem,
hvilka de hafva   lärt   känna   såsom  värdiga  och
lämpliga till ett dylikt förtroende.    Så   är
Luthers   namn   oupplösligt  förenadt   med 
Melanchtons och Gustaf Adolfs med Oxenstjernas.

Vi måste derföre erkänna, att ingen karakter, vare sig
den fastaste eller den svagaste, är oemottaglig för
intryck. Men gäller nu detta som en sanning om den
fullvuxna menniskan, i huru mycket högre grad skall
det då icke gälla om barnet, hos hvilket icke ännu
någon motståndskraft finnes! Man talar visserligen om
frånstötande och otillgängliga barn, men du kan vara
viss om, min vän, att hvarhelst du träffar ett sådant,
har på något sätt en försummelse blifvit begången
mot det samma: Antingen har en orättvis förebråelse,
ett hånlöje eller dylikt lemnat en tagg i dess unga
hjerta, eller ock är det brist på den uppfriskande
kärlekens dagg, som kommer hjertat att hårdna. Och
skulle du någonsin hos egna barn förmärka ett dystert
och kallt väsende, kära moder, gå då in i ditt eget
samvete och ransaka -- der, eller hos någon annan af
barnets omgifning, skall du finna grunden.

Men vi återgå till vårt egentliga ämne. Då barnet är
ytterst känsligt för intryck, då det är öppet för
inflytande, ligger ock en oändlig vigt uppå, hvem
som utöfvar detta inflytande, samt huru beskaffadt
det är.

Det torde ej vara svårt att förstå, hvem som af
Skaparen ämnades att utöfva det första inflytandet
på barnet -- det är modren, och djupt får hon en gång
ångra, om hon lemnar detta dyrbara privilegium uti
en annans hand.

Men huru och hvarigenom utöfvas då detta
inflytande? Endast genom moderskärleken, ty kärleken
är af alla makter
den starkaste och segrar alltid. Äger således modren
inflytande på barnet, så äger hon ock makt öfver det
samma. Hon kan framkalla en i hjertats innersta rotad
lydnad, tusen gånger verkligare och sannare än den,
hvilken för ögonblicket framtvingas af vreden och
våldet; hon kan dana barnets karakter, med varsam hand
borttaga de vattenskott, hvilka utskjuta på den späda
telningen, dämpa mången ond böjelse, föra till rätta
den villade omdömesförmågan och väcka barnets känsla
för det goda och ädla. Man må visserligen icke här vid
lag göra sig den illusionen att allt kan åstadkommas;
men deremot väl minnas, att man kan göra mycket -- huru
mycket, beror af den egna karakterens beskaffenhet.

Slutligen något om de medel, hvarigenom vi utöfva
inflytande. Det sker i främsta rummet genom våra
ord. Dessa inverka alltid på barnet, ofta kunna de
tränga till själens innersta och der verka förödelse
eller uppmuntran till det rätta och goda. Huru ofta
har ej ett tanklöst uttaladt ord varit den gnista,
från hvilken de onda lidelsernas eld sedan spridt
sig! Huru ofta har ej derigenom den skära slöja,
som för barnet ännu döljer lifvets myckna elände
och uselhet, blifvit sönderrifven! Hvem känner ej
deremot värdet af det stilla, vänliga, välbetänkta
ordet? Säger icke redan Salomo, att "ett ord i sinom
tid taladt är såsom gyldene äpplen uti silfverskålar"? 
Sannerligen, kunde man räkna alla dem, för hvilka
"ett ord i sinom tid" blef ledstjernan för hela lifvet
eller vändpunkten uti det samma, en moder skulle då
med ännu större uppmärksamhet vaka öfver sitt tal!

Men icke endast genom våra ord, äfven genom våra
gerningar inverka vi på barnet. En menniska må handla
planlöst eller med största beräkning, hon må företaga
vigtiga ting eller sysselsätta sig med obetydligheter,
i hvarje hennes handling ligger dock något, som man
kunde kalla dess moraliska innehåll. Den ihärdigaste
och skickligaste spejaren efter detta innehåll är
barnet. Det äger visserligen icke den mogna menniskans
af tanken understödda observationsförmåga, men det
äger hvad som tränger djupare: den ännu oförvillade
rättskänslan. Ett barn kan visserligen handla orätt,
men det uppfattar aldrig sina eller sin omgifnings fel
såsom dygder; det vet, hvad som är rätt eller orätt,
äfven om det ej handlar derefter. Må vi derföre i
våra handlingar mot och inför ett barn, under ett
aldrig tröttnande aktgivande på oss sjelfva, ,söka
att i främsta rummet vara sanna!

Jag vill ej vidare i detalj uppräkna allt det,
hvarigenom en moder kan inverka på sitt barn, vi
kunna sammanfatta allt genom att säga: hela hennes lif
utöfvar inflytande på hennes barn. Vill hon derföre
inviga sitt lif till det heligas och godas tjenst,
så har hon funnit det rätta medlet att utöfva ett
för tid och evighet fruktbringande inflytande.

R-g.



SOPHIA.

SVERIGES OCH NORGES DROTTNING.



OSCAR II.

SVERIGES OCH NORGES KONUNG.
Till konungaparet.

1.

Till Sveriges förste man och första qvinna 
Från djupen vi en helsning sända må, 
Ty fastän högt de ädla makar stå, 
De stå för högt ej att vår kärlek vinna.

När vår förlust, den lidna, vi besinna 
Och klagande till kära grafvar gå, 
Vi trösta oss vid tanken, att de två 
Uti vår lycka egen sällhet finna;

Ty "brödrafolkens väl"  skref han på skölden, 
Och hon, som moder, skref det i sitt bröst, 
Det ädla valspråk, på hvars helgd vi bygga.

Till konungsordet vi oss säkert trygga, 
Och helsa ej med smickrets hala röst, 
Men möta heller ej med misstroskölden!

2.

Nej! fritt och manligt som det höfves männer 
Vi säga: kungapar, för du oss an! 
Bjud oss att kämpa för hvad rätt du fann, 
Bjud oss att älska allt hvad skönt du känner!

Hos oss ju makt och frihet varit vänner 
I sekler re'n, och ingen konung fann, 
Att kall och rådlös stod den svenske man, 
När kungen väpnat sina raska svenner!

Och dina svenner, konung, äro  kända, 
De heta: ljus och bildning, rätt och tro, 
Och gladt vi se dem dina vapen hvässa.

Och ställer du, o drottning, upp mot dessa 
De milda makter, som hos  qvinnan bo, 
Se vi med lugn sig nya dagar tända.

-ed-



En karolin till sjös.

Med teckningar af C. S. Hallbeck.

-- -- -- -- -- en trotsig panna,
ett öga skarpt under buskigt bryn -- 
En sjögast, djerf så fan förbanna! 
en äkta krabat på guds försyn.
Orvar Odd.

I Onsala  kyrka,  belägen  i socknen
af samma namn i norra Halland, gömmes ett    minne
från den gamla karolinska   tiden,   ej
någon segertrofé från Narwa, Holofzin eller Pultusk,
utan något, som vunnits på vestervåg, under det
hjeltekonungen och hans karoliner till lands hvilade
ut sig i turkens rike.

På   gården   Gatan   i   Onsala   föddes   den  30
November 1689   af   skepparen   Anders   Börjesson --
hvars   fader varit
prest -- och hans hustru sonen Lars. En äldre son,
Kristian, var född 1682. Denne Kristian ingick i
flottans tjenst, der han utmärkte sig och steg i
graderna till kommendör samt dog 1722. Den yngre
sonen, Lars, gick hemma sina första ynglingaår,
och sägnen skildrar honom håglös och till intet
synnerligt dugandes, ungefär lik Torsten Kettilsson i
den gamla Laxdölingasagan, till dess, vare sig i följd
af broderns utmärkelser eller af någon annan orsak,
Lasse i Gatan, såsom han kallades, skakade af sig
olusten och, då Karl XII beslöt utfärda kaparebref,
blef en af de första, som anmälde sig vilja med eget
fartyg, egna nickhakar och änterbilor, fast under
svenska kronans flagg, utöfva vedergällningsrätt
mot danskar och andra främlingar, hvilka under denna
Sveriges vanmaktstid spelade herrar på våra farvatten
och betydligt skadade vår handel. Lasse i Gatan
blef snart namnkunnig för djerfhet och tapperhet
samt började göra äfven materiel lycka under sina
kaparefärder, helst han lärer ej just varit så
nogräknad om medlen att förvärfva sig rikedom;
men några cincinnatiska egenskaper kan man väl ej
heller med fog fordra af en fribytare, må vara ock
en fribytare under örlogsflagg. Inom kort utrustade
han en mängd fartyg -- man säger, att han till sist
ägt ej mindre än 50 stycken -- till kaperier. Till
befälhafvare på en af dem antog han en irländare vid
namn John Norcross, hvilket väckte mycken ovilja,
emedan Norcross var en illa beryktad sjöröfvare,
hvilken rymt ur ett engelskt fängelse. Emellertid blef
Norcross sedermera använd äfven af svenska regeringen,
då den samma, efter Karl XII, bedref, genom Norcross,
underhandlingar med sjöröfvarne på Madagaskar.

Huru det nu än förhöll sig med tillkomsten af Lars
Anderssons rikedom, så lemnade han svenska regeringen
af den samma gång på gång flera stora summor, och
genom sina lyckade företag bragte han -- såsom en
af hans minnestecknare intygar -- en mängd varor och
penningar in i landet. Dels härigenom, dels genom sin
tapperhet förvärfvade ban sig Karl XII:s och dennes
närmaste omgifnings stora ynnest, och då han år 1715
under försök att undsätta det belägrade Stralsund
levererat en större sjödrabbning med en afdelning 
af danska flottan i Sundet, upphöjde konungen den
tjugusexårige skepparesonen i adligt stånd, med
namnet Gathenhielm Äfven hans broder Kristian adlades 
under samma namn. En del af adeln var ej  synnerligt belåten med
fribytaren Lars Anderssons upphöjelse till rikets
första stånd, och försök att hindra den nya ättens
introduktion på Riddarhuset gjordes.

Gathenhielmska vapnet, hvilket är till finnandes ej
blott på Riddarhuset, utan ock i tvenne exemplar
i Onsala kyrka, framställer en öfver en gata
uppgående sol, med derunder ett lejon. Ur den öfver
sköldemärket anbragta hjelmen höjer sig ett lejon,
omgifvet af tvenne tretungade svenska flaggor.
,


samt utnämde honom två år senare till kommendör
vid flottan. Karl XII gynnade honom på flera andra
sätt, skänkte åt honom ett skeppsvarf i Göteborg --
Gathenhielm hade äfven ett sådant i Onsala, med
tillhörande repslagarebana, hvilken senare en
söndag, då Gathenhielm och hans folk voro i kyrkan,
uppbrändes af den danske sjöhjelten Tordenskiold --,
lånade honom flera örlogsfartyg samt tog in, vid sitt
besök i Göteborg år 1716, hos honom i hans hus -- ännu
qvarstående -- i Masthugget och bodde der, hvilket sist
nämda lärer högeligen förtrutit Göteborgs borgerskap,
som väntat, att konungen skulle gästat någon af dess
främste män. Han föll dock i början af 1718 i onåd,
då han, mot konungens förbud af utförsel ur riket
af guld och silfver, sökte utsmuggla en del af sin
förmögenhet, för att i Holland eller England sätta den
i säkerhet; saken blef dock nedtystad och Gathenhielm
återfick både sin konungs nåd och det i beslag tagna
guldet och silfret.

Omkring år 1717 hade Gathenhielm blifvit så svårt
sårad, att han måste begagna krycka och ej mer kunde
personligen deltaga i ströftågen till sjös, men han
fortsatte dock att genom
sina underbefälhafvare uppsöka och kapa det ena
främmande fartyget efter det andra. Hans lif blef ej
långt: redan den 25 April 1718 dog han, troligen i
Göteborg, i en ålder af ej fyllda 29 år.

År 1711 hade han gift sig med Ingela Hammar,
skepparedotter från gården Hammarkulla i
OnsalaHon blef sedan omgift med en öfverste Isak Browald,
men begrofs i Gathenhielmska grafkoret och i den
kista, hennes förste man förvärfvat henne.. 
Hennes porträtt finnes ännu i förvar på
gården GatanVår tecknare har här nedan lemnat en afbildning
af gården Gatan, sådan den nu befinnes. Den venstra
delen af byggnaden är ännu i samma skick som den
var under Gathenhielms och hans faders tid., 
och att döma af detta konterfej,
måtte fru Ingela varit ett barskt, morskt och
resolveradt fruntimmer.


Gathenhielmska sarkofagerna i Onsala kyrka.


I ett grafkor, tillbygdt Onsala kyrka, stå två i
hög grad dyrbara kistor af hvit italiensk marmor,
i hvilka, enligt inskriptionerna derå, Lars
Gathenhielm och hans hustru hvila. Dessa kistor
förvärfvade han sig genom ett sjöäfventyr, hvarom
en ännu i Onsala qvar lefvande sägen vet att tälja
följande: En dag -- det lärer varit i början af hans
fribytaretid -- rapporterades till herrn på Gatan,
att ett stort danskt örlogsfartyg 
måst söka hamn i Kongsbacka-fjärden samt der
ankrat. Detta fartyg kom, visste man, från Italien,
der det hämtat två dyrbara marmorkistor, hvilka voro
ämnade till, att det då varande danska konungaparet
i dem skulle en gång sofva den sista sömnen. Genast
rodde Lasse i Gatan jemte ett par af hans bussar, alla
förklädda till fiskare, ut till fartyget och utbjödo
färsk fisk till salu. Sedan den danske skeppskocken
handlat det nödiga förrådet, anhöllo de föregifna
fiskrarne, att de måtte få lägga sig med sin båt i
lä om det stora fartyget, för att kunna upptända eld
och koka litet fisk åt sig sjelfva. Detta medgafs,
men Lasse passade nu på att lägga sig strax akter ut
och lyckades, obemärkt af besättningen på skeppet,
stöpa bly i rodrets gängor. Då han sedan på natten med
flera bemannade båtar angrep fartyget, lydde detta ej
rodret, och under den deraf föranledda villervallan
eröfrades fartyget med dess dyrbara last. Förgäfves
sökte danska regeringen under flera år att mot
lösen återfå kistorna; endast mot andra dylika,
ämnade åt skepparesonen och skepparedottern och med
deras förvärfvade adliga vapen på, ville Gathenhielm
utlemna dem. Till slut gick man i Danmark in härpå:
lika dyrbara kistor
beställdes   och   aflemnades,  och   då  först
återfick danska konungen de eröfrade.

Hvad   af   detta  kan   vara   grundadt
eller ej, är nu icke
godt att veta; nog af, i Gathenhielmska grafkoret i
Onsala stå dessa två marmorkistor, hvilkas fullkomliga
motstycken -- med undantag af att å ena parets
kistor synes Gathenhielmska sköldemärket och å det
andra danska riksvapnet samt att inskriptionerna,
naturligtvis, äro olika -- äro till finnandes i
Roeskilde domkyrka, der de omsluta konung Fredrik
IV:s och hans drottnings jordiska qvarlefvor.

Kistorna i Gathenhielmska grafkoret äro, som sagdt,
af hvit italiensk marmor och mycket dyrbara, ej minst
genom det konstnärliga arbete, som nedlagts på deras
så väl förfärdigande som smyckande. Att ett dylikt
arbete vid den tiden ej kunnat göras annorstädes än
i Italien, derom äro konstkännarne eniga. Så väl de
på locken liggande Kristusbilderna

-- konstnären tyckes vid deras utarbetande haft i
tanken Titians "Ecce homo" -- som ock de på fotstyckena
anbragta, med lagrar omkransade korslagda benkotorna
och dödskallarne äro verkliga mästerstycken.

På Gathenhielms kista läses, på öfra sidan:

Kongl: Maits: til Swerige etc:
Wälförordnade Commendeur til Sjös
Den välborne Herren
Herr Lars Gathenhielm
Född 1689 D: 30 Nov: i Onsala på gården Gatha Afle-
Den i Götheborg 1718 D: 25 April Uti sit 29 Ålders Åhr.

På lockets sidor:

Mortem moriturus Morte 
Devincit Mortem Morte morituro
Condigna.   Döden är upsvolgen 
uti segren. I Cor: XV: 55

Med afwundsögon må min grift ej ansed blifwa 
Af dig som ej kan få den lyckan som jag nått 
Min flit på iorden blef välsignadt med alt gådt 
Men tänk hvad glädie gud min siäl har velat gifva

Dat Vitam Mortis Vita
Mater: in Christo vivit vitam exul
Mortis vita.  Ock thet lifvet är i hans son   I Joh: V: 11.

Till wärldsligt nöje har min möda vida hunnit 
Men hos min Gud iag nu fullkomlig glädie har 
Säg da om Gathenhielm ej nogsamt lycklig war 
Som på så lycklig tid så salig ända funnit

På fotstycket:

O ignaros
Malorum Suorum
Qvibus non Mors ut optimum
Inventum Naturæ laudatur

På fru Gathenhielms kista läses, på öfra sidan:

Den wälborne fruen
Fru Ingela Gathenhielm
Herr commendeurens Gathenhielms
älskeliga fru maka född i Onsala på
gården Hammarkulla 1692 d: 11 Septemb:
Afliden 1729 d: 29 April uti sit 87 ålders 
åhr.

På lockets sidor:

Connubium qvi sanxit
Mysterium sibi addixit.    Tu  skall
öfvergifva fader ock moder:  Then
na hemlighet är stor.   Eph:  V: 32

Min maka trogen var sin Kong ock fäders lande 
Men fåfäng lyckan ej af hålla kunnat mig 
Från trygga griften den han gjordt för mig ock sig 
Fast iag här drifvit har hans wärk i siö ock strande.

Corpora qvi condidit. 
cadavera sibi condixit, thet tu 
såår, Thet får icke lif: utan thet 
blifver dödt.  I Cor: XV: 36.

Et kiärligt äckta band du död aldels ej rifwer
emellan wänner dem du skilier sorgsne åt
Ty de i döden dock sig samla utan gråt
Fast du i werlden här dit spel så hastigt drifver

På fotstycket:

Natura non
habitandi lo
cum sed commorandi
diversorium nobis hic dedit.

Helt visst har all denna latinsk-svenska grannlåt
inhuggits på kistorna efter makarnes död; må hända
genom försorg af sonen, sekreteraren Gathenhielm,
hvilken vid sin död, i Stockholm 1769, slöt ätten på
svärdssidan.


Gathenhielms fädernehem.


Emellertid vill folksägnen veta, att Lars Gathenhielm
ej ligger i sin marmorkista, och denna sägen lärer
ej vara utan grund. Han kunde -- berättar man -- ej
finna ro i sin
kapade  marmorkista, utan ställde till ett anskrämligt
spökeri, så   att  man  fann  sig,  redan under
hustruns lifstid, nödsakad flytta  hans   döda  ben
ut till   Härterna,   en   af   småholmarne vid
Wärölandet, der dock ej heller hans nya kista kunde
ligga orubbad, förrän man fästat den samma  med ett
jernband vid klippan.    Der -- fortsätter sägnen --
förde hans vålnad ett förfärligt väsen med  gastar
och   sjötroll;   en natt sände han bud   till
sin   hustru,   att hon  skulle skicka honom en
bundt dugtiga  hasselkäppar,  att han der med måtte
kunna försvara  sig.   Länge dröjde det, innan
frun kunde förmå någon till utförandet   af detta
uppdrag;   ändtligen fick hon en af Gathenhielms
gamla äntergastar, hvilken efter kriget slagit sig
ned i sin hemsocken som fiskare, att våga kuppen.
Han for ut med det begärda vapenförrådet till sin
fordne kaptens uppehållsort, oaktadt gastarne
rörde upp en sjustickande storm.    Han lyckades
nå Härterna   så  nära,   att   han   kunde  kasta
bundten i land,  då han  omedelbart  derefter  fick
böra  käpprapp hvina genom  luften   och  gastarne
skrika och jämra sig samt bland allt detta buller
en sedan fordom väl bekant röst, som ropade: "helsa
hem   till   min  hustru   och   säg, att äfven här
har jag segrat!"  Ännu i dag förmenar man, att
"det ej står rätt till" der ute  på  Härterna,
och fiskare, som försökt lägga till der


En bild från Osteologiska samlingarne i Kongl. Vetenskapsakademien.
(Tecknad af C. S. Hallbeck.}


under storm, hafva sedan berättat, att fånglinan,
hvarmed man bundit båten, af osynliga händer lösts
upp.

Nekas kan ej, att det verkligen vore mera i sin
ordning, mera öfverensstämmande med den "poetiska
rättvisan", om den förvägne fribytaren fått sin sista
lägerstad på ett öde skär, omgifvet af stormvindar
och skummande böljor, än i ett lugnt, hvitmenadt och
putsadt grafkor.

I Onsala, denna socken, som ännu fostrar hundradetals
hafvets söner, lika djerfva, men mera fredliga än Lasse i
Gatan, lefver ännu friskt och lifligt hans nu
öfver 150-åra minne, och då novemberstormarne
rasa fram öfver den högländta, öde slätten, hvarpå
Onsala kyrka med Gathenhielmska koret är belägen,
och en gles månstrimma delar nattmolnen, som jaga
öfver det gamla templet, tycker, äfven i vår,
"upplysningens", tid, sig sjömansfantasien varsna
på kyrkotaket två gestalter i väldig strid med
hvarandra -- det är Gathenhielms och Tordenskiolds
vålnader, som ännu kämpa om marmorkistorna.

Birger Schöldström.



Vinterblommor.

När klädd i pansar nordanskogen står,
Och öfver nejder, blomsterlösa, kala,
Naturen bredt sin svepeduk, den svala,
Att så bevara jordens nya vår,

Hur ljuft att äga då en liten vrå
I hoppet, minnet -- eller invid härden,
Dit, hur det stormar i den yttre verlden,
Förhärjande ej tidens vindar nå!

Så har ock jag en liten sommarö,
Dit blicken flyr från kulna vinterlanden:
Så flyr i tron till fridens öar anden,
När ödets stormar här hans fröjd förströ.

Från skilda länder af den vida jord
Lär, så jag hört, min öbefolkning vara:
En nordisk ros, en "vilde" från Sahara
Ha blifvit grannar -- på mitt blomsterbord.

Dernäst står fjällets son, med färg så varm,
Och drömmer om en norrskensnatt vid polen.
En saga skön han mins om sommarsolen,
Hur hon fullsofver sig på qvällens arm.

Han täljer sagan för en lackviol,
Som ej förmår af hennes skönhet njuta:
Hon aldrig varit utanför den ruta,
Der hon slog ögat upp mot vinterns sol.

Dernäst: en primula. Hur blyg, hur skär!
Hon föddes lågt, hon skyms af mången annan,
Men englatycket bär hon dock på pannan,
Och ren som alpens snö dess krona är.

Hon ler mot en arab, med taggig stam --
Kom ej den törnets höga slägting nära!
Trots hvassa ytan, ingen växt sågs bära
En blomma mera skön och undersam.

Hvem mest mig fängslar, ej jag säga kan:
En doft och skärhet fick, en endast flamma.
Men ljuset, som de bryta, är det samma:
Sin enfald det i deras mångfald fann.

De spira samfäldt upp ur samma grus,
Och strålar, luft och vatten tarfva alla;
Men en trifs bäst, der djupa skuggor falla,
En annan dör, får han för litet ljus.

Det der är individualitet,
Den gäller icke jordens blommor bara:
Nej, först och främst den torde gifven vara
Åt dina eterneller, mensklighet!

Utur naturens stora bok dig lär,
Att ej förgät-mig-ej'n en ros kan blifva,
Men 'efter sin art' kan hon återgifva
Det himlaljus, hvars blida barn hon är.

Anna A.



En vandring bland skeletter.

Till behaglig omvexling med den hvardagliga
promenaden ute i det lifliga menniskohvimlet
inbjuda vi härmed våra läsare till en
vandring bland de dödas ben, dock icke i mörka
grifthvalf eller katakomber, utan inom en
af vetenskapens ljusa boningar, nämligen det
under Kongl. Vetenskapsakademiens vård stående
naturhistoriska riksmuséet.

Det är icke en dags göra att genomvandra de många rum
och salar, som åt detta museum blifvit anslagna och i
hvilka de tre naturrikenas herrligheter utbreda sig för
den häpnande och beundrande betraktarens blickar. Vi
stanna för denna gång i "stora galleriet".

Detta galleri innehåller, bland mycket annat
vackert och märkvärdigt i zoologisk väg, hela den
osteologiska samlingen. Det är af denna samlings mest
framstående partier vår illustration upptager en
pittoreskt sammanfattad och med en liten tillsats
af humor i darwinistisk smak späckad bild, i fall man
eljest kan tala om späck, då det är fråga om torra
benen. Intrycket af de figurer denna tafla framställer
är i sanning öfverväldigande, slående! De skepnader
som der möta oss förefalla så främmande och -- när man
närmare ser efter -- på samma gång så bekanta. Man
häpnar vid åsynen af skelettet af denna kolossala
afrikanska elefant, som bär sitt hufvud en våning
högre än hela sin omgifning, och man känner sig helt
förtrolig med skelettet af den lilla apan, som
synes demonstrera någonting för hyene-skelettet
vid kolossens fot. Elefantskelettet är hemfördt af
den väldige elefantjägaren Wahlberg. Vid närmare
skärskådande af besten upptäcker man i hans skrof
flere hål: det är märken efter kulor, som djuret fått
i kroppen, gamla blessyrer, som hunnit läkas innan
jätten erhöll det dödande wahlbergska skottet. Mellan
elefantens ben står skelettet af en noshörning,
närmast till höger om honom skelettet af en flodhäst
och närmast till venster skelettet af en kafferbuffel,
alla tre från Sydafrika hemförda af Wahlberg,
denne lille ingeniör, hos hvilken vetenskapen står
i så stora förbindelser. Framför kafferbuffeln ser
man skelettet af en björn. Skeletterna af giraffen
och strutsen äro lätt igenkänliga på sina långa
halsar. Förgrunden af taflan upptages af några
hjortkranier samt ett par kolossala horn och en
tand, tillhörande, den sednare ett mammuthdjur,
de förstnämda en uroxe. Taflan till venster på
illustrationen är tecknad efter en på muséet befintlig
afbildning af Mastodon giganteus, och skelettet,
hvars ryggrad sticker fram bakom taflan, tillhör en
hvalross. Samma ryggradsbildning -- så mensklig som
möjligt -- möter oss för öfrigt öfverallt. Framför
elefantens ben presentera sig, som sagdt, skeletterna
af en apa och en hyena grimaserande mot hvarandra,
och till inskärpande af

en moralisk lärdom på samma gång han konstaterar
ett fysiologiskt faktum, har artisten roat sig med
att ett stycke ifrån apan och hyenan uppställa ett
menniskoskelett, som, med ena handen på det ställe
der hjertat suttit och den andra pekande på de begge
muntergökarne i grannskapet, tyckes vilja säga:
Detta är dock ben af minom benom!

För att göra en så förödmjukande bekännelse måste
det menskliga högmodet verkligen vara, såsom här, afklädt
intill benen. Detta är emellertid det resultat,
hvartill den moderna läran om arternas uppkomst leder,
och man kan vid
sådant förhållande icke undra på, att denna lära der
och hvar mottagits med "dystert stillatigande". Om
vi för vår del icke yttra oss derom, så anhålla
vi att denna tystnad dock icke måtte tydas som
ett samtycke. Att uppgöra systemer öfver naturens
företeelser må vara de lärdes sak; vi andra nöja oss
med att, tillbedjande skapelseundrens upphof, njuta
af deras betraktande, och med detta intryck taga vi
farväl af den intressanta vetenskapliga samlingen,
som i dubbel bemärkelse kan sägas vara en af de
största prydnaderna för den plats den intager.

C. H. Rydberg.



Bland minnen.

Mins du än när du var
I den fagraste lund,
Som i Sverige har spirat ur jord,
Der hvart träd i förvar
Tog ett hjerteförbund,
Der hvar gren har hört lågande ord?
Ej af kärlek, hvars glöd
Flammar upp en minut
Och den nästa kan slockna igen,
Men af lust eller nöd,
Som till lefnadens slut
Vill åt vännen försäkra en vän!

Det var vår, det var Maj --
Se, och arm uti arm
Drog en skara med stormande mod
Under fanornas svaj
Och med jublande larm
Hän till lunden, som vinkande stod.
Den var ungdomen kär,
Och vår längtan, som brann,
Först i den lyfte vingarne fri.
Och den klokaste der
Var väl än knappt en man,
Men en hjelte -- det tänkte han bli.

När en doftande ängd
Så oss slutit i famn,
När vi samlats kring bålarnes våg,
När vi vexlat i mängd
Våra handslag och namn
Och sett solsken i blickar och håg,
När vår yra var stor
Blef det tyst på en gång,
Som en andakt i dal och på höjd,
Och mot himmelen for
Vår odödliga sång,
Som ett härskri af brusande fröjd.

Den gaf flygt åt vår dag,
Den gaf timmarne fart
Denna vårsång af vårlige män!
Sjelfva stjernornas lag
Tycktes samlas för snart
För att också få lyssna på den.
Och när ändtligen gladt
Vi mot hemmet till sist
Skulle följas i skymningen åt,
Gaf den ljufva godnatt
Åt hvar vinkande qvist,
Åt hvar blomma, som log på vår stråt!

Hvarför skildes vi då
Från det jublande lag,
Hvarför dröjde allena vi qvar?
Ack -- vi hade, vi två,
Ju en fråga i dag
Och vi längtade båda till svar:
Vill du bli mig en vän,
Vill du ge mig en hamn,
Vill du glädjas med mig och fördra? --
Och det svar, som vi se'n
Gåfvo famn uti famn,
Var två själar, två lif i ett ja.

Är jag här? -- Är det jag,
Som så ensam nu står
Här och famlar på minnenas dörr,
Och hör trastarnes slag,
Som i hänsvunna år,
Och ser lunden så grönklädd, som förr?
Nå välan: jag är arm,
I din vårliga krets
Står allena jag sorgsen och blek --
Men min tro är dock varm
Och mitt minne tillfreds:
Jag kan vittna, att ingen mig svek!

De ha gått härifrån
Och från jorden ej få
Re'n ha vinkats af dödsengelns bud,
Ty de voro blott lån --
Men jag vet nog ändå
Att de minnas mig ännu hos Gud!
Ty ett lif är för kort
För ett sådant förbund,
För de löften af tillit och tro,
Som en vår vi ge bort
Och ta mot "i den lund
Der de herrliga lagrarne gro"!

Edward Bäckström.



Ur husdjurens lif.

Under tidernas lopp hafva inga djurarter så mycket
aflägsnat sig från sin urtyp som de hvilka lefvat
i menniskornas tjenst eller umgänge. Jemföra
vi t. ex. vår gamla huskatt med vildkattorna i
tropikernas urskogar, så kunna vi väl ej förneka
slägtskapen dem emellan, men öfverraskas af den
omisskänneliga skiljaktigheten i deras gestalt, färg
och vanor, organernas skärpa och förhållandet till
omgifningen. Hvad ett djur kan blifva genom menniskans
andliga kufvande kraft i förening med vanans makt,
se vi redan hos tamda vilddjur, men ännu mer hos de
djur, som sedan urminnes tider varit menniskan till
sällskap och nytta. Bland husdjur, i ordets trängre
bemärkelse, framträda hunden och hästen såsom de
ostridligt högst begåfvade, både med afseende på
kroppens skönhet som på instinktlig klokhet eller
tankeförmåga.

Hundens trohet har blifvit ett ordspråk. Öfver hafven,
till fjerran verldsdelar, till aflägsna öar har han
följt menniskan och öfverallt slutit sig till henne
med lydnad och hängifvenhet. Hans intelligens,
vi ville i enstaka fall säga, hans menniskoförstånd, 
lär honom att i och med sin herre äfven
älska hans egendom och omgifning. Gårdens fjäderfän
promenera ostördt omkring och han skonar dem till
och med när de blifva besvärliga och göra honom
maten stridig. Huskatten ligger systerligen bredvid,
stundom på honom, men den främmande anfaller han
med allt det hat, som han af naturen bär till hennes
slägte. Hvarje främmande besökare mottages fiendtligt
af den karaktersfulle hunden. I den aristokratiske,
elegant klädde herrns hus vänjes äfven hundens sinne
vid fina kläder och fina manér och intages derför
så mycket, att hvarje person med sämre kläder eller
plumpt uppförande uppväcker hans harm och ovilja,
som gifva sig tillkänna genom morrningar, skällande
och i värsta fall genom våldsamma bett. I bondgården
blir han demokrat genom sitt umgänge med folk af
lägre stånd och
här går det kavaljeren på modet som der borta
tiggaren.


Godt kamratskap.


Hunden känner mycket noga sitt hems gränser. Hemma
har han dubbelt mod: härifrån förkunnar han högljudt
sina utmaningar; här är han stark i medvetandet af sin
pligt såsom vaktare, vårdare och försvarare. Såsom
beskyddare visar hunden en stundom rörande 
sjelfuppoffring. Han värnar sin herres hus och gård, maka
och barn, boskap och husgerådssaker. Med hästen sluter
han ofta en innerlig vänskap, sådan den framställes
för våra ögon genom vidfogade täcka bild. Tecknaren
berättar derom följande:

"Min broder ägde en skimmel och en rapphönshund,
som broderligen delade sitt läger i stallet med
hvarandra. När hästen stod, låg hunden vid hans
fötter, utan att någonsin blifva trampad; när
hästen låg, sträckte hunden ut sig tvärs öfver hans
kropp. Hästen brukade ofta på skämt fatta tag med
mulen i det mjuka skinnet i hundens nacke eller rygg
och sålunda lyfta honom i höjden. Denna behandling
måtte ej förefallit hunden oangenäm, ty han undvek
den aldrig, utan
gaf sjelf anledning dertill. Det var ett
kamratskap, som grumlades af hvarken nycker eller
häftighet. Skilsmessa mellan vännerna förorsakade
alltid förstämning och sorg både hos häst och
hund. Återseendet förvandlade ögonblickligen båda
till godlynta, muntra väsen. Städse såg man den
vackre, högvuxne och långsträckte Caro bredvid den
snabbfotade skimmeln, som under den tid då han ej
begagnades fick fritt ströfva omkring och beta i
skogen. Vid det vanliga ropet kommo de oskiljaktiga
kamraterna i starkt galopp springande bredvid eller
efter hvarandra."

Djurets dagliga umgänge med sina likar under
menniskans tukt och ledning förmår till en del att
mildra och tillbakatränga den eljest så okufligt
herrskande naturdriften. Om staren och domherren
dela föda med katten ur samma fat, såsom verkligen
förekommit, eller om kråkan hjelper hunden att
utrota små parasit-insekter och mellan dem uppstår
ett vänskapsförhållande, i hvilket en skilsmessa
kan hafva till följd djup sorg, försakande af föda,
stundom till och med
döden,   så   finnas   väl   klara   bevis   för
ögonen, att djuret är   mottagligt för finare
känslor och rörelser

Om hundar och kattor har man verkligen rörande
exempel på tillgifvenhet för deras herrskap och
hemmet. Ett engelskt fruntimmer hade en katt, som
lik en sjukvårderska uppehöll sig hos sin matmor när
denna en gång föll i en nervfeber. "Det var verkligen
underbart", berättar damen, "att iakttaga huru hastigt
kattan lärde sig att urskilja timmarne då jag borde
intaga föda eller medikamenter, och under natten,
då min sjukvakterska stundom föll i sömn, väckte hon
denna regelbundet på bestämd tid derigenom att hon
sakta bet henne i näsan. I det rum, hvari jag låg,
stod intet slagur och likväl visste hon noga hvad
tiden led." Man har jemväl hos kattorna iakttagit ett
ortsinne, som af intet låter sig villas. Redan den
omständigheten måste sätta oss i förvåning, att en
i tillknuten säck transporterad katt icke tvekar om
hvilken väg hon bör välja för att komma hem. Hvilka
fordringar ställer icke menniskan på de i hennes
tjenst stående djuren,

och huru omsorgsfullt söka dessa ej ändå att fullgöra
befallningarne! Det är utan tvifvel menniskans andliga natur, som
utöfvar denna kraft på djuret och förmår det att kufva sina
vilda naturdrifter. Hemma och under menniskans inflytande
blir djuret klokare, mångsidigare och rycker närmare det
trappsteg, som menniskan intager i skapelsens verld.



Blott en ruin.

I sjelfva hjertat af det område, som utgör den mest
aristokratiska delen af Danmarks hufvudstad, höjer sig
omkring en af tvenne breda gator -- Amaliegatan och
Fredriksgatan -- i rät vinkel öfverkorsad vidsträckt
plats -- Fredriksplatsen -- fyra hvarandra alldeles
lika palats, smyckade med kolonner i jonisk stil. Från
den sålunda bildade åttkantiga borggårdens midt reser
sig på en hög fotställning en kolossal ryttarestaty
i brons. Det är en bild af den praktlystne och
konstälskande Fredrik V, på hvars
"befallning" fyra af landets förnämsta magnater, hvar
för sig, uppförde ett af de nämda palatsen, hvilka
sedan efter hand förvandlats till statens egendom och
bära det gemensamma namnet Amalienborg. Den furstliga
bronsskepnaden är vänd i riktning af Fredriksgatans
korta perspektiv, som slutande vid en annan, med
Amaliegatan jemnlöpande gata -- Bred- eller Norgesgatan
-- här upprullar ett i förhållande till omgifningarne
egendomligt parti, hvilket ock genast fängslar blicken
och snart med oemotståndlig makt drager den dröjande
och undrande främlingens steg till sig.

Ryttarestodens bronsögon skåda också ditåt. Se
hvilken hänförande syn som hägrar för den i metallen
förevigades blickar!

Der ståndar ett tempel i underbar prakt, ett
diadem, en krona likt, öfver det stoden omgifvande
Amalienborgs eleganta arkitektoniska former. Se
templets rika korintiska stil med de oräkneliga
kapitelernas behagfullt skiftande bladverk! Se
peristilens smäckra, bländande pelarrad och se den
mäktiga, kolonnomkransade dômen med öfverst på
kupolen ett gyllene kors afteckna sig mot himlens
blå! Betrakta så inom templets hvalf som ock utom
dess murar den oöfverskådliga mängden af Bibelns
heroer -- apostlar, profeter, martyrer, frammanade
af konstnärens mejsel: det hela ett väldigt poem,
ett storartadt religiöst epos i marmor.

Men hägringen är försvunnen och blott en ringa del
af konung Fredriks herrliga dröm vardt verklighet. Af
Fredrikskyrkan framstod aldrig mera än ett fragment --
"en stympad
arkitektonisk torso" -- och af detta skåda vi nu endast
en ruin, men för visso den praktfullaste i Norden. Och
i Fredriks tempelbyggnad se vi ett verkligt motstycke
till hans svärsons, vår egen Tredje Gustafs tillämnade
Haga-palats. Ett tempel och ett palats, hvilka båda
i sitt ofulländade skick likväl klarligen vittna om
sina upphofsmäns djerfva tankar och som äfven städse
skola för betraktarens blickar framkalla lifliga och
skiftande föreställningar af oförvansklig skönhet.

Men vi vilja anföra några närmare detaljer om den
märkliga tempelruinen, hvilken nu mera allmännast
benämnes "Marmorkyrkan".


"Marmorkyrkan" i Köpenhamn.
(Teckning af C. S. Hallbeck.)


Det Oldenburgska huset hade i trenne sekler herrskat
öfver Danmark. Ett jubileum firades i anledning
häraf och till det stolta minnets förherrligande
lade Fredrik V på sjelfva festdagen -- den 30 Oktober
1749 -- grundstenen till "en kyrka som skulle i prakt
öfverträffa alla hufvudstadens förut varande och som
utom Italien ej skulle äga sin like".

Liksom en fransman -- Desprez -- åt Gustaf III
uppgjorde planen för det tillämnade slottet på Haga,
så var det äfven en sådan -- Nicolas Henry Jardin --
som åt den danske konungen författade desseinen till
MarmorkyrkanJardins ritning visar i grundplanen ett grekiskt
kors, hvars armar utspringa från en cirkelrund
kärna. Denna höjer sig med fönsterrader i tvenne
etager. Korsets armar bilda åt tvenne hvarandra
motsatta sidor partier med trappuppgångar och sluta
öfverst med ett lägre torn. Utspringande med en rad
af sex kolonner, bildar hvar och en af de tvenne
öfriga hvarandra motstående korsarmarne peristiler
i grekisk tempelkarakter. Dessa utgöra sålunda
byggnadens sjelfva hufvudfaçader. Den ena façaden
(synlig på den meddelade illustrationen öfver ruinens
nuvarande utseende) är vänd åt Norgesgatan. Den
skulle, som ofvan blifvit antydt, i förening med
den kolonnuppburna, öfver centralpartiet sig resande
dristiga kupolen (högre än något af Köpenhamns öfriga
kyrktorn), hvilken öfverst bär en "lykta", som i sin
ordning slutar med äpple och kors (symboliken med
cirkel och kors i byggnadens grundform återfinna vi
sålunda i det kupolen afslutande emblem: Evas äpple
och Christi kors), bilda slutfonden för Fredriksgatans
perspektiv..

Och marmor -- idel marmor! -- bruten ur Norges hällar
(dock sjelfva bildverken af "skatter från Carrara")
skulle komma att utgöra materielet för Norgesgatans
yppersta prydnad.

Men af hela den ståtliga planen kom blott en ringa del
till verkställighet, och det påbörjade byggnadsverket
afstannade kort efter Fredriks död, 1770, sedan det
kraft en kostnad -- räknadt i vårt mynt -- af kanske
bortåt två à tre millioner.

Ehuru man flera gånger sedan försökt upptaga planen
med byggnadens fullförande å nyo, har -- af brist
på de nödiga millionerna? -- dock alltid resultatet
blifvit det, att den palatsglänsande Norgesgatans
och Fredriksplatsens förnämsta smycke kommit att
förblifva -- blott en ruin.

Hela denna idé -- Marmorkyrkans byggande -- jemte
åtskilligt annat under Fredrik V:s regeringstid, som
kostade staten oerhörda summor, hafva ofta blifvit
skarpt klandrade, och i visst afseende med rätta,
ty landets finanstillstånd kom genom dem hardt nära
en ruin: räntan på statsskulden, som vid Fredrik
V:s tronbestigning visade en siffra af hundratusen,
hade vid hans död stigit till ej mindre än nio gånger
detta tal.

Men huru domen än må falla, så synes oss dock Fredriks
marmortempel visa sig såsom en gryning för den sol
som på konstens himmel skulle gifva åt Danmark en
oförgänglig strålglans, ja, vi älska förstå konung
Fredriks "dröm" såsom härrörande från flägten af
den vinge med hvilken det skönas genius kretsat
genom tiden, innan den slutligen framstod fullt
förkroppsligad med namnet -- Thorvaldsen.

Men om äfven en flärdens sporre -- sin egen ätts
glorifierande -- varit den negativa driffjädern,
synes ock det ironiska ödet här hafva velat grundligt
hämna sig på byggherren, då det lät hans skapelse
blifva blott "ett lik med ögonhålor tomma", hvilket
i sådant skick ett sekel re'n stirrat mot

hans bild på Fredriksplatsen -- och vidare: de
uppståndna "Carraras slumrande skatter" hamna i ett
enklare tempel, "Mästaren och de tolf" sprida sin
glans öfver Vårfrukyrkan Se uppsatsen "Vårfrukyrkan i 
Köpenhamn" i Sv. Familj-Journalen, 10:de bandet, sid. 25, 44 och
139., och som till parad för
hyddans son stå konungens bronsbild och tempelruinens
marmor när genom Amalienborgs palats och bort öfver
Fredriksplatsen frambrusar Thorvaldsens triumftåg
Då Thorvaldsen efter sitt långvariga vistande
i Italien slutligen, 1838, hemkom för att bosätta
sig i fosterlandet, mottogs han af hufvudstadens
befolkning med ett entusiastiskt jubel. Frånspännande
hästarne från hans vagn, drogs sedan "Konstens Konge"
af folkmassan, som tog vägen genom Amalienborgs
"fridlysta" område, hvarest den spärrande gardesvakten
alldeles sprängdes, i triumf till den festligt
smyckade boning som skulle mottaga honom. En dansk
författare yttrar sig härom: "Thorvaldsens Triumftog
skred i en stolt og mägtig Jubel förbi 'Kongen af
Guds Naade'." Se vidare uppsatsen "Thorvaldsen och hans
Alexandertåg" i Sv. Familj-Journalen, 7:de bandet,
sid. 43..

*

Vid åskådandet af Marmorkyrkans ruin stå klart
för vårt öga skaldens ord i sagan om det ordnande
förståndet, den gode Ormus, som skänkte de hvita
blomsterknopparne purpursafter, på det de med
desto större skönhet skulle spricka ut i blommor
med röda schatteringar ... men "då sprang om natten
vid stjernornas glans" -- o ödets ironi! -- "ett väsen
förbi dem, snabb som ett spöke, ej syntes gestalten,
blott tänder och läppar i form af en skrattares
mun ... växttrådarne isades, den af Ormus gifna
purpursaften skiftade färg, flera fina fibrer i
blomman sprängdes, och den förvandlade saften sprack
ut i strimmor utan ordning... Om morgonen, om blomman
besågs, häpnade betraktaren! Ormus' föreskrift stod
väl ej till finnandes -- men skön var rosen -- i dessa
sina oväntade strimmor så ädelt skön -- så (med all
sin bäfvan) evigt och underbart skön, att betraktaren
icke kunde uttömma sig i nog beskådning" --, och

ehuru det skimrande templet aldrig nådde sin
bestämmelse och alldeles saknar sin väldiga marmordôm,
så hvälfver sig i stället himlens höga blå deröfver;
och om vi taga plats inom ruinens murar, under
det skuggorna blifva allt längre och längre och
den stupande solen kläder konung Fredriks stod
i guld och purpur, eller när denne öfvergjutes
af månens silfverskir och "de blå gemaken" öfver
vårt hufvud tändt "silfverlamporna i taken" och
vi då blicka ut genom den stora hufvudingångens
högresta hvalf, hvilket sluter sig som ram -- en
triumfbåge lik -- kring ryttarstoden der ute på
Fredriksplatsen, då -- med ett leende, men i vemod
-- erfara vi också en känsla så underbart skön,
att templet i all sin tillämnade glans ej skulle
mäktat öfverstråla hvad som nu är blott en ruin.

Svante.



Den sofvande prinsessan i den förtrollade skogen.

Saga af W. Med illustrationer af Gustave Doré.
Såsom många af våra läsare känna, har den berömde
franske författaren Charles Perrault (född 1628, död
1703) efterlemnat, bland annat, en samling sagor,
som han författat och berättat, i första hand för
franska hofvet. Gustave Doré, Frankrikes, att icke
säga verldens, störste tecknare, har illustrerat dessa
sagor på det mästerliga sätt, hvarför han gjort sig
verldsberömd. Det är Dorés illustrationer till en af
dessa sagor, som vi ämna återgifva i denna tidskrift
och af hvilka den första här meddelats; texten, efter
Perraults idé, är af den författarinna, hvilken till
sina öfriga litterära förtjenster senast lagt den, att
hafva riktat vår sagolitteratur med ett originalarbete
af erkändt värde.

Det var en gång en konung och en drottning, som voro
både rika och mäktiga och saknade ingenting, utan hade
allt hvad de önskade sig, utom en enda sak. Riket var
stort, ägodelarne stora, folket undergifvet och allt
gick paret väl i händer. En sorg hade det likväl och
den var också stor: de hade icke några barn. Förgäfves
rådfrågades lärda och olärda, spåmän, trollqvinnor
och féer -- ingen visste råd eller bot.

Omsider, efter långt om länge, fick drottningen
ändtligen en liten prinsessa. Nu ställdes till ett
ståtligt dop på slottet, hvartill alla de sju féerna
inbjödos. Den tiden brukade féerna gifva faddergåfvor,
så att ett sådant litet kungabarn redan i dopet
erhöll till skänks allt hvad andra små barn nu för
tiden måste förvärfva och arbeta sig till.

Efter dopet gick man, såsom brukligt var och är,
till bords. Festsalen var det grannaste man kunde se,
smyckad

som den var med guldkronor, kristaller och gyllene
stakar, som skeno som sol, måne och stjernor; bordet
var fullsatt af silfverfat med allehanda kosteliga
rätter, och dryckeshornen gnistrade af rubiner,
diamanter och äkta perlor.

Alla de sju féerna hade fått hvar sitt skrin med hvar
sin sked, knif och gaffel, fullsatta af ädla stenar.

Då nu alla sutto till bords och voro glada, trädde
plötsligt en gammal fé öfver tröskeln, den åttonde
féen, som man hade förgätit att bjuda till barndopet,
emedan man, sanningen att säga, rent af glömt bort
att hon fanns till.

När nu första häpenheten öfver hennes ankomst hunnit
lägga sig, bjöd man henne välkommen och anvisade henne
plats vid bordet; men konungen visste sig intet råd,
eftersom han icke hade något gyllene skrin eller
sölfbordan knif mer än dem han redan bortgifvit till
de sju förstkomna féerna. Man gaf henne sålunda
blott en vanlig sked, knif och gaffel och ursäktade
sig så godt man kunde; men den gamla féen rynkade
sitt ansigte i tusen skrynklor och veck och mumlade
någonting innanför den enda framtanden.

En af de yngre féerna lade märke till detta rynkande
och mumlande, och som hon godt förstod, att den gamla
hade ondt i sinnet, gömde hon sig bakom ett förhänge
på det hon skulle kunna vara till hands och motverka
de elaka planer, som den gamla féen utan tvifvel hade
i sinnet.

Sedan alla stigit upp från bordet började fé-faddrarna
att begåfva den lilla prinsessan. Den första féen
skänkte henne skönhet, den andra klokhet, den tredje
makt och ära, den fjerde lycka, den femte långt lif,
den sjette rikedom, och så kom turen till den gamla
pergamentféen, som satt der och rynkade på näsan och
mumlade bakom framtanden; och förargad och vresig, 
som hon var, förutsade hon, att lyckobarnet, oaktadt 
alla goda gåfvor, likväl skulle i sitt femtonde år 
skada sig på en slända och döden dö.

Vid denna sorgeliga spådom blef det en sådan gråt
och jemmer, att hela slottet genljöd deraf.

Då steg den unga féen fram från sitt gömställe
bakom förhänget. "Lugnen eder!" sade hon, "jag ämnar
icke låta den gamla behålla sista ordet; jag kan
visserligen icke helt och hållet omintetgöra den
elaka spådomen, men jag vet bot och lindring och
så förordnar jag, i kraft af min makt, att vår
lilla prinsessa icke skall dö i sitt femtonde år,
utan endast falla i en hundraårig sömn, hvarur en
underskön konungason i sinom tid skall väcka henne
och lösa förtrollningen."

Nu lät konungen en befallning utgå, att alla
spinnrockar och sländor i hela riket skulle samlas och
å båle brännas, för att icke vålla prinsessan banesår,
och att all spånad vid lifsstraff skulle förbjudas,
ett påbud som till punkt och pricka verkställdes,
-- åtminstone var konungen fullt öfvertygad om att
ingen vågade trotsa hans vilja och befallning;
ty efter dessa försigtighetsmått blef både han och
drottningen lugnare och trodde, att de tryggt kunde
företaga deras resa till grannriket.

Prinsessan var nu femton år och det fanns icke så
mycket tråd i riket, att man deraf kunde förfärdiga så
mycket som en handduk. Konungaparet anträdde sålunda
resan utan fruktan och oro.

Under tiden sprang den lilla prinsessan omkring i
slottet trappa upp och trappa ned, besökte alla
rum och alla vindar, -- slutligen kom hon i en
tornkammare, der en gammal qvinna satt och spann.

(Forts.)



Svenska porträttgrupper.

Publicister.

Första serien.

Ordets frihet är ett oeftergifligt vilkor för
den andliga samfärdseln menniskorna emellan. Utan
denna samfärdsel, som förmedlas genom litteraturen,
skulle allt ömsesidigt förtroende försvinna, hvilket
endast och allenast beror på den öfvertygelsen,
att den ene vill, kan och bör säga den andre
sanningen. Denna ömsesidiga tro och vilja gör
umgänget ärligt och sammanlefnaden sedlig. Detta
fria meddelande är derföre ett väsendtligt stöd för
hvarje god statsförfattning, en nationernas rättighet,
en mensklighetens allmänna rätt, hvars giltighet lika
litet behöfver bevisas som den satsen, att menniskan
äger rättighet att lefva, att tänka och att tala.

I alla tider har det funnits menniskor, hvilka
haft sig angeläget att förlama menniskoandens
vingar, dels emedan de ärligt trodde att sanningen,
moralen, religionen behöfde skydd och förmynderskap
för att deras välgerningar icke skulle beröfvas
menskligheten, dels emedan de fruktade att deras
på okunnighet och vantro grundade herravälde öfver
sinnena med deraf beroende jordiska fördelar skulle
minskas. Det skulle stå illa till med menskligheten om
dessa sträfvanden att hålla henne tillbaka på hennes
forskningsbana efter ljus och sanning i längden
lyckats, och äfven de, som ännu tala om farliga
sanningar eller om en pligt att bekämpa villfarelser
genom tvång, skulle, om forntiden varit lyckligare
deri än de sjelfva, nödgats undvara en mängd nyttiga
kunskaper.

Tidningsväsendet, denna mäktiga vehikel för det
fria ordet, är en ur odlingens framsteg härrörande
uppfinning af den nyare tiden. Gynnad af uppfinningen
af boktryckerikonsten och af postväsendets införande,
har den periodiska pressen efter hand vunnit en
oöfverskådlig utveckling och ett oöfverskådligt
inflytande. Några historiska data må här meddelas
om uppkomsten af denna "tredje statsmakt", såsom
tidningarna, må hända med någon öfverskattning,
blifvit kallade.

Ordet tidning kommer icke af tid, utan af det gamla
tyska ordet Theidinge eller Theidung (eng. tidings),
händelser, tilldragelser. De hafva sitt ursprung i
Italien. Det krig, som republiken Venedig förde med
sultan Soliman II i Dalmatien,
föranledde, att man i Venedig från år 1563, på ett
särskilt derför bestämdt ställe, höll de nyfikna till
handa de inlupna krigs- och handelsunderrättelserna
i skrifna blad (notizie scritte). Läsafgiften derför
betaltes i ett nu mera icke gångbart mynt, gazzetta,
och denna benämning öfvergick på nyhetsbladen sjelfva
i Italien och Frankrike (gazette). I England visade
sig den första anläggningen till ett tidningsblad,
The English Mercury, 1588, då den spanska armadan
hotade de brittiska kusterna. Trettioåriga kriget
gaf uppkomst åt en egen engelsk "krigs-chronik". De
första egentliga engelska tidningarna äro Public
intelligencer och London gazette af 1665. I Tyskland
uppkommo dylika blad i början af sextonde seklet. De
kallades Relationen samt utgåfvos i början i brefform
och tryckta, dock utan angifvande af tryckningsort
eller nummer. Såsom det första fortlöpande tyska
nyhetsblad känner man: Aviso, Relation oder Zeitung:
was sich begeben oder zugetragen hat in Deutsch- und 
Welschland, Spanien und Frankreich etc., in Ost- 
und Westindien etc, 1612, tryckt i numererade
blad. Förtjensten af det första utgifvandet af
regelmessiga tidningar tillhör bokhandlaren Emmel
i Frankfurt am Main, hvilken 1615 i nämda stad
började utgifva Frankfurter Journal. Härpå följde
efter hand en mängd nyhetsblad i olika orter och
länder. Frankrikes första regelmessigt utkommande
tidning var Gazette de France, grundlagd 1621;
Sveriges Post- och Inrikes tidningar räkna sina anor
från 1644.

Först med början af franska revolutionen erhöllo
de politiska tidningarna den högre karakter,
hvilken de dittills, då de inskränkt sig till
meddelandet af nyheter, med undantag af de
engelska bladen saknat. Nu, då pressen blifvit
frigjord, ställde sig, i stället för den dittills
föraktade tidningsskrifvaren, genom begåfning,
fosterlandskärlek och ofta genom börd utmärkta män
i spetsen för den samma, tidningarna grupperade sig
efter de politiska partierna och färgerna, de företogo
sig att undersöka folkets offentliga angelägenheter,
nationalförsamlingens debatter, upptecknade genom
snabbskrifvare, meddelades i dem och berömdes eller
klandrades efter den ställning




Prinsessan hos den gamla i tornkammaren.

Tillhör sagan "Den sofvande prinsessan i den förtrollade skogen". (Se sid. 15.) (Teckningen af Gustave Doré.)






Svenska publicister:

Lars Johan Hierta.                                 Georg Scheutz. 
Carl Fredrik Ridderstad. August Sohlman. Sven Adolf Hedlund
Fredrik Wilhelm Dalman.                   Carl Fredrik Bergstedt.

bladen intogo till det ena eller andra partiet.
Ehuru svårt det under sådana omständigheter
var att ur tidningarna lära känna sakernas sanna
tillstånd, inverkade de dock betydligt på folkets
politiska utbildning och vande det samma att tänka
öfver allmänna frågor.

Man har kallat Olof Dalin den svenska publicitetens
fader. Hans Svenska Argus, som utkom i början
af 1730-talet, gisslade visserligen med satirisk
skärpa sin tids oseder och lyten, dock blott
i yttersta allmänlighet. På samma sätt var det
med den af Kellgren i förening med kommerserådet
Lenngren 1778 grundade Stockholms-Posten, hvilken
emellertid inledde den offentliga diskussionen i
vårt land genom de qvicka och bitande recensioner
öfver teatern och litteraturen, som gjort nämda
tidning så berömd. Dagligt Allehanda fanns redan
före Kellgrens tid, liksom vi på 90-talet hade
ett Aftonblad; men ingendera af dessa tidningar
åtnjöt något anseende. I början af innevarande sekel
uppstodo en mängd nya tidningar, af hvilka dock
ingen förmådde skapa sig en varaktig tillvaro. År
1809 började kanslirådet P. A. Wallmark utgifvandet
af Journal för litteraturen och teatern, emot hvilken
den yngre litteratörgenerationens språkrör Polyfem
och Phosphorus med förbittradt mod vände sig i den
estetiska polemik, som under några år rasade mellan
nya och gamla skolan. Ännu förmärktes icke inom den
svenska pressen synnerlig fallenhet för någon politisk
diskussion eller sådana symptomer till publicistiska
utsväfningar, att det år 1812 på regeringens förslag
af riksdagen fattade beslut om indragningsmaktens
införande kunde rättfärdigas.

Det var först inpå 1820-talet som första
tillstymmelsen till en svensk oppositionspress
visade sig. Dess upphofsman var en af de
fredligaste och godsintaste menniskor i verlden,
Fredrik Cederborgh, "Uno von Trasenbergs" och
"Ottar Trallings" gladlynte författare. Namnet
på den Cederborghska tidningen var Anmärkaren, och
Georg Scheutz började sin publicistiska bana såsom
medarbetare i den samma. I följd af utgifvarens
olust för företaget upphörde Anmärkaren efter ett
par års förlopp. Han efterföljdes af Argus, hvilken
först utgafs af Scheutz och Johan Johansson gemensamt
och sedermera af den sednare ensam. Denna tidning,
som lade den egentliga grunden till en sjelfständig
politisk tidningspress här i landet, sköttes under
några år med både sakkunskap och talang. Bredvid Argus
deltog den af bröderna Theorell utgifna, äfvenledes
i frisinnad anda redigerade Kuriren i den offentliga
diskussionen, och när Argus kom på villovägar och
herrarna Theorell lade bort kurirpiskan, uppträdde
öfverstelöjtnant Gustaf Hierta i den af honom 1830
uppsatta tidningen Medborgaren såsom en liflig och
varmhjertad målsman för de liberala idéerna. Den
plan, efter hvilken Medborgaren var uppställd,
antogs såsom mönster för det af Lars Johan Hierta
vid slutet af nämda år uppsatta Aftonbladet. Denna
tidnings historia, som i viss mening kan sägas vara
hela den nyare svenska publicitetens, har, i anledning
af tidningens frejdade grundläggares bortgång ur
tiden, så nyligen blifvit uppfriskad i den svenska
allmänhetens hågkomst, att vi för tillfället icke
behöfva erinra om skiftena i den samma. Det var efter
att hafva genomläst första numret af Aftonbladet som
den gamle erfarne publicisten Johan Petter Theorell
profetiskt yttrade: "Den här bytingen kommer att äta
opp oss allesamman".

Det tillkommer icke oss att afgöra hvilka af
deltagarne i den stora publicistiska konserten för
närvarande sjunga första stämman, hvilka bland våra
tidningar för ögonblicket äro de främsta eller de
yttersta; vi tro så gerna -- och det är det vigtigaste
-- att ingen af dem står tillbaka för den andra i
hängifvenhet för pressens gemensamma stora sak,
och att, hvilka stridiga åsigter och meningar,
som för öfrigt må åtskilja dem, de dock alla äga en
föreningspunkt i det allvarliga bemödandet att hvar
i sin stad värdigt utföra sitt sjelfvalda uppdrag
såsom tolkar af ett ädelt och fritt folks tankar och
känslor.

*

Bland Svenska porträttgrupper af utmärkta samtida
meddela vi här, såsom första serien af gruppen
publicister, afbildningar af: Lars Johan Hierta
I dessa porträttgrupper skola endast intagas
afbildningar af ännu lefvande personer. Att det oaktadt 
Hiertas porträtt här återfinnes, grundar sig derpå, att 
vår gravyr fullbordades redan före Hiertas bortgång.,
Georg Scheutz, Carl Fredrik Ridderstad, August
Sohlman, Sven Adolf Hedlund, Fredrik Wilhelm Dalman
och Carl Fredrik Bergstedt.

Lars Johan Hierta föddes i Upsala den 23 Januari
1801, således nära årsbarn med seklet. Som en af
detta sekels främste målsmän i vårt land har Hierta
ock stått: allt sedan han -- dertill manad såväl
af sitt verksamhetsbegär som sin öppna blick för
tidsförhållandena -- grundlade Aftonbladet ända
till sin den 20 sistl. November inträffade död
har han ihärdigt och modigt kämpat för allt hvad
han ansåg bäst vara för vår politiska, sociala och
ekonomiska utveckling. Jemte sin enskilta industriela
och merkantila verksamhet voro religionsfrihet,
folkundervisning, utvidgade politiska rättigheter
samt sparsamhet så väl från statens som den
enskilte medborgarens sida de syften, för hvilkas
förverkligande han hufvudsakligast egnade sitt
långa, arbetsamma lif.

Georg Scheutz är född i Jönköping den 23 September
1785, således fyra år före den stora franska
revolutionens utbrott. Efter i Lund aflagd juridisk
examen och i Upsala bergsexamen samt tjenstgöring
i ett par embetsverk, blef han, 1818, boktryckare
i Stockholm samt har allt sedan egnat sig dels åt
litterära sysselsättningar, dels åt vetenskapliga
uppfinningar, af hvilka sednare särskilt hans
räknemaskin förvärfvat honom verldsrykte. Efter att,
som ofvan nämts, varit medarbetare i Anmärkaren, blef
Scheutz, i förening med Johan Johansson, grundläggare
af tidningen Argus. Oaktadt sin höga ålder
är Scheutz ännu vid fulla själskrafter, och
några på senaste tiden utkomna förträffliga
öfversättningar från engelskan hafva verkstälts
af honom. Han är riddare af Nordstjerne-orden,
Wasa-orden och ryska S:t Annæ-orden samt ledamot af
Wetenskapsakademien.

Carl Fredrik Ridderstad är född den 18 Oktober 1807
i Frötuna socken i Upland. Efter att i sin ungdom
egnat sig åt krigarens yrke -- han tog afsked
ur krigstjensten såsom löjtnant vid Helsinge
regimente -- har han egnat sig åt litteraturen
samt under en lång följd af år utgifvit och redigerat
den i Linköping utkommande, högt aktade tidningen
Östgöta-Correspondenten. Han är äfven känd såsom en
af våra främsta skalder och bästa romanförfattare
samt har tagit verksam del i förhandlingarne vid
flera riksdagar.

August Sohlman är född i Svennevad
i Nerike den 24 Maj 1824. Redan som student deltog han i
redigerandet af en tidning, Studentbladet,
och efter aflagd filosofie-kandidat-examen har
han uteslutande egnat sig åt journalistens
kall. Efter att hafva utgifvit Nordisk Tidskrift
samt stått i spetsen för tidningen Bore, blef
han 1857 hufvudrcdaktör för Aftonbladet och
har såsom sådan -- med undantag af några
få månader under åren 1869--70 -- allt sedan
qvarstått. För mycket har han i denna sin
sednare egenskap verkat: för allmän folkbeväpning,
religionsfrihet, representationsförändringen m. m., 
men dock mest för förverkligandet af den
nordiska enhetstanken; för denna tanke har han,
såsom frivillig under danska kriget 1848--49, vågat
lif och blod, den samma har allt sedan varit främsta
föremålet för hans dagars id och hans nätters vaka.
Sina åsigter med hänsyn härtill har han sjelf
karakteriserat i följande ord, dem vi sett
skrifna under ett porträtt af honom: "Trenne
stridsmän rygg mot rygg bilda en grupp, som
tillsammans utgör en långt större motståndskraft mot
öfvermakten, än summan af deras kampduglighet
som isolerade. Vinna vi icke seger, så går det
oss förenade dock i alla händelser bättre, än om vi
gå hvar sin väg."

Sven Adolf Hedlund är född den 24 Febr. 1821 på
Eldgarn, en af Mälarens öar. Blef student 1839 i
Upsala med de högsta betygen. Efter flitiga studier,
i synnerhet i grekiskan, isländskan och sanskrit,
blef han 1845 fil. kandidat. Ingick 1847 i flera af
embetsverken i hufvudstaden. Hans första offentliga
uppträdande var då han nämda år i Reformsällskapet
framkom med ett tal, hvari han höjde fjerde ståndets
--

arbetarnes -- fråga. Blef först medarbetare
i Dagligt Allehanda, sedan tidningsredaktör
i Örebro och ingick år 1851 i Aftonbladets
redaktion. I Sept. 1852 öfvertog han Göteborgs
Handels- och Sjöfarts-Tidning. Ifrigt kämpande
för representationsförändringen, har Hedlund efter
den sammas genomförande egnat sina krafter 
hufvudsakligast åt lösningen af försvarsfrågan samt åt den
gamla nordiska andans pånyttfödelse i språk, tankar
och seder. Han har företagit resor till utlandet,
under hvilka han särskilt studerat arbetarefrågan i
Frankrike och försvarssystemet i Schweiz. Den del
han såsom kommunalman tagit i de arbeten, hvilka
gjort Göteborg till en mönsterstad, torde i allmänhet
vara bekanta. Äfven har han deltagit i de tre första
riksdagarna efter representationens ombildning.

Fredrik Wilhelm Dalman är född d. 26 Augusti 1801 på
Fledingstorp i Kalmar län. Efter att i Lund hafva
tagit hofrätts- och kansli-examen, ingick Dalman i
embetsverken i Stockholm samt blef 1824 medarbetare
i Allmänna Journalen. Sedan ingick han i Dagligt
Allehandas redaktion samt började 1830 utgifva
tidskriften Mimer, i hvilken han framlade flera
hufvudgrunder för en ny representationsordning, hvilka
sedermera upptagits samt tillämpats på nuvarande
riksdagsordning. Var under åren 1833--47 redaktör af
Dagligt Allehanda och 1849--50 af Aftonposten. Sedan
har han ej sjelf stått i spetsen för någon tidning;
men ännu förekommer ej någon vigtigare samhällsfråga,
som ej -- synnerligast i Stockholms Dagblad eller i Nya
Dagligt Allehanda -- belyses af den nu öfver 70-årige,
framstående publicist, som igenkännes på signaturen
--lm--.

Carl Fredrik Bergstedt föddes i Lillkyrka socken i
Nerike d. 24 Juli 1817. Efter vidsträckta studier och
aflagda kunskapsprof, blef Bergstedt 1842 vid Upsala
universitet docent i grekiska litteraturen. Efter
att hafva varit medarbetare i tidskriften Frey
samt utgifvit Tidskrift för Litteratur, blef han,
sedan L. J. Hierta 1851 försålt förlagsrätten till
Aftonbladet åt bl. a. Bergstedt, från och med
1852 års början hufvudredaktör för denna tidning,
hvilken befattning han skötte till utgången af
1855, då han, i följd af enskilta förhållanden,
lemnade tidningen. Sedan han under loppet af
flera år egnat sig åt jordbruk och bergsaffärer,
inträdde Bergstedt, med nya representationsskickets
början, å nyo på den politiska arenan. Han
har såsom ledamot för Östergötland i Första
kammaren tagit liflig del i senaste årens
riksdagsförhandlingar, var en af redaktörerna
i tidningen Stockholms-Posten och utgifver,
efter nämda tidnings upphörande, veckoskriften
Samtiden. Bergstedts skriftställareskap är för den
ytlige betraktaren må hända något protevsartadt, men
den, som noga följt det samma, har lätt märkt den röda
tråden deri: framhållandet af hemmet såsom statens
grundval, och i följd deraf England såsom mönster
för vårt eget land, i stället för det hitintills i
allt, så ondt som godt, efterapade Frankrike. Detta
grunddrag i Bergstedts litterära verksamhet förtjenar
framhållas, till och med framför hans pennas uddighet
och elegans, med hänsyn till hvilka egenskaper han
eljest anses såsom en bland de främste, om ej den
främste, af våra nu lefvande och verkande publicister.

--d--



När det snögar.

Om ni den glädjen mig i dag ej neken, 
Jag sjunga vill en sång om väderleken. 
Visst är det ljuft, då det är varmt och soligt, 
Men snögar det, så är det också roligt.

När solen gassar mer än hon behöfver, 
Och sommarn, gudbevars! vill ligga öfver 
Med gök som gal och liten bäck som spelar, 
Har vintern också sina små fördelar.

Väl tjusas man om sommarn många gånger 
Af lärkans drill och trastens ömma sånger. 
Men tänk om vintern! Innan man vet ordet, 
Kan man kramsfågel ha på smörgåsbordet.

Om det är ljuft i skogens sommartempel 
Att larfva kring, hvad sägs om, till exempel, 
En vintertripp i varma renskinnsfällen 
Vid bjellrors klang, som eko ger i fjällen!

Vårt segel fylls, då sommarvindar sjunga: 
Det är så skönt från våg till våg att gunga. 
Är det ej lika skönt att fara vida 
Från brant till brant uppå en refflad skida?

Om sommarn tumla vi i vilda sporten: 
Det är en jagt utaf den fina sorten. 
Om vintern stålskodd far man som på vingar 
Med blixtens fart utöfver is som klingar.

Hvar tid har sitt behag.  Natur! förlåt oss,
Om vi ej tycka, att det duger åt oss.
Den saken kan man likväl bäst sentera,
Om man är klädd och född och mätt med mera.

Nu snögar det.  Ja Gudskelof! Och detta 
Är just hvad jag har velat er berätta. 
Se'n detta skett och vädret rör mig föga, 
Så tiger jag -- och låter det få snöga.

E. S-dt.



Konsthistoriskt.

Jernarbeten från svenska medeltiden.

I hög grad glädjande är det lifligare deltagande,
som studiet af vår medeltids arkeologi och
konsthistoria på sista tiden börjat röna. Vi
vilja hoppas, att det icke beror på ett flygtigt mod
eller en lust för efterhärmning af hvad som i detta
hänseende äger rum hos andra kulturfolk, utan i en
starkare känsla för det nationela, i ett verkligt
lefvande intresse för vår historia och för allt hvad
som står i samband med historieforskningen. Man torde
nämligen börja allt klarare inse, att historien icke
äger några vigtigare, mera klart och tydligt talande
minnesmärken än de, som hafva bibehållit sig i sten
och metall, i målning eller arkitektur.

Medeltidskonstens blomstringstid hade det gemensamt
med den antika konstens, att den utvecklade en
rikedom af ornamentala former icke blott på de stora
arkitektoniska verken,
utan äfven på smärre och mera underordnade
föremål. Byggnadskonsten var den stora
läromästarinnan, vid hvars hand de öfriga då mera
underordnade konsterna leddes och utvecklade
sig. I samma mån som byggnadskonsten utvecklade
sig började äfven andra konstgrenar förete en
högre blomstring. Skönhetssinnet, som anslogs af de
stora arkitektoniska verken och de dem tillhörande
prydnaderna af skulptur och måleri, vände sig
äfven åt andra områden och uppenbarade sig ock i
de små elfenbenskulpturerna, i miniaturmålningen,
i guldsmedskonsten -- ja, till och med i smidda
jernarbeten. Konstsmaken vände sig äfven till de
ringaste saker, för att genom ett ornament eller
genom en behaglig form liksom trycka på dem en prägel
af deltagande eller hängifvenhet för det sköna. Så
förstod den äfven att ofta behandla det sega,

glanslösa jernet, som för oss blott gör intrycket af
någonting praktiskt nyttigt, så, att medeltida verk
af detta material bära vittne om att de härröra från
en konstälskande tid.

I främsta rummet trädde dock smideskonsten
såsom ornamentistisk konst i samband med
byggnadskonsten. Konstnärerna i jern, såsom man
ofta skulle känna sig böjd att kalla dem, bemödade
sig att utsira kyrkornas och slottens dörrar och
fönster, kistor och skrin m. m. 

För medeltidens
konstsinne var det icke nog att utsträcka kyrkans
yttre ornering till de i sten utförda delarne af
façaden eller portalen. Sträfvandet att särskilt och
företrädesvis smycka de delar af byggnaden, som vid
in- och utgång oupphörligt och företrädesvis föllo i
ögonen, ledde redan mycket tidigt till ett utsirande
af sjelfva dörrarne. 

I de äldsta kristliga tiderna
begagnade man sig, i synnerhet uti Italien, till
täckande af dörröppningarne mest af purpurförhängen,
hvartill endast nattetid fogades ett enkelt stängsel
af trä. I åttonde århundradet började man redan bruka
gjutna bronsdörrar, som ofta voro rikt försedda med
symboliska reliefframställningar. I midten af tolfte
århundradet började man använda trädörrar, som voro
konstnärligt utsirade, medelst i träet uthuggna
reliefer, stundom äfven genom polykromisk ornering.

Mot slutet af den romaniska konstperioden öfvergick
man omsider till en ny konstruktion och ornering
af kyrkodörrarne. Man förenade det släta träet med
drifvet och smidt brons- eller jernverk i form af
beslag, och denna art af kyrkodörrar bibehöll sig i
allmänhet äfven under den götiska perioden. Rikare
utstyrda dörrar betäckte man med ett helt system af
genombrutna ornamenter i jern; de enklare försågos 
med jernband, som gingo på tvären öfver träytan
och icke sällan utgrenade sig på mångfaldigt sätt
och hvilka voro fästade vid träet genom naglar med
mer eller mindre utsirade hufvuden. I synnerhet
voro låsens täckplåtar och dörrhandtagen ofta rikt
ornerade.

Äfven vårt land företer ännu åtskilliga märkliga
arbeten af detta slag. För att ge ett exempel
härpå, har undertecknad ur sin enskilta samling af
afbildningar efter svenska medeltidskonstverk   
valt   hosstående   teckning  af en
kyrkdörr i RogslösaNamnet plägar oftast 
skrifva Roxlösa, hvilket är en
ful förvrängning, uppkommen genom införandet af den
i vart språk alldeles onödiga bokstafven x, på samma
sätt som latiniserade, men för modersmålet temmeligen
likgiltiga prester af sockennamnet Mal-gesanda (i
södra Östergötland) gjort det vidunderligt klassiska
Malexander (!) kyrka i Östergötland.


Dörr i Rogslösa kyrka.


Denna kyrka ligger icke långt från norra ändan af 




Allmänna och Sahlgrenska sjukhuset i Göteborg.

(Teckning af C. S. Hallbeck.)




Omberget och är byggd af täljsten från detta berg.
Den har utan tvifvel en betydlig ålder, men
traditionen vill veta, att kyrkodörren   skall
vara  ännu äldre, i det den skulle härröra från en
borg uppe på berget, efter hvars förstöring dörren
skulle blifvit  flyttad till  kyrkan.    Vare härmed
huru som helst, så är  denna  dörr  säkerligen
mycket gammal.    Stilen i dess ornering   är
rent  romanisk  och  tyckes hänvisa på 1200-talet;
ehuru visserligen bör anmärkas, att den romaniska
stilens inflytande bibehöll sig längre, än eljest,
uti smideskonstens verk, emedan man här ogerna och med
en viss motsträfvighet uppgaf   den   traditionela
ornamentiken  och  endast  långsamt och med svårighet
tillegnade sig gotikens geometriska former.

Vid en blick på detta i hög grad karakteristiska
arbete, finner man lätt smideskonstnärens intention
och ser väl det dubbla ändamål, som han velat uppnå,
nämligen på en gång fasthet och prydlighet. Han har
dock icke, såsom vanligen i dylika fall äger rum,
inskränkt sig till att utveckla ett system af grenar
och blommor; han har äfven velat lemna åtskilliga
bildliga framställningar, till en del af kyrkligt
symbolisk natur, hvilket i sjelfva verket gör det
mindre troligt, att dörren tillförene hört till en
verldslig byggnad.

I det högra fältet af dörrens nedra del ser man en
framställning af S:t Göran såsom segervinnare öfver
draken. Detta helgon är ett bland dem, som allra
oftast förekomma i våra inhemska bildverk från
medeltiden. Sverige var också ett bland de flere
länder, som betraktade S:t Göran såsom mera speciel
skyddspatron. I det venstra fältet der bredvid finner
man en symbolisk framställning af synd, fördömelse
och frälsning. Längst bort i hörnet är en antydning
om syndens upphof: det förbjudna trädet och ormen vid dess fot.
Vid sidan deraf står djefvulen i den traditionela
satyrgestalten och väpnad med en väldig eldskyffel,
gripande i håret en figur, som skall beteckna den
till fördömelse hemfallna syndasjälen. Högre upp
synes en annan figur, betecknande menniskan, som
annammat frälsningen och, hållande trons lilja i
sin hand, lyfter sig till högre regioner. I dörrens
öfversta fält finner man en bild ur lifvet. Der
synes nämligen en jagtscen. Man skulle visserligen
äfven kunna tillägga denna framställning en symbolisk
karakter; men vi anse detta vara onödigt och något
hårdraget. Det enda helgon, som plägar framställas
såsom jägare, är S:t Germain de l'Auxerre, och vi
tro icke, att man här kunnat hafva för afsigt att
framställa denne helige franske biskop. Figuren är
för öfrigt klädd i hjelm, hvilket häntyder på en
riddersman eller krigare. Han håller jagthornet
för sin mun. Hans jagtfalk flyger framför honom
och hans hundar förfölja en hjort. Man var under
medeltiden alls icke ängslig för att med de heliga
och allvarligt religiösa bilderna blanda andra som
voro af mera profan natur. Man betraktade kyrkorna
såsom det enda fältet för bildlig framställning,
snart sagdt som stora bildböcker för menige man,
i hvilka allt som sysselsatte fantasien kunde få
gestalt. Det är derföre icke heller underligt, om i
en tid, då man älskade jagten så högt och denna ansågs
såsom någonting skönt och ridderligt, äfven jagtscener
kunde få plats bland de kyrkliga bildverken.

Teckningen är tagen år 1856; men vi förmoda och
hoppas, att den i hög grad märkliga kyrkodörren
äfven nu befinner sig på sin plats och att den
framgent kommer att bevaras från förstöring.

Aug. Sohlman.



En Göteborgsbild.

Förr, då ett adeligt sköldemärke ansågs och äfven i
många fall var det högsta en medlem i samhället
kunde uppnå, fanns ett ordspråk, hvilket, från att
ursprungligen hafva varit det vackra mottot kring
den franska hertigliga slägten de Léwis' vapen,
blef en förpligtelse för alla länders ridderskap:
noblesse oblige, adelskap gifver förbindelse.

I våra dagar försvinner det första ståndet allt
mer och mer, sköldarna hänga nu snart endast
damhöljda minnen från fordna tider, och vår tids
adelskap uppkommer ej genom förfädrens förtjenster,
utan genom den på grund af sparsamhet och arbete
uppnådda oberoende samhällsställningen och i följd
deraf samhällsinflytandet. Det gamla ordspråket kan
nu förändras till: richesse oblige, rikedom gifver
förbindelse.

Vi behöfva ej upprepa det kända förhållandet, att
i ingen stad i vårt land den ofvan nämda sentensen
mera storartadt efterföljts och ännu efterföljes,
än i Göteborg. Denna stads utvecklingshistoria
är uppfylld af namnen på dess rikaste medborgare,
hvilka efterlemnat storartade inrättningar till likars
understöd och hjelp och till eget everdeligt minne.

Bland dessa minnen strålar som ett af de klaraste --
Niclas Sahlgrens.

En son af Göteborg, lefde och verkade Niclas Sahlgren
der, der samlade han, genom outtröttligt arbete och
lyckade spekulationer, en storartad förmögenhet, och
der blifver ock hans minne beståndande. Men det är ej
hos den stora handelsstadens rastlöst verkande och
sträfvande befolkning namnet Sahlgren företrädesvis
namnes, det är från sjuklingars läppar det hoppfullt
framhviskas, i tillfrisknades tacksamma hjertan det
gifver genljud.

Hvem har ej hört talas om Sahlgrenska sjukhuset i
Göteborg!

Genom testamente af den 8 December 1772 skänkte
direktören Niclas Sahlgren flera egendomar i Halland
till någon samhällsnyttig inrättning i Göteborg. Han
bestämde dock ej definitivt, att denna inrättning
skulle blifva ett sjukhus. Testamentet gaf rättighet
att, om man så ville, äfven använda det gifna till
inrättandet af ett enkhus eller ett arbetshus eller
dylikt. Efter Sahlgrens död beslöts utsätta ett
allmänt täflingsämne öfver huru hans disposition bäst
skulle egna sig till "stadens behof och belägenhet". I
den belönade täflingsskriften -- författad af dåvarande politiborgmästaren
i Göteborg, Daniel Pettersson -- förordades inrättandet
af ett större sjukhus, hvilket ock blef vederbörandes
beslut. Fonden ansågs dock ej ännu tillräckligt stor
för det föreslagna ändamålet, hvarföre man måste
vänta med sjukhusets öppnande till i Mars 1782. Dess
första lokal var i ett inköpt hus i hörnet af Östra
Hamn- och Sillgatorna. Sjukhuset hade i början
tio frisängar, och i synnerhet lades an på, att det
skulle blifva gagneligt för de obemedlade klasserna:
så stadgades, att alla, som träffades af hastiga
olyckshändelser, vare sig hemma eller ute, kunde
genast föras till sjukhuset; barnaföderskor mottogos
der till vård utan att ens behöfva visa prestbetyg;
fattiga, som ej behöfde intagas på sjukhuset, utan
hade sjukskötsel i eget hem, kunde dock fritt rådfråga
läkarne på sjukhuset och äfven derstädes erhålla fria
medikamenter. Förste föreståndare och läkare var den i
flera afseenden mycket bekante doktor Per Dubb. Under
tidernas lopp erhöll denna välgörenhetsinrättning
en mängd donationer, ett par -- Gibsonska och
Borgenströmska -- ganska betydliga. Emellertid blef
sjukhuset för trångt för den allt mer sig ökande
staden, och år 1848 lades grunden till ett nytt, vid
Vallgrafven, efter ritning af arkitekten, löjtnant
W. v. Gegerfelt. Sju år derefter öppnade Allmänna
och Sahlgrenska sjukhuset -- såsom dess benämning nu
blef -- sin port för lidande och kränka. Sammanlagda
kostnaden för byggandet af detta sjukhus hade uppgått
till 375,000 rdr.

Byggnaden bildar en half oval af tre våningars höjd. I
andra och tredje våningarne äro sexton sjuksalar samt
åtta enskilta sjukrum och fyra badrum; äfvenledes äro
i dessa våningar förlagda direktionens samlingsrum,
biblioteket, en sal för gudstjensts hållande,
lokaler för två läkare samt för sjuksköterskor
m. m. Bottenvåningen upptages af boställsrum, kök,
tvättrum, obduktionssal m. m. Alla sjukrummen äro
försedda med så väl kakelugnar som värmeledningsrör.

Sahlgrenska sjukhuset, ett storartadt vittnesbörd
om kristlig kärlek och barmhertighet, utgör ock med
sin liffulla omgifning af träd och vattenspeglar ett
af de förnämsta partierna i det vackra och välbyggda
Göteborg. 

Fr.



Vinterqvällen.

Rastlöst springarn ilar 
Genom mörka skogen; 
Öfver fält och sjöar 
Går den snabba färd. 
Vinterqvällens klara 
Myriader stjernor 
Sända milda strålar 
Från en högre verld.

Norrskenslågan flammar 
I ett brokigt färgspel: 
Norra polens helsning, 
Ännu oförstådd. 
Öfver frusna vågen
Isen lagt sin spegel, 
Månen strör deröfver 
Rikt sin silfversådd.

Och åt bleka drifvan 
Glindrande kristaller, 
Frusna vinterblommor, 
Gifva färg och prakt.
Vida öfver skogens 
Jättelika furor 
Vintergatan, stjernströdd, 
Ligger stolt på vakt.

Frustande och yster, 
Snabbe springarn ilar; 
Hemåt, hemåt bär det 
Raskt i senan qväll. 
Dallrande en stråle
Utaf ljus sig bryter 
Genom frusna rutan 
I mitt trefna tjäll.

Herrligt glittrar frosten 
Ifrån mjuka drifvan;
Herrligt skimrar strålen 
Ifrån stjernströdd pell;
Men långt mera herrligt 
Ler ett djupblått öga, 
Som välkommen helsar 
Mig i vinterqväll.

August K.



Ur Chateaubriands Atala.

Af Emil  von Qvanten.

I.

Menniskorna hafva i alla tider, ända till våra dagar,
delat sig i två hufvudgrupper, af hvilka än den
ena, än den andra haft öfverhand. Den ena betraktar lifvet
på jorden som en kort dröm, ur hvilken vi väckas
i döden, för att förflyttas till Elysium eller
Tartarus, till en evig himmel eller till ett lika
evigt helvete. Värdet af jordiska förhållanden är
för den samma endast inbillning, en rök, en dunst och
intet mer. Den andra gruppen anser åter detta lifvet,
med dess fröjder och qval, såsom den enda verklighet,
menniskan blifvit beskärd, och riktar derföre med
skarp uppmärksamhet sina bemödanden på att draga
så stor vinning deraf som möjligt. Hvardera har
haft, såsom vi tro, sitt berättigande, sin kallelse
att fylla i vårt slägtes utveckling, om än också
ingenderas uppfattning, när tiden kommen är, visar
sig vara den uteslutande riktiga.

Den sednare gruppen utöfvade, såsom bekant är,
öfverväldigande inflytande under förra seklet,
det s. k. upplysningens tidehvarf. Den uppenbarade
religionen bekämpades, orättvisorna i samhället,
sådant detta historiskt utvecklat sig, ådagalades,
menniskans allmänna rättigheter proklamerades. Å andra
sidan erkände man slutligen ingen annan verklighet än
sinnenas; verldsstyrelsen liksom menniskoförnuftet
förklarades utgöra endast en mekaniskt verksam
kraft. Då vaknade en ny reaktion, den ideala
uppfattningen återfick sin makt, den förstnämda
gruppen växte hastigt till i betydenhet och antal och
störtade slutligen det adertonde seklets filosofiska
och politiska läror. Själs- och odödlighets-tro,
legitimitet och autoritetsprincip segrade öfver
Europas upprörda folkstammar.

Bland dem, som gingo i spetsen för denna märkvärdiga
reaktion, intager Chateaubriand
Francois-Auguste, vicomte de Chateaubriand, föddes
i Bretagne 1769, samma år som Napoleon I. Fäktade,
efter återkomsten från Amerika, i emigranthären,
flyttade till England och återvände till Frankrike
efter den 18 Brumaire. Emigrerade för andra gången när
Napoleon lät skjuta hertigen af Enghien. Återvände med
Bourbonerne, var upprepade gånger minister; kämpade
i pairskammaren mot jesuiterne, men drog sig 1830,
efter Julirevolutionen, tillbaka från det politiska
lifvet. Han dog den 4 Juli 1848. ett lysande
rum. Begåfvad, orolig, äfventyrslysten, öfvergaf han
till en början Gamla verlden, för att i Nordamerikas
unga samhälle och urskogar söka tillfredsställelse
för sin heta känsla, sin eldiga fantasi. Återkommen
till Europa, utgaf han, 1802, sitt ryktbara arbete
Génie du christianisme ou les beautés de la religion
chrétienne, i hvilket han modigt drog i härnad för
kristna religionens, enkannerligen katolicismens,
förfallna anseende. Hufvudskälet -- i Chateaubriands
mening -- hvarföre menskligheten borde återvända 
till katolicismen, är det, att hon är -- så
skön. Försvaret förefaller nu mera barnsligt, i vissa
afseenden till och med osmakligt, men så stor var
då för tiden mensklighetens törst efter det högre
troslifvets förseglade källor, att Chateaubriands
bok gaf anstöten till ett vidtomfattande omslag i
religiös riktning.

Genom den skönhetslampa, hvarmed Chateaubriand
belyste den gamla religionens former, upptäckte han
emellertid äfven Atala, den kristna indianska flickan
på Mississippis yppiga stränder. Denna upptäckt
har man att tacka för en af skönlitteraturens mest
glänsande perlor. Atala utgör slutepisoden i "Génie
du christianisme", men offentliggjordes redan ett par
år innan hufvudverket blef synligt. Chateaubriand var
då nyss återkommen från London till Paris, der han
lefde på de obetydliga inkomster, smärre litterära
artiklar kunde förskaffa honom. Samma dag Atala
utgick i bokhandeln, tillbragte han middagen och
qvällen i sällskap med en vän på ett litet café vid
Champs Elysées och yttrade derunder upprepade gånger:
"Antingen är jag i morgon en obetydlig stackare,
eller stiger mitt rykte till skyarne" 
Villemain,   M.  de  Chateaubriand,   sa  vie,
ses  écrits,  son influence littéraire et politique
sur son temps, Paris 1858.. Det
sednare inträffade. Atala vann ofantlig framgång och
har sedermera ständigt upplefvat nya upplagor, under
det att den religionsfilosofiska delen af "Génie du
christianisme" länge sedan upphört att läsas. Atala är
ett konstverk; detta enda ord förklarar dess bestående
värde.

Vi skola i följande häften återgifva några drag
ur Chateaubriands sköna dikt i samband med en del
af Gustave Dorés berömda illustrationer till den
samma. Sällan torde två mästare på skilda konstområden
så lyckligt harmoniera och samverka med hvarandra
som här är fallet. Det är på hvardera sidan samma
fantasiens rikedom, samma värme och smältande
skärhet i stämningen, samma yppiga och dock rena
behag i stilen. Doré kunde näppeligen undgå att
illustrera Atala. För vår del frukta vi blott, att
allt för mycket af den poetiska skildringens doft
och egendomlighet kommer att gå förloradt under
våra händer. Atala är icke lätt att öfversätta;
ännu svårare är den att öfverflytta i sammandrag på
ett annat språk. Det är ungefär som att taga en grå
miniatur-fotografi af en färgglänsande oljemålning.



Atala. 

(Teckning af Gustave Doré.)




Kunglig sekter Pipperlings rese- och kärleksäfventyr. 

Skiss af Jo. Jo.

Man kunde omöjligen se en finare, elegantare och 
spensligare ung man än kunglig sekter Napoleon 
Pipperling vandra öfver Norrbro upp till embetsverken
med sin pappersrulle i handen eller ett paket
juridiska handlingar i den breda dokumentsfickan på
öfverrocken.

"Om du vore enögd, skulle jag likna dig vid en synål,
bror Pipperling", skämtade en af hans kamrater,
"ty sannerligen man kan skåda en rakare, stelare och
mera polerad figur än din."

"Alltid roligt att vara utmärkt på något sätt",
replikerade den godmodige unge mannen, -- som
bemötte alla sarkasmer med det artigaste småleende --
i det han sorgfälligt jagade bort ett smolk, som vågat
fästa sig vid hans putsade person, ett smolk efter
en smörbakelse, hvilken vår kunglig sekter hvarje
dag på slaget klockan tolf upptog ur ett försilfradt
etui, för att stilla sin hunger under de ansträngande
tjensteförrättningarne.

"Nå, är det sant, Napoleon, att du i vintras förkylde
ditt kärleksfulla hjerta och att du hade ett pikant
jernvägsäfventyr?" fortsatte den skämtsamme kamraten,
i det han ögnade i dagens tidningar till omvexling
med den trägna renskrifningen.

"Sådana der historier höra inte till offentligheten",
svarade Pipperling med embetsmannamessig min. "Men
om mina herrar kamrater skulle vilja hedra mitt
ungkarlshem i afton med ett besök och intaga ett glas
ananaspunsch och en kopp té i min tarfliga bostad,
så skulle jag väl kunna berätta äfventyret om igen
för dem, som möjligen författa följetongsartiklar."

"Napoleon Pipperling! Du skall hedras och besökas!"
ljöd det i korus från ett halft dussin kamrater,
hvilka hade fullständig kännedom om kunglig
sekreterarens ungkarlshem, och hvilka visste af
erfarenhet att hans små supéer voro lika läckra som
hans lilla våning var elegant och komfortabel.

"Men inga cigarrer förrän herrarne aflägsna
sig!" tillade inbjudaren småleende, ty han hatade
tobaksrök och var lika rädd om sina möbler som om
hela sin värda person.

"Inga cigarrer, men goda cigarrer!" svarade en af
de inbjudne, hvilka alla kände till Napoleons små
egenheter.

"Äkta havanna!" bedyrade denne. "En storartad
uppoffring förtjenar en storartad belöning."

*

De unga männen i verken voro alla församlade hos
Pipperling och hade placerat sig i hans yppiga emmor
rundt omkring ananaspunschen. Förfriskningsbrickan
innehöll dessutom åtskilliga andra omtyckta drycker,
på hvilka den frikostige värden gerna spenderade,
endast man obrottsligen iakttog det förnämsta af
hans budord: "Du skall icke röka!"

"Nå hur gick det med ditt jernvägsäfventyr?" sporde
en af gästerna.

"Har ingen af bröderna hört det förut?"

"I andra eller tredje hand.   Låt oss nu höra det i
första."

Napoleon Pipperling smuttade på sin ananaspunsch
och torkade sig om läpparne med sin fina
kammarduksnäsduk. Sedan han högtidligen hostat tre
gånger började han sin berättelse:

"Som mina herrar kamrater kanske känna till, är jag
den lycklige innehafvaren af en liten anspråkslös
förmögenhet."

"Kontribuerar för hundratusen", hördes en ironisk stämma.

"Inga afbrott, om jag får be. Jag är en dålig
berättare om jag blir hejdad i farten. Som herrarne
veta, har jag en morbror på Södermalm, en morbror, som
dragit sig från sina köpmannaaffärer med åtskilliga
nollor i summan af sitt bokslut. Morbror Mårten håller
af mig som sin gullgosse, men svärmar för en fix
idé, att jag skall gifta mig med en min syssling,
brukspatron Torstenssons Clara. Torstensson på
Ringbonäs i Östergylln. Om Clara och jag bli' ett
par, ärfver jag hela morbror Mårtens förmögenhet, --
gammal ungkarl
som han är. Gifter jag mig inte, går hela arfvet
till Torstenssonska familjen. Jag hade aldrig sett
Clara, mina herrar, inte ens hennes fotografi, men
efter morbror Mårtens utsago skulle hon vara den enda
qvinna på jorden som kunde passa för mitt skaplynne.

"Hvad var att göra? Hundratusen ä' bra att ha', men
fyra eller femhundra ä' ännu bättre. Gifta sig ska'
man väl någon gång här i verlden, och får man dertill
en hustru passande för ens 'skaplynne', så bör man
väl på rimliga grunder kunna bli' kär i henne och
följaktligen bli' en genomlycklig äkta man. Förälskad
hade jag aldrig varit och mina fulla tjuguåtta år
hade jag på nacken.  Jag förklarade mig villig att
spela en liten giftermålsintrig och att anmäla mig som
sökande till en ledig bokhållareplats på Ringbonäs,
hvarigenom jag under djupaste inkognito kunde få lära
känna min tillämnade.

"Morbror Mårten fann förslaget putslustigt, och jag
skaffade mig två månaders permission i embetsverket.

"Som det var midt i smällkalla vintern köpte jag mig
en stor restulubb och tog mig en jernvägsbiljett
på andra klassen. Af lutter ekonomi for jag inte på
första, ty jag visste ju inte på förhand huru min
friarefärd skulle aflöpa. Resan gick lyckligt, men
vinden gick på sunnan, och vi fingo oss på aftonen
ett snöväder så rikligt, att molnen laddade ur sig
riktiga laviner.

"I min vaggon var det nära på fullt hus, då vid en
station på vägen ett ungt fruntimmer steg in och satte
sig alldeles midt emot mig, ty i fruntimmerskupéen
hade man ej rum för en enda ny passagerare. Den
okända skildes från en rad med slägtingar och vänner,
ät hvilka hon slängpussade afsked; hvisselpipan ljöd,
och så bar det af.

"Det var en frisk och hurtig flicka, med blåa ögon
och röda kinder. Jag skulle kunnat kalla henne
vacker, om hon inte haft för mycket af den der
landtliga fullblodsstyrkan, som jag inte kan med hos
fruntimmer. Jag har sagt er min smak, mina herrar,
-- ni vet att jag älskar det etheriska, sylfidiska,
smidiga ..."

"Synålsmessiga!" afbröt en af åhörarne, ackompanjerad
af de öfrigas skrattsalfva.

"Må vara synålsmessiga!" upprepade Napoleon Pipperling
och gjorde en knyck på sin långa hals, för att visa
sin indignation öfver den plumpe skämtaren.

"Allt nog, min okända skönhet var mera en sköldmö
än en elfva, mina herrar, mera bastant verklighet än
dimlikt ideal. -- Skymningen började göra passagerarne
mera förtroliga och konversationen slog upp sina
språklådor till höger och venster. Jag kom att stöta
mina knän mot min hulda okändas, bad om ursäkt och
mottog ett förbindligt leende.

"'Det är ett herrans väder', yttrade jag, förnöjd i
öfvertygelsen att ha' uttalat en påtaglig sanning.

"'Ett äkta nordiskt väder',  svarade min sköna.

"'Bara inte drifvorna hindra tåget att komma fram',
fortsatte jag med en bekymrad blick ut i rymden.

"'I så fall få vi väl lof att skotta snö, alle man',
replikerade min sköna muntert och visade en dubbelrad
af bländhvita tandperlor.

"Men hennes raska 'alle man' kastade liksom en skofvel
snö längs hela min ryggrad.

"'Jag för min del har aldrig skottat snö i all min
da'r', bedyrade jag under ett leende, som bestämdt
var litet sötsurt.

"'Nöden är en ypperlig läromästare', gentog min
okända ogeneradt, och med en min, som om hon redan
kommenderade ett par tjog snöskottare.

"Jag började nästan att blifva litet rädd för
hennes hurtighet. Ni vet, mina herrar, att hvad jag
än affekterat i min da'r, inte har det varit att
spela hjelte. Hela min figur är inte på det viset
konstruerad. Menniskan födes till militär eller
civil; jag hör till de civila. Om alla voro tappra,
mina herrar,

huru skulle då lagrarne räcka till för de
ärofulla bragderna? Det fysiska modet är den
ena gåfvan af försynen, det moraliska modet
den andra. Jag besitter det moraliska, då jag
har mod att i så många vittnens närvaro
förklara mig icke vara någon hjelte.'

"Alla förklaringar äro här öfverflödiga!" hånade
Napoleon Pipper lings gäster, i det de
tömde sina glas för sin värds moraliska mod.

"Det är alltid en lycka att vara förstådd af sina
vänner", suckade kunglig sekter Pipperling, med ett
leende som skulle föreställa sjelfironi. "Men vidare
i historien, mina herrar!

"Trots skymningen sågo
vi snart huru vårt lokomotiv pustande uppkastade
hela moln af yrsnö på ömse sidor om snöplogen,
som blifvit förspänd. Vi tyckte oss vara om bord
å en ångbåt, som plöjde de skummande vågorna i
någon ström. Plötsligen stannade vi under en på
en gång väldig och ändå mjuk knuff, som kastade
samtlige passagerarne i hvarandras armar. Jag kom
med mina läppar rakt på min vackra okändas näsa.

"'Ber om ursäkt', stammade jag. 'Det är inte jag
utan ödet, som bestämmer öfver mina handlingar.'

"'Man kan bära sig sämre åt, när man är ödets
lekboll, skrattade min sköna och torkade sin
näsa. Samtliga de öfriga passagerarne vexlade också
ursäkter under mycken munterhet när den första
häpnaden var öfverstånden. 

"Bantåget backade nu för att taga bättre fart emot
snöberget.

"'Det är kanske bäst att göra öfverenskommelse om
nästa anfallspunkt, till ledning för försvaret',
skämtade min reskamrat och satte skalkaktigt sin
muff för ansigtet.

"Jag kände att jag rodnade, mina herrar, ty jag har
mig veterligen aldrig varit närgången mot damer.

"Puff! Duff!   Duff!   Jag  kom i knäet på
min sköna och borrade   min   haka   in  i
hennes blonda chevelyr.    Lampan i kupéen
slocknade   af   lufttrycket   och   vi   voro  i
fullkomligt mörker.    Ännu en gång bad jag om
ursäkt och kraflade mig tillbaka på min plats.

"'Jag tror att vi ä' lefvande begrafna', pustade jag. 

"'Då   ä'   vi   mycket   oroliga lik',
skämtade  min sköna, 'Sk'a   vi ha' flera sådana
här gymnastiska scener, ber jag att få byta plats,
för att i min ordning bli' den öfverfallande.'

"O, hvad jag afundades min sköldmö hennes fysiska mod. 

"Efter några minuters ängslig förbidan kom
en konduktör och   tände   vår  slocknade lampa på
samma gång han släckte sista   gnistan   af   vårt
hopp   att   komma fram till vårt nattqvarter.

"'Vi sitta fastkilade i en drifva!' var det lakoniska
svaret han afgaf på dussintals oroliga frågor.

"'Det här kan bli' en ryslig natt!' suckade jag. 'Och
tänk om något annat tåg kommer och kör på oss!'

"'Då bli' vi ännu bättre fastkilade!' skalkades min
sköldmö, i det hon härmade konduktörens stämma.

"Hon tvingade mig att skratta midt under min 
hjerteängslan. 'Jag har visst råkat ut för någon glad
aktris', tänkte jag.

"'Om förlåtelse, min hulda reskamrat', började jag
mitt inqvisitionsförhör. 'Bor ni här i orten?'

"'Jag har bara två stationer till mitt hem, men i
afton kunde det lika gerna vara tio.'

"Vårt samtal afbröts af några svärjande passagerare,
som grälade med konduktören, och som gåfvo sig af
i snödrifvorna, för att söka herberge i närmaste
bondgård.

"Reskamraterna började samtala om den stundande
svåra natten, och en och annan ordade till och med
något om hungersnöd och hungersdöd. Det började
qvälja mig, ty jag tyckte mig redan ha' smakat på
lampoljan, såsom det enda födoämne i vaggon'en,
om jag undantager mina medpassagerare. 

"'Vore vi nu
kannibaler och menniskoätare, så tänkte vi redan på
att proviantera', hviskade min sköldmö, i det hon gaf
mig en skämtsam, förtrolig blick med hänsyftning på
våra olyckskamrater.

"Jag ryste. Aldrig hade en qvinna vågat skämta så der
karlavulet i min närvaro. Ovilkorligen drog jag mig
tillbaka i mitt vagnshörn. Den sköna tycktes road af
min oro.

"'De magraste äro nu de lyckligaste', hviskade hon
med ett skalkaktigt leende.

"Jag började känna mig just som litet lycklig,
ty min restulubb utgjorde mina egentliga
kroppsdimensioner. Å andra sidan förvånade jag
mig öfver denna frispråkighet hos en ung dam, som
omöjligen kunde räkna mer än nitton eller tjugu år.

"'Reser ni ofta ensam, min nådiga?' sporde jag efter
en stunds tystnad.

"'Jag har slägtingar som skyddsvakt både då jag
embarkerar och debarkerar. Dessutom färdas jag
för det mesta i damkupéen. För öfrigt är jag inte
alltid lika språksam som i dag. Jag kan vara tyst,
otillgänglig och tvär, som andra fruntimmer, men små
missöden göra alltid mitt sinne muntert!'

"Hon framhviskade denna förklaring, medan våra
reskamrater lifligt ordade om huru man skulle kunna
anskaffa någon mat åt dem, som mest hungrade. Sedan
hon talat till slut, drog hon sig tillbaka i sitt
soffhörn, fällde sin slöja och antog en min af
värdighet, som klädde henne alldeles ofantligt såsom
motsats till den förra ysterheten.

"Jag upptäckte ett par tindrande ljus på något afstånd
från vår snögraf.

"'Känner ni till den här trakten, min nådiga?' frågade jag.

"Min nådiga gaf mig en nådig, jakande nick, men
svarade intet. Förmodligen hade hon genomskådat mig,
läst i mina tankar som i en spegel, och funnit att
hon såsom opresenterad ung dam varit för mycket liflig
i sina yttranden.

"'Ack, den som vore der borta der de vänliga ljusen
tindra så inbjudande!' suckade jag, i det jag fejade
fönsterrutan fri från is.

"Min hulda okända kastade en spejande blick ut öfver
trakten, tog noga sigte på trädtopparne och förklarade
derefter att de båda ljusen sannolikt brunno hos
nämdeman Sven Larsson på Elfklinten. Men vägen dit
öfver skogsbackar, åkrar och gärden var visst nära
en half fjerdings väg.

"'Dock, jag känner till en gångstig längs
gärdesgårdarne', fortsatte min sköldmö. 'Klockan är
bara nio på aftonen, månen går snart upp, yrvädret
tycks ha' saktat sig. Jag har lust att ta' mitt 
nattqvarter hos de vänliga menniskorna.' Hon såg ännu
en gång på sin klocka och vinkade åt konduktören att
släppa henne ut.

"Denne bockade sig, smålog som åt en bekant, men
afstyrkte den vådliga promenaden. Reskamraterna
uppstämde en korus af varningar åt den unga damen.

"'För allt i verlden! Ni kan bli' insnöad', utbrast
jag, 'och sluta ert lif i en drifva.'

"'Då blir jag åtminstone ensam i min graf, skämtade
hon. 'Här inne kan jag bli' vittne till ännu hemskare
scener.' Hon framhviskade de sista orden till mig
allena, men med en stämma, som liknade hvad man på
teatern kallar 'en röst ur ett hvalf'.

"Jag förstod hennes skalkaktiga skämt, ty när jag
speglade mig i mig sjelf, fann jag att jag för henne
uppträdt som ... som ... som ..."

"En som inte gör anspråk på att kallas hjelte",
sufflerade en af Napoleon Pipperlings gäster och
belackare.

Men den artige värden låtsade ingenting höra, utan
fortsatte:

"Trots alla våra snart sagdt handgripliga protester,
hoppade den raska flickan skrattande ur vagnen,
tog sin lilla resehandsäck och anförtrodde ett
hattfodral åt konduktörens vård. Hon trippade af,
balanserande på den tilltrampade kanten af jernbanan,
och snart såg jag henne vika af öfver en liten spång
uppåt skogsbacken.

"'Hvem var den unga modiga damen?' sporde jag
konduktören, medan jag sträckte min hals så långt
som möjligt utom vagnsdörren.

"'En rask och hurtig flicka här i bygden', svarade
konduktören, men afbröts af ett ångestskri och ett
strax derpå följande klingande skratt. Jag såg min
sköldmö försvinna under drifvorna.

"Jag rusade upp, jag kände all min blod strömma till
mitt hjerta. Jag kände mig riktigt modig.

"'Inte farligt!' lugnade oss konduktören. 'Der är hon
uppe igen. Hon hoppade för tidigt ned från spången och
kom i diket. Går an, hon känner vägen öfverallt här
i trakten och är raskare än mången kruka till karl.'

"Men i nästa ögonblick hade jag samlat allt mitt pick
och pack, utom min kappsäck, som jag rekommenderade i
konduktörens vård, och hoppade full af karlavulenhet
ned från vaggon'en. Jag ropade ett halloh! åt min
sköldmö och skyndade så fort min oviga restulubb
och snödrifvorna det tilläto åt samma håll der hon
försvunnit.

"'Skrik som en korp om herrn behöfver hjelp', varnade
min välvillige jernvägstjensteman, 'ty vi få väl
allt vaka här kanske hela natten.'

"'Halloh! Halloh!' ropade jag uppåt skogsbacken.

"'Hvad står på?' svarade en hurtig qvinnostämma.

"Månljuset började genombryta de tunga snömolnen,
och snart upptäckte jag min hulda reskamrat stående
på en kullfallen trädstubbe.

"'Tillåter ni att jag gör er sällskap bort till
nämdemannen?' sporde jag pustande, medan jag midt
under min fråga stupade ikull på båda knäna och
fördjupade mig ända upp till hakan i en snödrifva.

"'Jag har så mycket att bära på förut', skalkades
min sköna. 'Dessutom, min herre, den sorts bekantskap
man gör som reskamrat i en vaggon, berättigar en inte
att vara följeslagare åt hvarann en vinternatt i en
skogsbacke. Jag anhåller att få gå min väg allena,
och vädjar som en aktningsvärd ung flicka till er
ridderlighet som en aktningsvärd ungherre.'

"'Och ni vädjar inte förgäfves!' svarade jag med en
bugning, som skulle ha' varit värdig en ledamot af
Amaranten, om inte min välsignade tulubb kommit mina
ben att ännu en gång snubbla. Jag borrade min näsa
djupt ned i snön helt nära den huldas fötter.

"Ett klingande skratt belönade min artighet.

"'Ni helsar allt för orientaliskt', skämtade min
sköldmö. 'Men följ nu mina fotspår och tag fram er
revolver i fall vi få se några vargar. Min lilla
handsäck är mitt enda vapen.'

"Min följeslagerska letade sig fram med mycken
klokhet mellan buskarne och höll sig så mycket som
möjligt på de bara fläckar, hvilka stormvinden sopade
fria för snö. Jag följde henne pustande, då och då
egnande en allvarsam tanke åt vargarne, hvilka jag
skulle förjaga med den revolver, som satt hängande på
min sängkammarvägg i Stockholm. Dock, vete himlen
hvarifrån jag fick denna underliga känsla af mod
och tillförsigt, som jag aldrig kännt hvarken förr
eller se'n. Jag tyckte mig nästan vara af försynen
sänd som den unga flickans beskyddare.

"'Hu då! Hvad var det, som prasslade der i
buskarne!' ropade min skyddsling och tvärstannade.

"'Hu då!' upprepade jag så lifligt att tulubben gled
af mina axlar.

"'Hvad såg ni då?' sporde min sköna, i det hon hastigt
vände sig om.

"'Er förskräckelse!' svarade jag.

"'Det kan man kalla liflig sympati', skämtade hon
med sin förra hurtiga ton. 'Det var bara ett par
nattfåglar, som jag störde i sin hvila. Ni är bestämdt
mycket nervös, min herre.'

"'Ja, om dermed menas att ha' fina nerver',
replikerade jag med liten smula spets i orden. 'Jag
är icke militär eller dagakarl, och har inte vänjt 
hvarken mina muskler eller nerver vid några
grofsysslor.'

"'Får jag äran göra edra muskler uppmärksamma på
att deras ägare tappat sin tulubb', gycklade min
sköldmö. 'Ni gjorde nästan klokast i att gömma
det der obeqväma plagget här under buskarne tills
i morgon, ty när vi ska' fram öfver åkrarna har ni
börda nog ändå.'

"Jag hade en öfverrock ofvanpå min bonjour,
kroppsrörelsen hade dessutom gjort mig så varm,
att jag ej märkte
huru min sjuppskinnstulubb gjort sig oberoende  af
sin ägare. Jag  tog  upp  mitt   'obeqväma   plagg'
från marken och öfverräknade   den   rundliga  summa
det  nyligen kostat  mig.    Min sparsamhetskänsla
förbjöd mig  att anförtro  min klenod åt en
granrisbuske.    Stillatigande följde jag min
vägviserska, hvilken lätt som en hind hoppade från
tufva till tufva, medan jag sjelf, lunsig  som   en
björn, föga gjorde skäl för äretiteln 'synålen',
hvarmed mina herrar kamrater stundom hedra mig."

Kunglig sekter Pipperlings gäster mumlade en artig ursäkt
i korus och fyllde på nytt sina glas, medan deras
värd smuttade så fint på sin ananaspunsch, som om
han varit en dam vid hofvet.

"Gifve  Gud,  mina  herrar",   fortfor   Napoleon,
"att  jag följt  min  kloka  följeslagerskas råd och
afhändt mig den elemenskade tulubben.    Den var
nära att kosta mig mitt unga lif, mina allrabästa
herrar och kamrater.

"Sedan  vi lyckligen öfvervandrat skogsbacken  kommo vi
ned till ett djupt dike, som skilde den från
åkrarne framför oss. 'Här gäller det att kunna
hoppa!' utropade min amason, i det hon uppletade
en stor sten till trampolin och utpekade en annan
mindre till fotfäste nedanför på andra sidan. Det
Leucadiska språnget föreföll mig så der omkring
tre alnar.

"Den raska tösen slungade sin handsäck och sin skotska
schal   öfver   diket,   och   hoppade derefter
vig som en ekorre på den anvisade stenen.

"'Nu är det värsta öfver!' utropade hon frimodigt. 'Nu
ha' vi en säker gångstig att vada oss fram på och
nu är det bara ett par bösshåll fram till nämdemans
stuga. Tag nu af er tulubben och kasta den till
mig. Säkert stöd för foten, dugtig ansats och så är
ni här.'

"'Hvad är det, som pollrar der nere i djupet?' frågade
jag med oro.

"'En liten skogsrännil under snödrifvorna, men nu
är den knappast alnsdjup en gång. Slunga nu öfver
tulubben!' 

"'Nej, jag har den hellre på mig, annars
faller han kanske i vattnet. Jag skörtar upp den
öfver knäna och är väl ingen klumpfot heller.' Med
dessa djerfva ord lyftade jag mitt olycksplagg så
högt jag det förmådde, tog en väldig ansats, och --
befann mig på botten af det djupa diket.

"Jag stod i lervatten ända upp till knäna, medan hela
min öfriga lekamen var alldeles inbäddad i snö. Med
yttersta nöd lyckades jag hålla mitt hufvud ofvan
drifvorna.

"Hela  mitt hjeltemod hade tagit vatten öfver  knäna
liksom jag sjelf.    Försakande alla anspråk på att
vara min huldgudinnas beskyddare, anropade jag
henne med jemmerlig stämma om hjelp.

"'Den välsignade tulubben!' klagade hon och vände
sig rådlös omkring på sin sten.

"'Och  ingen menniska   till  hjelp   i
hela trakten.    Hjelp!
Hör  hit!'   ropade   hon för första gången med
verkligt qvinlig ångest i sin stämma.

"'Hjelp! Hjelp!' vrålade jag, i det jag förgäfves sökte
krafla mig upp för de branta snöhöljda dikesväggarne
och lika förgäfves göra mig qvitt mitt olycksplagg,
i hvilket mina bottforbeklädda fötter voro
intrasslade.

"Men ohörd af någon hjelpare förklingade
den enda duett
jag -- mig veterligt -- sjungit  tillsammans med
något fruntimmer.

"Min raska reskamrat   fördjupade   sig
ända till  midjan i
snödrifvan ofvan dikeskanten och sammanvecklade
sin schal till en sorts räddningståg åt sin ömklige
kavaljer. Men förgäfves fattade jag i schalens
andra ända. Min tyngd skulle endast ha' dragit
min räddande engel ned i min afgrund.

"'Ni får hålla modet uppe på bästa sätt, medan jag
ensam vandrar fram till gården efter hjelp. Det
går an, det år ju ingen lifsfara, och ett obehag,
som man af envishet sjelf förskaffat sig, får
man anse som ett rättvist straff af himlen. Adjö 
på en stund! Se här ett mandelbröd, resten af min
resematsäck -- jag låter det glida ned till er
genom schalen såsom transportkanal. Passa på nu
der nere! Så der ja, det gick då lyckligt. Svep nu
in er i er kära tulubb, och gör er enkla supé så
länge, tills jag hinner skicka några drängar hit

med  en hisskran!   Yrvädret har gudskelof upphört,
så att ni inte behöfver frukta att bli öfversnöad!'

"'Räddande engel! Hur ska' jag nånsin kunna tacka
er!' utropade jag med så mycken pathos som mina
genomvåta fötter och ben kunde förläna åt min
stämma. 

"'Åh   det  går an både på vers och prosa.    Ni har
god tid   att  fundera på den saken, tills hjelpen
hinner hit.    Mitt mandelbröd är alldeles  färskt
och bakadt för ett par timmar sedan af min kusin.
Smaklig måltid!   Adjö!'

"Och muntert gnolande på studentsången: 'Vintern
rasat ut från våra fjellar' -- vadade den raska
skönheten öfver knäna höljd i snö den af henne
kända gångstigen framåt till de tindrande ljusen,
medan hennes olycklige kavaljer förgäfves arbetade
i drifvorna, för att å dikets slippriga väggar
finna fäste för hand eller fot. Tvärtom lönades mina
ansträngningar med att jag ännu djupare klef ned mig
i dikets dybotten. Slutligen förlorade jag jemnvigten
och ramlade baklänges i den djupa drifvan, i hvilken
jag uttröttad förblef halfliggande. Jag svepte om mig
min olyckstulubb, som nu var ganska angenäm alt ha',
och begynte med strykande aptit mumsandet på mitt
ganska stora mandelbröd. Ja, jag glömde under den
läckra supéen till och med mitt obehagliga fotbad
och började med filosofiskt lugn mina mig i mitt
tragikomiska missöde.

"Men när mandelbrödet var slut, -- ack, mina herrar --
då hägrade för min fantasi bilden af min trefliga
sängkammare der inne med den sköna mjuka breda sängen
och min varma tekopp med sina tillbehör af smör,
ägg, ost och kött, för att inte tala om den kalla
kycklingen. O, jag förbannade -- utan svordomar -- den
stund jag gaf mig ut på friarefärd, och jag fördömde
mitt Harpagonsbegär efter morbror Mårtens förmögenhet,
då jag kunde lefva rikligt och anständigt på min
egen.

*

"Den   halfva   eller  hela  timman jag tillbringade
i denna ömkliga belägenhet föreföll mig längre än
en natt i Tartaren, och oupphörligen tyckte jag mig
höra vargarnes tjut och känna deras sträfva tungor
undersöka min läckerbit till lekamen. -- Jag skulle
ha' önskat att den varit en verklig 'synål' i denna
stund, och att min fantasi varit 'enögd' som den,
i stället för att den nu såg med tusende ögon.

"Ändtligen anlände  ett  par   bonddrängar   med
en kälke, lastad med bräder, stänger och tåg.
Man hade rustat sig som för   att   draga en
småländsk slagtoxe upp ur djupet, i stället för
kunglig sekter Napoleon Pipperling, en af de finaste
dansörer, som någonsin anfört en cotillon på
Innocensen. Icke utan mycken svårighet lyckades
det mig att, understödd af tåg och stänger, komma
upp för den fyra eller fem alnar höga dikesbranten,
och  väl  uppkommen,  kastade jag mig under löfte
om hederliga drickspengar på kälken.   Mina båda
tvåbenta dragare fortskaffade   mig   pustande   fram
till   nämdemansherberget,   men upplyste   mig
under  vägen  om att huset redan var öfverfullt af
jernvägspassagerare och landsvägsresande, som sökt en
tillflykt der inne  mot  ovädret.    Drängar och pigor
hade   lemnat  alla sina  bäddar  och tillbringade
natten i ladugården.    Mina dragare   tröstade   mig
med  den  hugnesamma  reflexionen, att en halmkärfve
bland   kreaturen   dock är vida bättre sofplats, än
ett   dike  fullt  med  snö och lervatten.    Jag rår
inte för det, mina herrar, men å nyo hägrade min
sängkammare der inne i alla   regnbågens   tjusande
färger  för   min inbillning, och jag svor en dyr
ed på att fröken Clara Torstensson på Ringbonäs en
gång   skulle   få umgälla  alla  de vedervärdigheter
jag för hennes skull utstått.

"Den välvillige och gästfrie nämdemannen ref sig
förtviflad i sitt gråsprängda hår vid min åsyn, men
uppletade genast sitt sista par torra ullstrumpor
och ett par grofva smorlädersstöflar åt sin nya
gäst, medan drängarne i förstugan tömde vattnet ur
mina skodon. Jag inbjöds derefter till ett väldigt
grötfat, som utgjorde återstoden af det illa åtgångna
matförrådet, medan min värd skrattande omtalade
att han öfver natten herbergerade inte mindre än
tjugusex personer, hvilka nu till största delen njöto
af sömnens välsignelse. Jag lät mig under tiden den
goda hafregrynsgröten med sin feta mjölk väl bekomma
och sträckte mina ben framför brasan i 
slöjdkammaren, kring hvars väggar redan snarkade en
insnöad karavan af småländska bonddrängar. Efter
slutad supé reste jag mig upp och beskådade mina
högeligen komiska ben. Jag är icke fetlagd, mina
herrar, och med mina åtsittande Kædingska underkläder
tog sig mina jättelika odalmannafötter särdeles
originelt ut. Men hvad gjorde detta inför en sådan
publik, som trakterade mig med den afskyvärdaste
musik jag känner, dessa själens belåtelseuttryck
under sömnen, hvilka fått det expressiva namnet --
snarkningar.

"Midt under mina sjelf betraktelser och funderingar
öfver huruvida inte en sängplats i ladugården vore
att föredraga framför en dylik bland smålänningarne,
öppnades en liten dörr på glänt och min räddande engel
visade sig i dörrspringan. Nämdemannen hade gått ut
för att se om sitt folkuppfyllda hem, och för att
spana om man öfverallt handskades varsamt med elden.

"Min sköna sköldmö upphof ett af sina hjertligaste
skratt då hon upptäckte min komiska figur och liksom
läste mina tankar rörande nattherberget.

"'Jag bor i ett skafferi utan mat, men med många
tomma fat', -- upplyste hon skämtande -- 'och har
min sängplats på en bred hylla nära baksidan af
spisen. Jag tänker ligga varmt och sofva skönt. Här
inne är en sorts afplankning, som man kan göra
fullständig med min stora schal, och på golfvet nära
den här dörren står en lång kista, på hvilken man kan
sofva ganska illa. Våra gemensamma tragiska öden ha'
gjort oss nästan till gamla bekanta, och under sådana
här äfventyr får man understundom begå oerhörda brott
mot konvenansen. Som en ridderlig stockholmare skulle
ni aldrig vågat tänka på något sådant, men som en
okonstlad bondflicka inbjuder jag er att ligga i
min antichambre, så vida ni inte föredrar det här
gemensamhetsfängelset eller ladugården.'

"Jag kände att jag rodnade, ty jag hade aldrig
mig veterligt -- tillförene blifvit inbjuden till
sofplats hos ett obekant ungt fruntimmer. Men också
min skyddsgudinna rodnade ända upp till hårfästet,
då hon såg min förlägenhet.

"'Nej, håll, jag ångrar min tanklöshet', utbrast
hon med en stämma alldeles olik den muntra
skämtarinnans. 'Ni får nu tänka för er sjelf, min
herre, jag har haft alldeles för mycket omtanka om
er.' Med dessa ord ämnade hon stänga dörren.

"'Men tillåt åtminstone att jag presenterar min
ringa person i utbyte mot äran att få veta ert namn,
min räddande engel', hviskade jag och grep fatt i
hennes dörr likt en drunknande, som famlar efter en
räddningsplanka.

"'Jag önskar att vi fortfarande må förblifva obekanta
med hvarandra, min herre. Vi råkas sannolikt aldrig
mera i lifvet, och om ni berättar vårt reseäfventyr,
så har ni åtminstone inte mitt namn att gyckla med
inför edra många vänner.'

"Hon yttrade dessa ord med en ton af skygghet och
allvar, så olik hennes förra karlavulna hurtighet,
att jag kände mig helt varm om hjertat. Med en
vördnadsfull bugning svarade jag: 'Hur kan ni
misskänna mig så grymt? Hellre må jag i evighet
lefva i okunnighet om ert namn än en enda minut
lemna det till spillo åt ogrannlaga vänner. Som
ett bevis på att jag är värd ert dyrbara förtroende
så låt mig ligga som en trogen gårdvar utanför ert
sofgemak. Jag sveper in mig i min tulubb på kistan
och tager till hufvudkudde min lilla handsäck, i
hvilken jag beklagligen blott inpackat reslektyr,
men inga toalettartiklar, såsom ni kan se -- af min
vidunderliga fotbeklädnad. Af miskund befria mig från
mina plågoandar här ute.'

"Min ömkliga min återkallade hennes glada leende och
hon beviljade min bön med förklaringen, att hon sjelf
var ett inhyseshjon och således inte kunde bestämma
gränslinjen för ett annat. Hon hängde derefter upp
sin stora skotska schal såsom en tältvägg mellan
oss, och jag arrangerade mig på bästa sätt i hennes
antichambre på den långa kistan.

"Efter ett vänligt utbyte af 'god natt', sökte vi hvar
och en på sitt håll vår tröst för dagens vedermödor
i Morphei armar. -- Men -- ack, mina herrar -- jag hade
aldrig -- mig veterligt -- förut legat på en gammal
målad kista,

hvars hårdhet inte ens kunde uppmjukas af den
dyrbaraste sjuppskinnspels. Ni hör, mina herrar
kamrater -- att jag litet emellan begagnar uttrycket
'mig veterligt'. Det kommer sig deraf, att jag en
enda gång i Upsala råkade ut för fader Bacchi arga
list, och hvad den qvällen och den natten hände mig,
vet jag -- mig veterligt -- inte det ringaste.

"Efter en eller två timmars försök att tänka på
böljande sädesfält, gungande vågor, m. m., allt
sådant, som tjenar att framlocka sömnens gudom, låg
jag stilla och stirrade på det klara månskenet,
som nästan gjorde natten till dag. Der ute i
slöjdkammaren hörde jag mina smålänningars afskyvärda
brummstimmen; der inne hos min skyddsgudinna var
allting tyst som grafven. Jag hade dragit af mig mina
jättestöflar och befann mig i nämdemannens strumpläst,
medan jag då och då egnade en sorglig tanke åt min
stora kappsäck, som innehöll hela min gaderob och
mina toalettartiklar, men som kanske nu var på god
väg till Malmö, i fall bantåget lyckats komma lös
från sina snöbojor.

"Plötsligen greps jag   af en oemotståndlig lust
att kasta en spejande blick på min sköna der inne
på hyllan.   Jag smög mig   upp,   böjde   undan   en
flik af schalen  och  --     o  Venus Anadyomene! --
höll jag på att utropa, om besagde Venus varit 
klädd i fullständig   reshabit.    Ja, mina herrar,
--   mig veterligt -- har jag aldrig sett en
täckare qvinnouppenbarelse.

"Från skafferiets fönster göt fullmånen ett förklaradt
sken öfver den slumrande flickan.    Hennes blonda
lockar voro lösta ur sina bojor och svallade som
en guldflod kring hennes kinder, hvilkas  kanske
allt för friska rodnad af Lunas glans var förbytt
till en magisk blekhet.    Den lilla munnen var
halföppen och   himlaljuset   återstudsade från de
glänsande tandperlorna. De   små  hvita händerna
lågo sammanknäppta liksom  till  bön öfver   hennes
bröst,   som häfde sig i lugna vågor, och öfver hela
anletet   spelade   ett  oskuldsfullt småleende.
Mig veterligt hade jag aldrig tillförene sett en
sådan lefvande tafla.

"Till hufvudkudde hade hon sin lilla resehandsäck,
hvars blankpolerade messingsplåt lyste som en
stjerna i månljuset. Jag kunde tydligen se att några
bokstäfver voro graverade på plåten, men afståndet
tillät mig inte att urskilja hvad de betydde. Jag
kände mig så underligt varm om hjertat. Jag tyckte
tydligen att den första kärleken morgnade sig som
en liten pilt i mitt bröst och började gnugga sig i
ögonen. I mitt minne genomgick jag alla eftermiddagens
händelser och särskilt mitt förtviflade läge i diket,
ur hvilket hon ju tydligen var min räddarinna. Med
ett ord, tacksamheten blandade sig med min
beundran, och jag var nära att knäfalla under min
hänförelse. Då, mina herrar, uppfångade mina  öron
dessa vederstyggliga pinsamma toner, som i hela mitt
lif varit min fasa, dessa den lyckliga sömnens
segertoner spelade på en sorts domsbasun. En iskall
dusch föll öfver min späda, nyfödda kärlekskänsla. --
Ack, mina herrar, -- min huldgudinna -- törs jag väl
uttala det gemena ordet -- min huldgudinna -- snarkade.

"Mig veterligt hade jag aldrig hört något fruntimmer
snarka förr. Jag hade antagit att denna ohyggliga
vana var ett prerogativ endast för skapelsens otäcka
herrar.

"Jag   befann   mig   midt   emellan tvenne eldar.
Der ute råmade   mina   smålänningar,   här inne
jamade min räddande engel.    Nedslagen  och
torterad i mina musikaliska öron, ämnade  jag
just krypa tillbaka till min sjuppskinnspels, då
den glänsande   messingsplåten   ännu   en   gång
stack   mig  i ögat. Nyfikenheten    började
öfvermanna   min   grannlagenhetskänsla och de
högljudda försäkringarne från den huldas mun om den
mest   prosaiska   och   bastanta   sömn gjorde mig
trygg för en öfverraskning.    Jag kröp fram på knä
till hennes egendomliga sofplats, framtog min lorgnett
och började stafva ihop namnet på messingsplåten.

"Men, mina ärade herrar och kamrater! --
Dömmen sjelfva om Napoleon Pipperlings grandiosa
öfverraskning. -- Jag läste tydligen namnet -- Clara
Torstensson.

"Clara Torstensson! utropade jag ovilkorligt med
halfhög röst -- min egen syssling, målet för min resa!

"Dock, mitt utrop måste ha' inskränkt sig till bara
namnet, ty vid dess ljud vaknade plötsligt den hulda
sofverskan och lyfte förvirrad sitt täcka hufvud, utan
att likväl upptäcka mig nedom sina fötter. Jag gjorde
en tyst men rask manöver för att draga mig tillbaka,
men -- ehuru annars en temmeligen elastisk dansör,
tycktes jag under hela denna resa blifvit begåfvad
med klumpfot, -- jag trasslade in mig i den skotska
schalen, drog ned den från sitt fäste och låg der nu
insvept som en kyckling i ett äggskal.

"'Min Gud! Hvad är det!' utropade den sköna förskräckt
och reste sig upp. 'Har någon ropat mitt namn?'

"Olyckan gör oss merendels fyndiga, mina herrar,
och jag framstönade ett sakta: 'Förlåt, förlåt! Det
är bara jag! Jag föll under sömnen ned från min kista
och snärjde in mig i er schal. Jag skall strax ordna
allt på nytt och sedan lägga mig på golfvet.'

"'Jag trodde det skulle vara slut med missödena för
i dag', halfgäspade min sköna syssling, som utan
att veta det sjelf bekräftat riktigheten af sitt
namn. 'God natt! Fall nu bara inte ned från golfvet.'

"Så sömnig hon var, kunde hon dock inte låta bli att
skämta.

"Men den som nu mera inte fick en tanke på sömn,
mina herrar, det var jag. Tusende minnen af mitt
egendomliga äfventyr förföljde mig, och jag såg å nyo
den fängslande synen af den täcka slumrerskan. Jag
började att pigga upp min efter duschen nyss
något dufnade kärlek. Jag började reflektera öfver
qvinnokönets berättigande att få snarka lika väl som
mannen, och jag förvånade mig öfver att denna fråga
inte diskuterats på riksdagarne i sammanhang med de
öfriga om qvinnoemancipationen. Ja, jag riktigt
längtade att få höra något mera af denna sömnens
underbara musik, som nyss väckt min fasa, för att
i tid vänja mitt ömtåliga öra vid dessa missljud,
som dock måla harmonien mellan själ och kropp. Jag
lyssnade, men allt var tyst inne hos Clara, det
var bara mina outtröttliga smålänningar der ute,
som oupphörligen 'drogo timmerstockar' -- såsom det
heter på skolpojkspråket.

"Skulle jag fortsätta mitt incognito eller
inte? Skulle jag uppträda hos Claras pappa som
bokhållare eller friare? -- Dessa frågor höllo
mig vaken ännu ett par timmar, tills jag var
fast besluten att uppträda som friare. Denna
tanke jemte den att jag befann mig så nära mitt
lefnadsmål och min lefnadslycka gjorde mig varm,
ja, glödande varm. Mig veterligt hade jag aldrig
tillförene kännt någonting dylikt i mitt unga
ungkarlsbröst. Och under denna behagliga hjertevärme --
hvad gjorde jag, mina herrar? Jo, tröttad af kroppens
ansträngningar och själens strider -- somnade jag i
min sjuppskinnstulubb.

*

"Efter några timmars djup sömn, men som jag vill
hoppas -- och mig veterligt -- utan snarkningar, väcktes
jag af min välvillige värd, som höll i sin hand min
på spisen torkade fotbeklädnad.

"'Hur kan nämdeman ha' ett dike, som är så rysligt
djupt?' sporde jag yrvaken.

"'Hå, det behöfs nog vid höst- och vårflödet, för
att hålla styr på en liten skogssjö der uppe på
höjden. Den vill nog in på mina åkrar ändå, om jag
inte höll tummen på ögat på'n.'

"Jag hörde nu ett muntert hojtande utanför, hästars
gnäggning och klang af bjellror.

"'Nu gäller det att vara ferm i dona!' menade
nämdemannen. 'Stationsspektorn har skickat åkdon
efter paschaserarna, det stoppade tåget blef
loss helt tidigt i morgse, men ett annat väntar vid
närmsta station. Här ä' lif och lefverne på min gård
måntro. Snöplogarne ha' tidigt på morgon varit ute
på alla vägar och stigar, och föret ä' klingande.'

"Jag skyndade mig in i helgdagsstugan, som var
öfverfull af gäster, hvilka slukade i sig kaffe ur
både koppar, fat och glas. Min huldgudinna stod der
blomstrande röd bland de andra och drack sitt kaffe
ur en liten gräddsnipa.

"'God morgon, herr sjusofvare!' skrattade hon. 'Ni
har visst varit utsatt för något naturunder i natt. Ni
hade fallit från golfvet upp på kistan utan att märka
det.'

"'Ja, vänta du mig, lilla yrhätta', tänkte jag,
och armbågade mig fram till kaffepannan, 'bara
vi komma i kupéen skall jag spela komedi med dig,
min ärade fröken syssling.'

"Hennes skälmska min, de klara strålande ögonen, den
friska hyn, de ringlande lockarna, som smögo sig fram
under den lilla koketta reshatten, -- allt gjorde henne
förtjusande. Jag kände att jag började bli' kär upp
öfver öronen, och i min förlägenhet doppade jag min
handske i stället för min kringla i kaffekoppen. Jag
var alldeles fast besluten att fria genast vid min
framkomst till Ringbonäs.

"'Paschagesarne te' jernvägen!' skreko ett par
raska bonddrängar, mina dragare från föregående
qvällen. 'Allt klart! De' ska gå som chas!'

"Samtliga jernvägsresenärerna skyndade sig att taga
plats i skrindorna.

"Min flamma stod der lugn och trygg. Jag följde
naturligtvis hennes exempel.

"'Ja, nu skiljas våra vägar!' förklarade den sköna.

"'Hvad vill det säga? Ska' ni inte hem till' -- Ringbonäs
-- höll jag på att säga, men hejdade mig.

"'Hem till mitt hem? Jo visst. Der ute står mitt
åkdon, med min fars raska hästar. Vi fara en genväg,
som lär vara plogad, och jag kommer då förr hem än
med jernvägen. Min fästman visades hit från stationen,
för att hämta mig.'

"'Fäst--fäst--man!' stammade jag och höll på att tappa
min kaffekopp i golfvet.

"'Ska' herren som låg i diket med eller inte?' sporde
i det samma den ena af mina dragare.

"'Fäst--fäst--', upprepade jag alldeles
tillintetgjord.

"'Jaså, herrn stannar qvar', replikerade skjutsaren
och rusade ut till sina hästar.

"'Men ska' ni inte ned till jernvägsstation? Ni
försummar er', uppmanade min omtänksamma sköna.

"'Fäst--man! Är ni förlofvad, Clara?' var hela mitt
svar.

"'Clara?' upprepade min syssling med stora ögon.

"Men i detta ögonblick inträdde en högrest, vacker
ungman, till utseendet militär. Han hade piska i
handen och ropade i dörren åt en bondpojke att hålla
säkert i hästarna.

"När han kom närmare igenkände vi samtidigt
hvarandra.

"'Nej, se på Napoleon Pipperling! Hur i all verlden
har du blåst hit?'

"'Ottokar Hörner!' utropade jag. 'Mjuka tjenare,
min herr broder!'

"'Jag får presentera kunglig sekter Pipperling,
en studentkamrat, för min lilla rara fästmö, fröken
Clara Torstensson. Men vänta lite! Är ni inte slägt
med slägten.'

"'Sysslingar!' stammade jag och kände att jag rodnade
öfver hjessan ända ned i nacken.

"'Nej, men så lustigt! Napoleon
Pip--Pipperling!' skrattade Clara. 'Jag har af min
far hört så många historier om hans pappa, det sirliga
hofrättsrådet.'

"'Åh, han är sjelf lika sirlig. Han nyttjar alltid
hvit väst, och krås i bröstet. Ser du, Clara, han är
ju en riktig sprätthök.'

"Men, mina herrar, sprätthökens tunga hade blifvit
alldeles förlamad, och fästmannen, den ståtlige
löjtnanten, hade lagt sig som en stor bautasten öfver
mitt beklämda bröst. Till min heder vill jag dock
nämna att jag icke egnade en enda tanke åt de fyra
eller fem hundra tusen riksdaler som samtidigt gledo
ur min plånbok genom förlusten af arfvet efter morbror
Mårten. Jag tänkte endast på min förlorade lycka.

"'Ingen under att jag kände sådant deltagande för min
olyckskamrat', skämtade Clara, medan hon lutade sitt
hufvud mot den högreste fästmannens skuldra. 'Det
var ju bara outvecklad slägtkärlek.'

"'Nå, nu kommer du med oss till Ringbonäs!' utropade
min vän löjtnanten, 'ty bantåget har du försummat. Men
som vår lilla släda blott har plats för två, och jag
inte törs anförtro   de   ystra   hästarne   åt dina
skrifvarefingrar, så får du hålla till godo med en
plats på hundsvotten, kära Nappe!'

"Ordet 'hundsvotten' kändes liksom en dödsstöt åt min
sargade unga kärlek. Jag, kunglig sekter Pipperling,
ledamot af Amaranten och Innocensen, sitta på
hundsvotten bakom ett ideal, som egentligen borde
vara mitt, men som nu annekterats från de hyggliga
civila af de brutala militärerna. Nej, det var för
mycket. Och hvad skulle jag på Ringbonäs att göra
bland obekanta slägtingar, nu när min komedi redan
var utspelad? Jag framhostade några ursäkter, diktade
några angelägna affärer i Norrköping, och snattrade
något om stränga tjenstepligter i Stockholm.

"'Men då får du vänta här eller på stationen till
eftermiddagståget klockan 4, kära Nappe! Det blir
dig allt långa timmar.'

"'Åh, jag har god lektyr med mig, och dessutom ämnar
jag lefva på angenäma reseminnen', hviskade jag med
en Abelardsblick åt min förlorade Heloisa.

"'Men hur visste kusin Napoleon, -- ty sysslingar ä' ju
så godt som kusiner, -- att jag hette Clara?' sporde
min huldgudinna.

"'Ert visitkort glänser ju i messing på den der
handsäcken', suckade jag.

"'Ja, men den gömde jag hela tiden undan så väl.'

"'Kärleken -- slägtkärleken är skarpsynt!' suckade jag
och doppade ännu en gång min handske i kaffekoppen.

"Clara svarade med ett af sina förtjusande barnsliga
skratt, räckte mig sin venstra hand och gaf armen åt
sin fästman. 'Kusin Nappe kommer väl till Ringbonäs,
om inte förr så på mitt bröllop i sommar, och blir
bekant med far och mor. Vi behöfva någon stockholmare
för att förgylla upp vår landtliga sällskapskrets.'

"Jag framstammade några förlägna 'tackar ödmjukast',
som i öfversättning betydde: 'aldrig i tid och
evighet', och följde det lyckliga paret till
slädan. Det gick en kall vindkåre öfver ryggen
på mig, då Ottokar lyfte upp sin fästmö lätt som
om hon varit en fjäder och satte henne ned i
björnskinnsfällen. 'Nå, lilla Nappe, ännu vinkar
hundsvotten. Eller vill du köra, så sitter jag bak
en bit tills vi stjälpa.'

"Jag tackade med ett fånigt leende, kastade en
sönderslitande blick på min förlorade lycka,
ryggade ett par steg och satte mig, tack vare min
långa olyckstulubb, under afskedshelsningen midt
i en stor snödrifva. En klingande skrattduo från
det öfversälla paret hväste som Tartarens ormar i
mina öron. De vilda hästarne satte af i sporrstreck,
och jag blef sittande i drifvan under djupa tankar
på allt, som passerat under mitt korta kärleksrus.

"'Ska' det vara en liten morgonsnapps i
vinterkylan?' sporde min värd med ett godmodigt
leende. 'Matvarorna ä' nästan slut, men lite dryckjom
ha' vi ännu qvar.'

"Hvad tycker ni, mina herrar, jag var så tankspridd,
att jag mekaniskt sväljde den afskyvärda supen.

"Jag försökte läsa bort de långa timmarne i den
temmeligen trefliga   gästkammare,  till hvilken
jag nu blef inbjuden såsom den   sista   af   de
våldsgästande, men jag somnade, tack vare den   gemena
supen,   och   vaknade   ej,   förr   än   mitt
vänliga    värdfolk bjöd mig på lungmos och ölsupa.

"Med hvilka känslor jag sökte förtära min idylliska
middag, kan en daglig gäst som jag på hotel Rydberg
bäst begripa. Ändtligen slog befrielsens timma. Jag
ville liqvidera min skuld till min gästfria värd,
men han vägrade att mottaga någon sorts betalning.
I stället smög jag, medan husmodren sökte göra sig
blind, en silfverspecie i småbarnens sparbössa.

"Jag återvände med blödande hjerta till Stockholm, och
först nu på hemfärden gaf jag mig tid att öfverräkna
förlusten af de fyra eller fem hundra tusen, med
hvilka morbror Mårten sökt vinka mig inom Hymens
landamären. Dock, mina herrar, kärlekens gud gjorde
rätt, han straffade den, som ville gifta sig af lutter
snikenhet.

"Och med denna sens moral -- såsom en varning åt hvar
och en af mina åhörare -- afslutar jag min olyckliga
kärlekshistoria."

"Supéen är serverad!" anmälde en fruntimmersstämma,
i det dubbeldörrarne till den lilla eleganta matsalen
slogos upp för de hungriga gästerna.

"Tack, lilla fru Wahlström!" svarade kunglig
sekter Pipperling med en vänlig nick åt sin gamla
husrådinna. "Ja, mina herrar kamrater, man får
trösta sig så godt man kan i vänskapens sköte för
Amors spratt. Bröllopet på Ringbonäs fick inte äran
att se mig som gäst, och -- mig veterligt -- var Clara
Torstensson både min första och min sista dårskap i
kärleksväg."

"Nappe! Nappe!" hördes en gäll stämma plötsligen och
liksom varnande.

Det var Napoleons gamla papegoja, ett arf efter
hans far, som fann sig befogad att taga till ordet,
ackompanjerad af gästernas skratt.

"Tyst, du gamla nucka!" bannade kunglig sektern, i
det han stack en bränd mandel i favoritens näbb. "Jag
är varnad nog förut, och nu tänker jag bli egoist
och ungkarl så länge jag lefver."



Den öfvergifna.

Visa i folkton. 

Andante.    M. M.   # = 66.  W. Th. Söderberg.

1. 

Hvi har du från mig vikit 
Och kommer ej igen? 
Hvi har du så mig svikit, 
Mitt hjertas enda vän!
Min enda fröjd i dagens id, 
Min dröm i nattens frid,   
Min enda fröjd i dagens id, 
Min dröm i nattens frid!

2.

Jag vill dig än förbida, 
Fastän du från mig går,
För dig jag än vill lida, 
Fastän du mig försmår; 
Ty minnet bor i hjertat qvar, 
Den enda skatt jag har, 
Ty minnet bor i hjertat qvar, 
Den enda skatt jag har.

3.

Väl är det ljuft att lida 
För den, som man har kär:
Men bittert är att bida, 
Då intet hopp är när; 
Till evig väntan vara dömd, 
När man sig vet förglömd,
Till evig väntan vara dömd. 
När man sig vet förglömd.

4.

Fastän jag dig förlåter,
Jag känner hjertats sår:
Jag gråter än och gråter
I dag liksom i går.
Den sorg, som härjar i mitt bröst,
Är sjelf sin enda tröst,
Den sorg, som härjar i mitt bröst,
Är sjelf sin enda tröst.

Malmström.



Logogryf.

För jordens alla slägten
är jag af värde stort,
men mycket nog beror det
likväl på tid och ort.
En gudagåfva, gifven
ifrån det höga blå
åt dem, som synas smäkta,
jag trösten skänka må,
när efter dagens möda
jag med min lätta hand
förskingrar qvalmets hetta
utöfver stad och land.
Så tyst som stjernenatten,
så mild som vestans flägt
jag låga hyddan nalkas
i lätt och luftig drägt.
Jag stiger genom dörren
sa fritt och ledigt in,
går fram till orons läger
och  bjuder ett: "försvinn!"
Strax lättare man andas,
och lugnet hastar dit;
långt skönare jag lönar
dock dagakarlens flit:
till honom jag mig närmar
i dubbel måtto god;
och hos den trötte vandrar'n
jag friskar upp hans mod.
För dem, som plär mig söka,
jag ej den samma är,
som när jag sjelfmant kommer,
dess tyngd att lätta här.
Väl kan i mörka klyftor 
och frida, dalars gång 
man här och hvar mig finna 
vid klara bäckars språng;
men renast är jag ända, 
när, opåkallad, jag 
naturens lag får följa 
att ända orons dag. -- 
Sju typer kan du finna 
hos mig i samladt tal;
att dessa nu behandla
du har ditt fria val.

Hvad är den trakt, som lutar
mot hafvets yta ner?
hvad är det du mot qvällen
ser natten mer och mer?
hvad plägar det om påsken
så ljufva kyssar små?
hur'dan var sommarnatten,
när "Cajsa" blåste på?
ett fiskdon; så en fågel,
som steks till läcker spis;
hvitgarfvarenas göra;
-- tag handskar till bevis! --
för ungdomen ett nöje
med klingande musik;
ett kärl för blommor afsedt;
ett träd vid insjöns vik;
ett annat slikt; -- en lemning
af härjad skönhets prakt;
hvad fordom bröts i norden
med kämpemanna-makt;
en ström af heta tårar;
-- ta'n bilden ej för lätt! --
för korpen som för kråkan
en utsökt läcker rätt;
introduktion till "notan",
hvari är kärnan klädd?
ett oundvikligt något
uti en städad bädd;
en "nyckel", om du vill så;
hvad  bryderi kan ge;
ett rum i kungaborgen;
hvad ej fås ett-tu-tre,
men, när det en gång kommit,
ditt arbete gör lätt;
ett namn åt maskuliner;
ett ting helt rätt och slätt;
hvad lärde virtuosen
sig först att känna till?
hvad är det, man plär sätta
vid sidan "om du vill?"
hur fann jag nakna heden?
nämn mig en flyktig gäst,
som dväljes hos oss under
vår glada sommarfest;
hvad plägar modren ofta
hos sina kära små?
till sist: hvad bör hvar äkta
guldsökare förstå? --
Och nu jag kan ej mera
pro tempore prestera.

A-st.



Charader.

No 1.

Mitt första, med ett a förlängdt,
Är fjerran härifrån.
Det synes ljust och guldbemängdt
För jordens vilsne son.
Mitt andra, stafvadt dock med e,
Är kärt för menskans syn:
Det har en ljuf betydelse
Båd' här och ofvan skyn.
Mitt tredje, med ett d dertill,
I mening nytta gör.
Ett barn mitt tredje vara vill,
Ehvad man ta'r sig för.
Mitt fjerde fordras af en röst
Och äfven af en hand,
I fråga om att skänka tröst
Och  lindra smärtans brand.
Mitt hela stundom dra'r ett dok
Utöfver hjessans gull,
Men är dock merendels en bok,
Af gyllne runor full.
Wilhelmina. 

No 2.

Mitt hela är mitt första åt mitt andra. 
Kan någon finna skäl att gåtan klandra?
And. Er. S.

No 3.

Mitt första fins i mitt hela eller hur? 
Mitt andra det hafva så många slags djur.
K. E.

No  4.

Mitt första man bör ha' då man skall vandra.
Mitt hela alltid är utaf mitt andra.
K. E.




Rebus-Charad.

Om mitt första och jag skulle strida om henne, 
Mitt hela blefve det då emellan oss tvenne, 
En konsonant är mitt andra ju blott,
Och nu tror jag du redan mig förstått.
And. Er. S.



Stafnings-gåtor.

No 1.

Om man med u mig skrifver, 
Jag då  en fågel  blifver. 
Detta blir jag äfven då 
Man i stället skrifver k.
K. E.

No 2.

Om man med j mig skrifver,
Jag då en men'ska blifver. 
Det samma blir jag äfvenså 
Om man i stället skrifverk.
K. E.



Bokstafsgåta.

Följande bokstäfver och stafvelser, riktigt
sammansatta, bilda sju ord, hvars begynnelsebokstäfver
beteckna en stor bergs-sträcka i Europa,
slut-bokstäfverna en svensk skald.

a, ra, l, ef, b, v, pa, ei, g, ro, a, nde, il,
m, l, ni, l, aus, ag,  a, t, r, ra, a, lie, n.

De sju orden äro:

1. Ett folkslag. 2. Hvad man är då man ej är
död. 3. Hvad man kan bruka i stället för stol. 4. En
konung af Ynglinga-ätten. 5. En stad i Italien. 6.
Ett namnkunnigt vattenfall i Amerika. 7. En verldsdel.
K. E.



Rebus.
(rebus)




Skrattkonserten vid Siikajoki.

Historisk skiss.

Det var tidigt på morgonen den 18
April 1808. Kölden var mycket stark och
från den molnfria himmelen glänste ännu
stjernehären så mildt ocn förlåtande ned
på jorden, på det land, der tusentals
menniskor kämpade med hvarandra i nästan daglig
kamp. Det hvita snötäcket, som låg utbredt öfver
Hertas glödande hjerta, gnistrade af millioner
diamanter, flygtiga som de lätta flingor, hvilka
föllo ned ur molnen; på trädens grenar hängde de
skäraste fransar och elfvarnes isspegel syntes
som försilfrad af det klara stjernljuset, hvilket
efter hand aftog, när morgonrodnaden höjde upp sin
blekröda hjessa i öster. Det var så lugnt, att man
kunde höra istapparnes fall från de låga pörtenas
tak. Men denna högtidliga och vemodiga tystnad stördes
snart. Doft som en annalkande åska rullade ett ljud
söder ifrån mot Siikajokielfvens strand och bortdog
i de nordliga skogarne. Det efterföljdes snart af ett
annat, och när stjernornas glans förbleknat och de
första solstrålarne började titta upp öfver de östra
skogstopparne, blef den stela vintertaflan lifligare.

Från Salo närmade sig den finska hären, som kort förut
vid Pyhajoki drabbat ihop med ryssarne, och söder
om de mörka bataljonerna svärmade deras fiender,
öfvermodiga och hånande. Hvad skulle väl dessa
bepröfvade män tänka när de hörde de hårda tillmälen,
som kommo dem till del; huru djupt skulle det icke
gräma dem, som lemnat fädernehemmen för att kämpa för
sitt land, när det icke förunnades dem att på allvar
bjuda sina motståndare spetsen! Tusentals qväfda eder,
harmfulla utrop och heta tårar på de grofva kinderna
vittnade tillfyllest om den anda, som var rådande
inom den här, som fördes af mannen »med två hakor
och ett öga, och af hjerta knappt en hälft».

*

Solen hade nyss gått upp och för hennes kyssar
upplöste sig trädens fransar småningom i klara
droppar, som bildade djupa gröppor i snötäcket;
istapparne smälte och de gnistrande diamanterna
försvunno.

På vintervägen, som leder fram till Gerttula
gästgifvaregård, belägen strax söder om Siikajoki
kyrka, redo tvenne i sina kappor tätt insvepta
officerare i skarpt traf. De små kosackhästarne,
byten från Pyhajokiaffären, klippte med öronen och
gnäggade högljudt hvarje gång de fingo syn på någon
individ af deras slägte. Oaktadt de dröpo af svett,
kunde det icke märkas att de ledo af trötthet, så
snabbt ilade de fram, pådrifna af ryttarnes sporrar.

»Fördömda marsch», mumlade den ene af ryttarne och
ryckte häftigt till på tyglarne, »det här ta'r väl
aldrig slut! Men hvarföre är du så tyst, broder»,
fortfor han och styrde springaren tätt intill
kamraten, »på hela vägen har jag knappt kunnat
aftvinga dig ett enda ord. Du som annars är den
gladaste af oss, du är nu stum som en förnaglad
kanon.»

Den tilltalade upplyfte långsamt det mot bröstet
nedsjunkna hufvudet och slog kappkragen tillbaka,
hvarigenom hans manliga och intelligenta ansigte blef
synligt helt och hållet, betraktade kamraten några
ögonblick, liksom ville han för sig sjelf upprepa
hans fråga, och sade derpå med allvarlig stämma:

»Väl är det, att jag hålles för den gladaste af
er. Deri har jag min fröjd. Men säg mig om dessa
jättesprång mot norden äro att skratta åt? Låt oss
stanna och slåss, och du skall få se, att jag får
mitt humör igen.»

»Ditt skäl är godt, broder Hertzen», svarade den
andre. »Jag litar på Adlercreutz; han skall nog
öfvertala Klingspor att stanna här.»

»Klingspor», eftersade von Hertzen, i det hans anlete
mörknade. »Med godo ger han icke sitt tillstånd
dertill.»

»Han måste göra det.»

Ett tviflande leende syntes på von Hertzens läppar
då han svarade:

»Hvem tvingar honom, tror du, Ridderstråle? Väl
är det sant, att Adlercreutz såsom chef för
generalstaben har mycket att säga, och jag vet äfven
att han skall göra hvad han förmår, ty ett nyländskt
hjerta klappar i hans bröst, men hvad kunna hans
ord uträtta, om fältmarskalken anser det förenligt
med sina instruktioner att fortsätta reträtten ända
upp till ishafvet! Må han gå dit», fortsatte talaren
häftigare och hans ögon blixtrade, »jag stannar vid
Siikajoki och mina män göra så med. Vi ha gått långt
nog redan, tycker jag, och mitt beslut är att bli
qvar här. Förr dör jag än gör bekantskap med den ännu
kallare norden. Det är mitt sista ord.»

»Och det är en mans ord», sade Ridderstråle, i det
han räckte vännen sin hand. »Jag följer dig.»

»J döden?»

»Ja, i döden.»

De båda vännerna talade icke mera utan sprängde
under tystnad in i Siikajoki kyrkby, som hvimlade
af finnar. Trossen, som redan kommit fram, höll
på att föras öfver till norra stranden, för att så
mycket fortare kunna sättas i säkerhet i händelse af
anfall. Det ena regementet efter det andra 
marscherade in i byn, der de trötta soldaterna fingo söka
den hvila de så väl behöfde. Alla hus voro öfverfulla,
till och med kyrkan togs i anspråk. Öfverallt
herrskade en förvirring utan like.

*

Middagstimman hade inbrutit, kölden hade mildrats
betydligt, men ännu var det kallt nog att inom några
minuter förvandla de friska blodströmmarne till
stelnade klumpar på de hvita drifvorna. Slaget
vid Siikajoki hade börjat; det första tillfället
att hämnas ett långt återtågs skymfer och lidanden
hade ändtligen gifvits finnarne genom Adlercreutz'
öfvertalningsförmåga. Vid kyrkan, prestgården,
der doktor Carp bodde, vid Gerttula, på elfven och
i skogarne slogs man ursinnigt. Här gällde det
för Rajewski att fullfölja sin halfva seger, för
Adlercreutz att vinna sin första. Insatsen var stor,
ty Finland och dess här stodo på spel.

På norra stranden af Siikajokielfven och midt emot
kyrkan var Nylands jägarbataljon församlad. Den
beredde sig nu till strid. Högre upp på stranden stod
löjtnant Herzelius, af soldaterna vanligtvis kallad
"meidän valkonen» (vår hvite) derföre att han red
en hvit häst, och skickade med sina Helsvigskanoner
den ena varma helsningen efter den andra till de vid
kyrkan stående ryska bataljonerna. Nylänningarne
kunde för den skull temmeligen ostörda bereda sig
till blodsarbetet.

Framför bataljonen var en liten plats afröjd, och
der hade officerarne församlat sig. På en trumma,
som stod midt i laget, skönjdes flaskor och krus,
mycket anlitade.

Främst bland alla stod von Hertzen och på hans höga
panna syntes nu icke mera det fordna bekymmersamma
molnet; hans blick var fri och det var med en
viss stolthet som han yttrade sig om de vidtagna
åtgärderna. Sedan han afhandlat dessa, motsagt och
blifvit motsagd, grep han med en viss ifver ett af
krusen och satte det till sina läppar, i det han
sade:

"Vill ni hålla ett vad, att jag utan svärdsslag skall
få ryssarne att retirera?"

Officerarne betraktade hvarandra med förvåning, men
von Hertzen fortfor, i det hans vanliga godmodiga
och skälmaktiga leende spelade kring hans läppar:

"Jag står vid hvad jag sagt. Om en rysk kår anfaller
mig, skall jag få honom att retirera utan skottvexling
och bajonettanfall."

"Du är nu vid godt lynne, broder", sade Ridderstråle,
"men ditt skämt går för långt."

"Går det för långt", utropade von Hertzen och sänkte
kruset. "Tror ni att jag talar bredvid munnen?"

"Nej, men ...»

"Vill ni gå in på vadet eller ej?"

"Men sättet, sättet!» utropade flera officerare. "Säg
oss det?"

"Nej, pass; det blir min hemlighet. Nå, hålla ni,
eller inte?"

"Vi hålla!" utropade alla med en mun, och Ridderstråle
slutade med dessa ord:

"Och vi komma äfven att kräfva dig, ty säkert är,
att du förlorar."

Ett godt leende spelade kring von Hertzens läppar, och
han skulle just svara, då en af officerarne inföll:

»Hvad blir då vadet?"

"En bål punsch efter striden!" utbrast Ridderstråle.

"Ja, en bål punsch", eftersade von Hertzen och drog
värjan.

"Topp, det vare sagdt. Feg den som sviker i striden
eller vadet!"

Talaren fick knappt sista ordet ur munnen, då en
rysk haubitskula kom hvinande mellan von Hertzen och
Ridderstråle, krossade flaskorna, krusen och trumman
och hvirflade upp ett helt moln af snö.

"Nu är tiden inne", ropade von Hertzen. "Ryssen sjelf
har brådtom att förlora vadet. Till vapen, kamrater!"

Några minuter derefter bröt von Hertzens bataljon
under skydd af Herzelii kanoner ned på isen, på samma
gång som en rysk trupp närmade sig söder ifrån. Von
Hertzen sjelf gick i spetsen, och ehuru kulorna
hveno kring hans öron som surrande bin, låg ännu hans
skälmaktiga leende qvar på läpparne.

*

"Intet skott förrän jag befaller!" skrek von Hertzen,
då han såg att mången tapper buss gjorde sig redo att
skjuta. "Vi behöfva nog spara på krutet och kulorna."

Hans befallning åtlyddes. Icke en hviskning hördes
från hans bussar, icke ett enda skott föll.

Nedkommen på elfven gjorde truppen halt. Rundt omkring
den var striden i full gång. Vid elfvens mynning
försökte kosackerna att kringgå finnarnes ställning
genom att rida ut på det isbelagda hafvet, och längs
södra stranden hotade de med sina eldgap och mörka
bataljoner de anryckande. I samma ögonblick som von
Hertzen ryckte ned på isen befallde Adlercreutz allmän
stormning. Förbi de tappra nylänningarne stormade den
ena truppen efter den andra under jublande hurrarop,
kosackerna vräktes tillbaka, och midt i det hetaste
kulregnet syntes Adlercreutz och Döbeln, eldande
de trötta krigarne till mannabragder. Ännu stod
von Hertzen stilla; den ryska truppen hade redan
hunnit ned på isen; nylänningarne kunde tydligt se
moskoviternas ansigten och det kliade i fingrarne på
dem att icke få sända fienden sin helsning.

"Hur går det med vadet? Kom ihåg punschbålen",
skämtade Ridderstråle och stötte von Hertzen i
sidan. "Den kan väl behöfvas i aftonens köld."

Samma leende som tillförene spelade på von Hertzens
läppar, då han svarade:

"Skämta bäst du vill; jag skall nog vinna min
bal. Gif akt!" kommenderade han derpå och stack in
värjan i sidan.

Ryssarne voro blott på några få stegs afstånd, och de
syntes tvehågsne om de skulle gå längre eller icke, ty
nylänningarnes hållning rent af förbluffade dem. För
att vinna större terräng gjorde de en svängning
åt höger, så att de kommo att stå öga mot öga med
nylänningarne. Äfven dessa voro förvånade öfver sin
befälhafvares lugn och kunde omöjligt begripa hvarthän
detta fixerande skulle leda; de sågo ryssarne lägga
gevären till ögat och bereda sig till anfall, och
ändå stod von Hertzen sluten som en marmorbild. De
ryska officerarnes kommandoord hördes tydligt mellan
salfvorna från de öfriga kämpande afdelningarne,
det afgörande ögonblicket var nu inne.

Von Hertzen kastade en skälmaktig blick på
Ridderstråle och sina öfriga kamrater, såg "länge och
väl på ryssarnes tvungna rörelser och kommenderade
derpå med en lugn och ljudelig stämma, som hördes
till hvarje man i bataljonen:

"Gevär på axeln, gif akt att skratta!" Historiskt.

I ett nu flögo alla gevären till den befallda platsen,
och officerare och soldater, hvilka nu började att
inse von Hertzens plan, gåfvo till ett så skallande
gapskratt, att den ryska truppen genast inställde sin
verksamhet. Hvarje man skrattade med full hals, men
den, som skrattade mest, det var von Hertzen. Aldrig
förut hade en anryckande fiende blifvit så mottagen,
och derföre blef också verkan just den som von
Hertzen hade beräknat, ty innan bataljonen hade
skrattat ut, voro ryssarne, som trodde sig ha begått
ett manöverfel, på reträtt. Kulor och bajonetter
hade de väntat sig, och i stället mottogos de med
det friskaste och gladaste skratt man kunde tänka
sig. Intet under då, att de blefvo så förbluffade.

"Hurra, bålen är min!" skrek von Hertzen, när
den sista skrattsalfvan förklingat, och om jag
inte stupar, skall jag dricka ur den i Siikajoki
prestgård. Tappadt, min käre Ridderstråle!"

Och innan Ridderstråle hann yttra ett enda ord, drog
von Hertzen värjan, svängde den öfver hufvudet och
skrek:

"Fäll bajonett, gå på!"

Bataljonen störtade framåt; dess väg betecknades
med blod, men uppför stranden gick det ändå. Den
ryska bataljonen upprefs, och förr än en timme hade
förflutit, stod von Hertzen, som blifvit lindrigt
sårad, i Siikajoki prestgård. Den ryska linien var
genombruten och mot söder skyndade sig de fiendtliga
massorna i vild flykt, när Döbeln gjorde sitt sista
afgörande anfall.

"Fram med bålen nu!» ropade von Hertzen och tog plats
på ett bord i prestgårdssalen. "Den skall tömmas för
vår första seger, för alla de kommande och för ..."

"Skrattkonserten vid Siikajoki", inföll Ridderstråle
och höjde sitt glas.

Bålen tömdes och den glade von
Hertzen bars i triumf kring rummet.

J. O. Åberg.



Just det samma!

Jag lifvets börda tänker tåligt bära.
Jag tror och icke tror på Darwins lära: 
Om vi från menskor eller apor stamma, 
Så kan det också vara just det  samma.

Då vi till verlden en gång äro födda, 
Är hufvudsaken att bli' hyggligt gödda. 
Om oss grefvimior eller kullor amma, 
Så kan det också vara just det samma.

Är hemmet godt, så gör det föga huru 
Vårt hus är bygdt, af mursten eller furu. 
Om vi ha' pigor eller sjelfva damma, 
Så kan det också vara just det samma.

Ej kommer lyckan af att mycket veta. 
Man henne ändå kan få gå och leta. 
Om vi ha' bondvett eller snillets flamma, 
Så kan det också vara just det samma.

Ett virrvarr lifvet är af fröjd och strider, 
En humbug kanske alltihop  omsider: 
Och hur vi tänka, tro och derom glamma, 
Så kan det också vara just det samma.

Vårt hela lif är blott att gåtor  gissa. 
Att döden skall oss ta', är nog det vissa. 
Men vill han låta bli att oss  anamma, 
Så kan det också vara just det samma.

E. S-dt.



Lilla  fru  Svensson.

Hvad är hon för en?

Hon!   Hennes   man   har   en
liten tjenst i en af våra småstäder.

Hennes man! Jaså! Men frun, hvad är om henne att
säga? Är hon vacker?

Å nej, inte är hon vacker.

Är hon då ful?

Nej, inte kan man just säga det heller.

Är hon kanske en fin qvinna?

En fin qvinna -- nej, bestämdt icke. Jag har ofta
hört och nyss till och ined sett tryckt, att en fin
qvinna alltid bär oskrynklade handskar och framför
allt är väl chausserad, men med lilla fru Svensson
vill det ofta hända, att just då hon börjat tycka
det vara litet nödvändigt att få sig ett par
nya handskar eller nya bottiner, så varsnar hon
att lilla Maris hatt ser mera skral ut, eller att
Oskars blus börjar bli genomskinlig på armbågarna,
eller råkar herr Svensson nämna att kassan just då är
särdeles klen, och så rör sig frun dubbelt ifrigare,
för att först afhjelpa barnens behofver och för att
sedan tvätta sina handskar. Och utmärkt bra måtte
de bli, ty icke märkes hon alls sucka öfver att
bära tvättade handskar, och hennes gamla bottiner
måtte visst vunnit i behag, ty så snäll och nöjd
ser ju lilla fru Svensson ut, der hon trippar fram
på gatstenarne. Nej, en fin qvinna är hon bestämdt
icke.

Kanske är hon en sådan der ståtlig husregentinna,
en Sigrid Storråda?

Nej, af Storråda finnes rakt ingen gnista hos lilla
fru Svensson, ja, knappt af husregentinna. Hon har
alls ingen förmåga att, under det hon sjelf sitter
i sin soffa, sätta andra i rörelse. Nej, sjelf måste
hon i sitt hushåll vara med öfverallt, och jemkar och
ordnar och uträttar sjelf allt hvad andra lemna på
slarf. Ja, jag misstänker att hon en smula skämmer
bort sina tjenare, genom att vänja dem att lita på,
det frun nog uträttar hvad de lemna ogjordt.

Klär hon sig då så utmärkt väl, har hon god smak?

Sannerligen tror jag icke att hvarken jag
eller någon annan just vet hur hon brukar vara
klädd. (I parentes sagdt har jag hört någon påstå,
det rätta sättet att kläda sig är just det, som ingen
uppmärksamhet väcker.) Men nog märker man ändå ibland
att hennes hatt ej är af allra sednaste mod, eller
hennes klädning litet passerad. Nej, inte måtte hon ha
smak. Äldsta flickan håller hon verkligen finare. Nej,
nog är det visst, inte kläder hon sig väl.

Har hon då talanger?    Musikalisk kanske?

Musikalisk? Ingalunda, åtminstone synes hon sällan
på konserter. För att i småstäder ett nöje skall
kunna komma till stånd, måste visserligen alla som
höra till societeten, både mer och mindre bemedlade,
köpa biljetter; men det finnes ändå oftast någon ung
flicka, som så obeskrifligt gerna ville vara med om
nöjet, men ej kan köpa sig en biljett, och lilla fru
Svensson brukar alltid veta af någon sådan och på
det sättet kommer väl hennes biljett men sällan hon
sjelf med om nöjet. I hemmet sjunger och drillar
hon gladt, som en lärka vid sitt arbete, och när
jag rätt tänker efter, så måtte hon väl ej sjunga
så illa, efter ingen märkes vara besvärad af hennes
qvintilerande, men föga är det väl heller något
bevändt med hennes sång, efter hon aldrig sjunger
för att låta höra sig. Hon tyckes bara, som en fågel,
drilla emedan det så är hennes natur.

Nå, men hvad är det då för märkvärdigt med lilla fru
Svensson?

Ingenting alls, ja, så rakt ingenting märkvärdigt,
att knappt någon tänker på att menniskan finnes. Hon
tyckes så sällan komma ihåg sig sjelf, att sannerligen
inan just kan begära att andra skola minnas henne.

Hon skulle ju bo i någon af våra småstäder, i hvilken
då?

I den samma der ni sjelf vistas. Jag är säker
på att ni känner lilla fru Svensson. Tänk bara
efter. Ja, jag ta'r för gifvet, att ni bland edert
umgänge har en eller annan lilla fru Svensson.

-a-g.



Något om räfven.

Bland   de   hundartade   rofdjuren  intager
vanliga räfven (Canis    Vulpes,   Lin.)
ett   särdeles   framstående rum, förnämligast
genom den utomordentliga slughet och list, vordna
ett ordspråk, det förutseende och den beundransvärda
skarpsinnighet,   som   röja   sig   i   alla   hans
företag, och man skulle   kunna   fylla   volymer  med
bevis på dessa hans egenskaper.    Öppet och ärligt
spel ingår deremot aldrig i hans föreställnings-
och handlingssätt; "ändamålet helgar medlen" synes
vara   räfvens    enda, aldrig    glömda    valspråk.

Sitt tillhåll väljer räfven helst i bebodda trakter,
der skogsbackar, vattendrag och mindre slätter
förekomma. Om dagen döljer han sig sorgfälligt i
något buskage eller dylikt. Han tager sig då gerna
en tupplur, men hans sömn är så lätt, att det minsta
knäpp eller kny väcker honom. Först i skymningen beger
han sig ut på jagt, under iakttagande likväl af de
största försigtighetsmått. I kanten af skogsbrynet
spejar och vädrar han först både länge och betänksamt,
innan han vågar taga några steg framåt. Säger honom
icke då syn, hörsel eller lukt, att någon fara är på
färde, känner han sig väl litet tryggare, ehuru alla
hans rörelser visa, att han är fullkomligt beredd
på alla eventualiteter. Han känner sig "sugande"
på qvällsqvisten och skulle gerna vilja hafva en
portion gåsstek, höns eller något annat läckert,
som han väl vet finnes der uppe vid gårdarne, men --
han var ju der i går
och blef då helt snöpligt afvisad af en 
påpasslig gårdvar. En ungorre skulle väl också smaka,
men skogsfåglarne hafva redan tagit nattqvist. Några
änder snattra visserligen der nere i viken, men dessa
har han, af skäl dem vi ej känna, beslutat spara
till ett annat tillfälle, då han äfven tänker hugga
sig en gädda (det torde vara bekant, att räfven äfven
är en god fiskare). Deremot misstänker han nu starkt,
att någon enfaldig hare betar der ute på rågfältet,
och han beslutar sig för att söka lista sig till
jösse. Under vägen till råggärdet lyckas han nappa
till sig en förbisurrande torndyfvel, en intet
ondt anande sork eller en råtta, men
allt detta är likväl endast att betrakta som
smörgåsbord. Hufvudrätten för aftonen skall blifva
harstek, det har han nu en gång för alla föresatt
sig.


Räfven på lur.


I denna, vi hade så när sagt lofliga afsigt smyger
alltså mickel mot sitt föresatta mål, som till en
början är stängslet omkring gärdet. Ankommen dit,
kikar han i smyg genom
gärdslet och finner till sin synnerliga
tillfredsställelse, att jösse verkligen anländt. Nu
skulle han visserligen kunna, krypande i diket,
smyga sig på sitt offer, men efter vinden är gynnsam,
(räfven jagar alltid mot vinden) beslutar han sig
att vänta vid det hål i gärdslet, der jösse hoppat
igenom, och hvilken väg denne säkerligen äfven kommer
att begagna på återfärden. Allt går precis efter
uträkning -- och jössarnes talrika slägte räknar
snart en individ mindre.

Hade Familj-Journalens utgifvare unnat oss större
utrymme för behandling af vårt ämne, skulle vi ännu
hafva mycket att säga om räfven och hans ekonomi;
men då så ej är händelsen -- troligen till läsarens
innerliga tillfredsställelse -- nödgas vi nu sluta,
tillåtande oss dock att, innan vi sätta punkt, berätta
en liten, men desto mer sannfärdig räfhistoria.

En vacker sommarafton satt en gammal helsingegubbe i
sin bräckliga ekstock och metade småfisk i vassbrynet
af en liten vacker insjö. Gubben var väl vida
skickligare fiskare än jägare, men hade dock "till
förekommande af
all säkerhet" en gammal hagelskrälla med sig i
farkosten -- det fanns ju gräsandkullar i sjön,
och ingen vet ju så noga, hvar haren har sin gång,
som ordspråket säger. Också fick gubben snart sigte
på en andkull, som fryntligt snattrande närmade sig
den vasshult, bakom hvilken han befann sig. Med
fru mor i spetsen och intet ondt anande kom hela
familjen allt närmare, och gubben var redan fullt
säker på ett vackert skott, då till hans stora harm
det simmande herrskapet ändrade kurs och styrde rätt
på land. Orsaken till denna plötsliga och

förargliga korsning af hans planer fann gubben snart:
der stod nämligen mellan ett par strandtufvor en
rödpelsad räf, och som aldrig ännu en andgumma sett
en räf utan att simma till strand och öfverösa honom
med ovett, så skulle naturligtvis också nu mickel
få lära sig veta, hvars andas barn han var. Men hur
andgumman gestikulerade framför sin dödsfiende,
så hände det sig, att räfven tog ett skutt -- och
vips hade han bortsnappat en af de unga och oerfarna
medlemmarne af den lefnadsglada andfamiljen. Men ej
nöjd med detta kap, gjorde mickel ännu ett språng
och med samma framgång. Vid denna ömkliga syn greps
vår fiskargubbes hjerta af medlidande: han halade
ljudlöst sin farkost genom vassen, kom inom skotthåll,
lade åt ögat och -- pang! -- der låg nu andungstjufven
med benen i vädret ... Gubbens glädje öfver sitt
lyckade skott vilja vi ej söka skildra. Han skulle ju, 
utom mickel sjelf, få ett par präktiga andungar alldeles 
på köpet, något som väl sällan händer. Men glädjen blef, 
tyvärr, ej af lång varaktighet.

Ty det begaf sig, att, innan gubben hunnit föra ekan
i land, en annan räf framrusade och grep en af de af
kamraten nyss dödade andungarne, derefter skyndsamt
begifvande sig mot en närbelägen skogsdunge. Detta
var nu redan i och för sig förargligt nog, men hvad
säger väl läsaren, när han får höra, att den mickel,
som vi nyss sett ligga i själtåget, också reste sig,
tog den andra andungen mellan tänderna och -- lemnade
skytten i sitt värde.

Ja, om denna, fast otroliga, men fullt sannfärdiga
historia må nu läsaren säga, hvad han behagar. Men
för den, som icke tviflar, bevisar dock vår lilla
berättelse nyttan af att vara om sig här i verlden.

Gubben Noach.


 
Ett fosterländskt Bildergalleri.

XXX.

Ännu i dag ljuda i våra tempel den gamles
psalmer, och söndag efter söndag uppstämmes hymnen
till Herran:

Att tjena dig en dag 
För mig har mer behag, 
Än all den fröjd och ära, 
Som verlden kan beskära.
Det hus jag sällast aktar,
Der man ditt ord betraktar.

Du är min sol i köld, 
I strid är du min sköld, 
Min tro kan du upptända,
Allt ondt ifrån mig vända,
Mig nåd och ära gifva 
Och låta salig blifva.

För »Svenska Familj-Journalen», som blifvit folkets
egendom, är det en pligt att i sitt galleri af
fosterländska män intaga bilden af honom, hvars
psalmdiktning så ofta och så gerna hvilar på
millioners läppar, liksom dess fromma innehåll
i andaktsstunden hugsvalat och läskat månget i
verklighetens öken tvinande och törstande hjerta och
sinne.

Haquin (Håkan) Spegel tillhörde en småländsk familj,
som fastän icke adlig likväl räknade sina anor ifrån
Carl VIII Knutssons tid. Dess mera framträdande män
voro i allmänhet prester, tills slutligen Daniel
Håkansson Spegel blef köpman. Han gifte sig år 1644
med en för religionsskäl från Tyskland flyktad
köpmans dotter, Margaretha Fischer, med hvilken han
följande året flyttade till Ronneby, der hon den 14
Juni 1645 gaf lifvet åt Haquin. Barnet fick ej länge
behålla sina föräldrar, utan måste tidigt vandra in
i Småland för att få skydd hos fränder. Gossen fann
sådant jemte god undervisning och skickades vid 13 års
ålder till Lunds trivialskola. Fyra år derefter, eller
1662, blef han student, men begaf sig genast till
akademien i Greifswald samt vidare till Wittenberg
och Leipzig, hvarpå han år 1664 sågs i Köpenhamn
bevista   de teologiska föreläsningarne.


Haquin Spegel.


Spegel måste haft goda vänner och gynnare, ty
han kunde följa sin ungdomliga lust att resa och
se verlden. Så besökte han England och Holland,
der reskassan likväl började tryta, hvarföre han
måste begifva sig hem. Här fick han kondition i
burggrefve Ehrenbergs hus, hvarest han qvarstannade i
fyra år, under hvilken tid han blef känd af dåvarande
generalguvernören öfver Skåne, grefve G. O. Stenbock,
som tog honom till informator för sin son, den sedan
så fräjdade Magnus Stenbock, hvilken sjelf fick
af sin lärare månget intryck, det der danade hans
manliga och fromma karakter och vände hans håg till
äfven bokliga konster.

För att betrygga sig för framtiden om Skånes
bibehållande genom fastare band, än blott den yttre
styrkans, ville regeringen grundlägga i Lund ett
svenskt universitet. Då detta blef färdigt, 1668,
voro Spegel och Stenbock bland de förste, som der
inskrefvos, och vid den första promotion som der
anställdes, 1671, promoverades äfven Spegel till
magister. Han prestvigdes samma år och kallades till
hofpredikant hos Carl XI:s mor, riksenkedrottningen,
vid hvars hof han genom sina predikantgåfvor gjorde
stort uppseende. Då den unge konungen anträdde sin
Eriksgata genom riket, fick han åtfölja honom och
upphöjdes, till mångas afund och förargelse, ännu
blott 30 år gammal, till konungens öfverhofpredikant,
biktfader och superintendent öfver arméen i Skåne. 

Det nära tillträde till konungen, som Spegel nu erhöll,
begagnade han med kraft och nit. Den genom konung
Gustaf I:s reformation införda evangeliska läran bibehölls 

visserligen i sin renbet och öfvervakades
sorgfälligt, men lagen öfverensstämde ej alldeles
med seden. Kyrkobalken i de gamla lagarne var i
många fall obeqväm, men förblef dock i kraft, med de
inskränkningar som innehöllos i Westerås recess och
flera sednare författningar. Erkebiskop Laurentius
Petri utfärdade fyratio år efter reformationen på
eget bevåg en kyrko-ordning, hvilken strax derefter
stadfästes af regeringen; men den var snarare
en handbok än ett lagverk. Den samma åberopade
dessutom ofta landslagens stadganden, hvarföre den
blef alldeles otillräcklig, sedan Carl IX upphäft
kyrkobalken. I stället för lagen trädde nu seden,
som lätt böjde sig efter omständigheterna, säger
biskop Nordin i sin minnesteckning; ty i de stift,
der biskoparne utfärdade särskilta författningar,
hade dessa vanligen bestånd i utgifvarens lifstid,
men försummades sedan och glömdes. Häraf följde en
allmän kyrklig oreda. Presterna visste hvarken ut
eller in, allmänheten trakasserades och vredgades,
regeringen besvärades dagligen och stundligen med
skäliga och oskäliga klagomål.

Spegel upptäckte snart detta och framställde i samråd
med grefve Lindsköld olägenheterna för konungen,
hvars uppmärksamhet blef väckt derå. Detta var nog för
den kraftige anden, som äfven på detta område grep
redande in och ordnade sedan kyrkans förhållanden
genom sin monumentala Kyrkolag af 1686, hvilken är
hufvudsakligen Spegels verk.

Kallad till pastor af församlingar i Göteborg, Malmö
och Ronneby, utnämdes Spegel till superintendent
öfver Gotlands stift och kyrkoherde i Wisby 1679 och
sammanvigde följande året sin konung och drottning
Ulrika Eleonora på Skottorp i Halland. Det tal till
brudparet, han höll, skildras som perlan i den tidens
andliga vältalighet, och som ett profstycke må
meddelas derur: "När Gud sätter hvar och en konung
uti sitt land och gifver hvarje land sina gränser,
skyddar samma gränser med sin omvårdnad, då fröjda
sig alla innevånarne, då blifver det likasom ljuset
är om morgonen, då solen uppgår bittida utan moln,
och såsom skenet efter regn, hvilket gör att gräset
uppväxer af jorden, ja, det gifver en så däjelig
glans, som när berget Hermon är öfvertäckt med snö
och solens strimmor spela derpå."

Spegel bevistade riksmötet år 1682, hvarunder han gaf
första anledningen till äfven en ny skollag. Kallad
till biskop i Skara år 1686, egnade han sig genast,
med hela den ifver och ihärdighet som utmärkte
honom, åt skolans sak, som är ljusets. Man kan lätt
föreställa sig, hvad mörker som måste hvila öfver ett
vidsträckt och glest bebodt land, der allt meddelande
inskränktes till det muntliga. Huru måste icke
fördomarne frodas i en sådan jordmån! Huru beroende
skulle icke folket der förblifva, då det ej kunde
sjelf ransaka och pröfva, utan nödsakades att gå i de
kunnigares ledband! Huru skulle frihetens oskattbara
goda kunna der bestå i verkligheten, hvad skimmer
den lätt ledda massan än kunde genom hjeltemodiga
handlingar kasta öfver kung och fosterland! Nej, det
var icke nog med, att reformationens män öfverflyttat
böckernas bok till svenskt mål, hon måste äfven
blifva hela nationens egendom. Men huru skulle
det vara möjligt, om nationens flertal icke kunde
tyda hennes bokstäfver, om böckernas bok förblefve 
tillsluten med de sju sigillerna? Och kunde icke
folket läsa sin bibel och sjelft ransaka skrifterna,
så skulle reformationen icke vara någon sanning,
ty denna hvilar på Pauli stora och herrliga sats;
»Jag vet, på hvem jag tror!"

Till everdeligt beröm för Spegel länder det derföre,
att han genomdref lagen, att hela svenska allmogen
skulle, vid ansvar för presten om det förbisågs, lära
sig att läsa innantill. Och derföre kan äfven svensk
man med berättigad stolthet utropa, att ingenstädes
i verlden massan af folket kunnat allmännare
läsa än i Sverige. Det är kanske ock derföre,
som kristendomens grundsanningar under vexlande
tider varit hos svenska folket rotfästa i en sann
fromhet och lefvande gudsfruktan, hvilken stärkt det
i motgångarne. Så länge denna gudsfruktan, hvilken
visar nedifrån upp, består, skall äfven Sverige bestå;
men glömmer dess folk ljuset och sanningen
för villande lockelser och begär efter tomma
njutningar, då skall hemsökelsen blifva svår.

I sträng följd till lagen om folkets allmänna
undervisning stod äfven, att sjelfva lärarnes
ställning blef en annan och bättre. Spegel insåg redan
på sin tid, att man ej får nivellera (utjemna allt)
i andens verld. Öfver folkundervisningen måste stå
en annan och högre: den vetenskapliga bildningen,
hvilken sjelf befruktar den förra, på samma gång den
är dess blomma. Spegel fordrade af den anledning
förhöjda kunskaper hos dem, som skulle sköta
läroverken, i enlighet hvarmed den förut nämda nya
skollagen bestämdes och utfärdades såsom gällande
för hela riket.

Under det Spegel sålunda från alla sidor öppnade
genom lagstadganden vägen för ljuset, utbredde han det
samma äfven sjelf genom sina skrifter. Hans verksamhet
häri var likväl störst och mest fruktbringande genom
hans för sin tid mästerliga redaktion af psalmboken
(1695). Spegel innehar obestridligen primatet inom
den psalmskola, af hvilken nämde psalmbok utgick:
han hade dock sådana medtäflare på det området som
Ollon, Arrhenius, Svedberg, De la Gardie, Brask,
Ausius m. fl., hvilka alla namn våra läsare så
väl känna ifrån psalmboken. "Spegels psalmer äro 
oöfverträffade, sällan upphunna", säger Wieselgren i
sin redogörelse för kyrkans sköna litteratur. "Intet
harposlag synes tillkommet för effektens skull. Allt
är den medvetslösaste skönhet. Man tycker sig knappt
höra tonerna, som omsusa de himmelska idéerna, men
är viss, att de höras i himmelen. Det 17:de seklets
poetiska ande, from liksom sjelfva dess hjelteande,
uppfattades af Spegel och den skola, som uppblomstrade
omkring honom, på ett sätt, som alltid skall kasta
ljus öfver svenska karakteren, detta allvarligt glada,
detta hoppfullt dystra lynne, som är, liksom Valans
sång i vår äldsta myt, en förklang till kristendomen,
en naturreligiositet, som utgör grundtonen både i vår
sköna litteratur och i vår sköna historia." Äfven
då han öfversätter, är han så rik på nya tankar
och sköna uttryck af den äldre psalmens tankar,
att han väl tål att ställas bredvid den skald, han
öfversätter. Hvem erinrar sig icke t. ex. hans under
n:o 460 i vår psalmbok förekommande öfversättning af
Davids 42:dra psalm, hvars början lyder:

Såsom hjorten träget längtar 
Efter friska källans flod, 
Alltså ock mitt hjerta trängtar 
Till min Gud, som är så god. 
Själen törstar innerlig,
Herre! Herre! efter dig. 
När skall det dig dock behaga 
Mig in i din glädje taga?

Stor som psalmist, var Spegel deremot ganska tarflig
i annan diktning. Om hans bekanta arbete "Guds Verk
och Hvila", såväl som om "Det tillslutna Paradiset"
och "Det återvunna Paradiset", kan med rätta gälla
Atterboms uttryck, att de äro "digra och öfver
måttan långsläpiga". Hammarsköld upplyser dock,
att det förstnämda arbetet är en fri öfversättning
af den danske diktaren Arreboes »Verdens Förste Uges
Sex Dages præctige og mægtige Gærninger», hvilket
poem för öfrigt är en öfversättning af fransmannen
Du Bartas' "La Première Semaine", som återigen är en
imitation efter den grekiske munken Georgii Pisides'
"Hexaëmeron". Så är det med de litterära lånen. Men
hans företal till detta verk är dock af honom sjelf,
och det är kanske det bästa af allt. Högstämda tankar
om poesiens betydelse få der ett formrent uttryck,
såsom då han säger: "Ja! ingen vill eller kan vägra
poesien sitt rätta beröm, utan den, som är så vrång
och afvog, att han ej kan lida, det der är sommar uti
året och ungdom uti menniskans lefverne ... Alla
nationer, som hafva älskat dygd, hafva jemväl älskat
poesien. Huru högt götarne hafva skattat sina skalder,
huru hjerteliga de kunde fröjdas och uppmanas utaf
ett drottqväde, och huru sämliga de belönte den,
som uti dylika snilleverk var en konstnär, det betyga
nogsamt våra sagor och gamla skrifter. När romarne
hörde Virgilii verser uppläsas, då stodo de alla upp,
så många som voro tillstädes, och ärade den fattige

poeten nästan så högt som sjelfve den mäktige
kejsaren." Han kände, som man finner, att poesien var
något mera än en katekiserande guvernant -- anmärker
Hammarsköld riktigt. Hans följande hymn till Gud är
erkänd som en ädelsten i Sveriges vitterhet.

Utom det att Spegel hade goda estetiska studier,
var han äfven på andra områden en lärd man. Hans
"Glossarium Sviogothicum", der han "med stor
möda gaf språket ett samlingsställe", var en värdig
förelöpare till Ihres sekularverk. Hans svenska
kyrkohistoria var för sin tid af förtjenst. Som
predikant var han den förste som sökte att utbyta den
gamla skolastiska spetsfundigheten mot ett varmare
föredrag, hvilket ofta utmärkte sig för poetiska
skönheter. "Hans passionsandakt är en glödande kärlek,
ett blödande hjerta. Men detta hjerta är ej derföre
vemodigt. Det är likt lärjungens, som Jesus älskade
och som stod upprätt vid sjelfva korset." Med sin
"Catechismus" var Spegel ej lycklig: den förkastades,
och hälften användes till förladdning åt gardet,
hälften dränktes i Norrström.

Förflyttad som biskop till Linköpings stift år
1692, blef Spegel teologie doktor primus 1693, och
utnämdes af Carl XII i Bender till erkebiskop 1711,
i hvilken egenskap han var presteståndets talman vid
riksdagarne 1711 och 1714. Han förebråddes här för
att vara för konungsk, men det var sjelfva svenska
folket på den tiden. I Biografiskt Lexikon omtalas,
att då Svedberg föreslog, att man för fäderneslandets
nöds skull hellre skulle tillgripa kyrksilfret, än att
fienden skulle komma och taga det, invände Gezelius:
"Kyrkornas silfver äro res sacræ (heliga ting). Man må icke röra det
som ad pios usus (till fromma bruk) kommit är". Men
Spegel anmärkte: "Det är pius usus servare patriam"
(det är fromt bruk att tjena fäderneslandet). Biskop
Bilberg ville, att man ej skulle hålla protokoll vid
dessa diskurser; men Spegel svarade, "att han intet
annat ville tala, än det han kunde sätta sitt namn
under". Det klander, för hvilket Spegel var utsatt
af sina ståndsbröder, angrep emellertid den gamle
talmannens helsa så, att han insjuknade i Stockholm
den 10 Februari 1718, men blef så mycket bättre, att
han kunde föras till Upsala, hvarest han palmsöndagen
bevistade gudstjensten i domkyrkan. Men från den
dagen voro, säger Westén i "Hofclereciets Historia",
alla hans tal en beredelse till döden. Kort förr än
han lades på dödssängen utarbetade han en "vacker
och sinnrik dödsbetraktelse". Han afled den 17
April sistnämda år och ligger begrafven i Linköpings
domkyrka, der han hade beredt det sista hvilorummet
åt sig och sin familj.

Han gifte sig år 1683 med Anna Schultin, med hvilken
han hade trenne barn, den ena dottern förmäld med
riksrådet grefve Joachim von Düben, som förmenas vara
författare till ett par af de psalmer, under hvilka
står Spegels namn. Hans enka blef adlad år 1719.

Vi kunna ej till denna långt ifrån uttömmande
lefnadsteckning foga vackrare ord, än dem en student
uttalade vid Spegels nyöppnade graf: "Guds verk har
han verkat, Guds hvila skall han njuta. På jorden
går hans minne, som solbilden går i sjön, men hans
ande sväfvar der uppe, som solen hvälfver sig ofvan
alla månar och planeter."

Axel Krook.



Robinsons ö.

Långt ute i Stilla Oceanen, dit sällan någon seglare
styr sin spårlösa väg, ligger en liten bergig
ö, som efter sin upptäckare erhållit namnet Juan
Fernandez. Sitt rykte har den fått såsom skådeplatsen
för en verldskunnig skildring: Defoe's berättelse
om Robinson Crusoe och hans vistelse på en obebodd
ö. Hjelten, hvars enformiga lif erhåller ett så
sällsamt behag af författarens talangfulla penna,
var en skotsk matros vid namn Alexander Selkirk, som
i anledning af en tvist med sin kapten blef utsatt
på den obebodda ön och vistades der från September
år 1704 till Februari 1709, då han påträffades af en
seglare, som återförde honom till England.

Denne Selkirk beskrifvas af samtida vittnen såsom en
person af temmeligen rå natur och ringa själslyftning;
huru dermed än förhållit sig är dock för oss af
en underordnad betydelse, ty "Robinson Crusoe"
har icke blifvit ryktbar såsom Alexander Selkirks
lefvernesbeskrifning, utan såsom ett sjelfständigt
snilleverk af djup poetisk kraft. Också har detta,
liksom andra snillealster af högre ordning, funnit
talrika efterapare, och redan står Defoes Robinson
ouppnådd af de hundratals andra robinsöner och
robinsonader som sett dagen på alla möjliga språk.

Det är tecknet på det verkligen mästerliga i Defoes
författarskap, att han väcker hos sin läsare en
onämnbar längtan att skåda de ställen der han låter
honom ströfva omkring. Det har blott lyckats en
författare till jemte Defoe att gifva så att säga
fast mark åt sina scenerier -- Bernardin de Saint
Pierre, hvars Paul och Virginie skall lefva med
namnet Ile de France. Och liksom man på den fjerran
ön sökt efter den graf, hvari de älskande funnit sitt
gemensamma hvilorum, likaså har man på Juan Fernandez
vallfärdat till den håla, hvari Robinson tillbragt
sitt ensittarelif. Mången resenär, med intrycket
bevaradt af sin barndoms hänförelse vid skildringen
af enslingens öden, har trott sig kunna upplifva
intrycket genom att se de ställen der Robinson lefvat.
Huruvida verkligheten motsvarat denna förväntan är
föga troligt. Men här finnes dock någon verklighet
som ligger till grund för dikten. Ännu kan man skåda
den håla, hvari Selkirk bodde, huru föga den än torde 
motsvara de föreställningar man gör sig derom efter 
Defoes hänförande skildring.

Den största af hålorna, ty egentligen äro de två,
ligger i en liten trång dal vid en vik som kallas
"English bay" och befinner sig på öns vestra sida. Den
är i form af en ugn, ungefär tolf fot hög, femton
fot djup och tjugu fot bred vid ingången. Väggarne
äro betäckta af inskriptioner ristade af tidigare
besökare. På höjden ej långt derifrån finnes ett
klippblock med en koppartafla, hvarpå läses följande
inskrift:

"Till minne af matrosen Alexander Selkirk från 
Largo i skotska grefskapet Fife, hvilken i 
fullkomlig ensamhet tillbragt fyra år på denna ö. 
Han blef landsatt från "Cinque Ports", en galer 
af 96 tons med 60 kanoner, år 1704 och blef 
bortförd af corsaren "Duc" i Februari månad 
1709. Han blef befordrad till marinofficer och 
dog i konungens tjenst 1728 i sitt 47 ålders år."

Den resande som medfört teckningen af ön beledsagar
skildringen af hålan med följande ord, som vi taga
oss friheten återgifva:

"Omgifningen var underskön. Gräs, örter, brokiga
blommor och täta buskar växte öfverallt. En liten
porlande bäck kom från en skogsklyfta och rann
längs genom dalen. Framför oss låg det blå hafvet,
men bakom drogo sig bergen tillsamman och de branta
klippväggarne med deras gröna smycken gåfvo det
hela prägeln af en förtjusande enslighet. Oceanens
brus, som endast doft och förvirradt trängde fram
till oss, blandade sig med bäckens sorl, eljest var
intet som störde tystnaden. Tigande stodo de forngrå
klipporna; ej ett eko återkastades derifrån, ej en
fågels skri hördes. Och här, på denna ensliga plats
hade en stackars öfvergifven månader och år igenom
längtat efter det kära ljudet af en menniskoröst,
här kanske hade han förtviflad sjunkit tillsamman
då ett skepp i fjerran synts nalkas med räddning,
men detta hopp åter sveks! Stället var väl egnadt att
tilltala fantasien och att stämma äfven sjömän till
allvar; vi kände oss sällsamt beklämda och begåfvo
oss under tystnad tillbaka till vår båt."



Robinsons ö.
(Se art. å föreg. sida.)



Vårt lands sjelfförsvar.

Ju mera en samhällsfråga berör allas intressen,
desto lättare är den utsatt för att blifva
missförstådd. Med få saker torde detta vara mera
förhållandet, än med frågan om allmänna värnepligten,
som af riksdagen antagits och af konungen sedermera
blifvit stadfästad.

Man får ofta höra det inkast emot allmänna
värnepligtens grundsats, att, då icke alla af
naturen äro danade till soldater, det innebär
en orimlighet, att alla skola vara tvungna att,
i händelse af fiendtligt anfall, intaga sin plats i
arméens led. Häremot vilja vi först invända, att det
i alla tider varit ytterst få, som kunnat sägas af
naturen vara danade till soldater, och redan för två
tusen år sedan, då romarne utbredde sitt välde öfver
nästan hela den då kända verlden, var det bland detta
folk ett ordspråk, »att mannen ytterst
sällan födes tapper, utan blir det endast genom
ändamålsenlig uppfostran». Då krigshistorien på sina
blad uppvisat otaliga exempel, å ena sidan af trupper
som, efter att utan knot hafva uthärdat oerhörda
mödor och ansträngningar, med gladt mod störtat sig i
striden och tillkämpat sig seger, och å andra sidan
af trupper, som vid minsta besvärligheter råkat i
upplösning och vid minsta skymt af fara tagit till
flykten, har man gerna varit beredd att hölja de förra
med pris och brännmärka de sednare för feghet, men vid
närmare undersökning har man nästan alltid funnit, att
de förra under ledning af skickligt befäl blifvit på
förhand utbildade till soldater, under det de sednare
deremot icke erhållit en dylik utbildning. Följden
häraf har varit, att det förtroende de förra hyst
såväl till sitt befäl som till hvarandra saknats hos
de sednare.

I anledning af den föreställningen, att alla skola
intaga sin plats i arméens led, vilja vi äfven
fästa uppmärksamheten derpå, att ehuru det hör
till allmänna värnepligtens väsende att alla, som
icke genom kroppslig svaghet eller lyten dertill
äro oförmögna, skola under freden erhålla en god
soldatbildning, deraf dock icke följer, att alla
dessa skola uppträda i strid emot fiender. För
kriget är det icke nog att hafva stridande. Man må
endast ihågkomma, att om vi hafva en armé, som, 50
à 60,000 man stark, ensamt stridande rycker emot en
landstigande fiende, är denna armé alldeles värnlös
i afseende på tillfredsställande af de menskliga
behofven, så vida icke andra sörja derför. En dylik
armé behöfver således till sin hjelp flere tusende,
som hänföras under benämning icke stridande och
hvilka dels medfölja arméen och dels 
bakom arméens rygg på allt sätt söka underlätta de
stridandes mödor och sörja för deras behof af alla
slag. Antalet af dessa icke stridande uppgår ofta till
mer än en tredjedel emot antalet stridande. Men äfven
de förra måste under freden hafva blifvit undervisade
om allt hvad som under krig kommer att åläggas dem,
samt derjemte hafva blifvit vande vid den disciplin,
den ordning och punktlighet, som är ett oeftergifligt
vilkor för alla, som i någon egenskap tillhöra
arméen, för att icke denna skall gå sin upplösning
till mötes. 

Då nu hvarje års-klass kommer att bestå
af 20--30,000 ynglingar, som erhölle sin utbildning,
kan häraf synas, att det endast skulle behöfvas några
få års-klasser för att af stridande såväl som af
icke stridande bilda en armé, hvilken, om den under
fred erhållit sin fulla utbildning och vederbörliga
organisation, skulle blifva tillräckligt manstark
för att slå en



Kyrkförhöret.
(Efter en tafla af Tidemand.)


infallande fiende. Men denna armé ägde bakom sig
en reserv af en hel mängd äldre årsklasser, alla
bestående af krigsbildadt manskap.

Den allmänna värnepligtens styrka och det kraftiga
försvar som derpå kan grundas ligger således ingalunda
i uppbådandet af massor utaf den manliga befolkningen,
som landet dessutom icke skulle kunna underhålla,
utan i den trygghet, hvari ett land kan lefva, när
främmande makter veta att föga för dem skulle vara
vunnet genom att slå den första arméen, utan att
denna skulle snart åter kunna uppträda, förstärkt
med manskap ur de äldre årsklasserna, hvilka alla
bestodo af utbildade soldater.

Vi böra ej heller glömma, att kriget är att betrakta
som en stor affär. Ingen makt företager nämligen ett
anfall mot en annan makt, utan att förut beräkna,
huruvida de fördelar, som genom segern kunna vinnas,
stå i något rimligt förhållande till de offer, som
med företaget äro förenade.

Ju mera ett folk således inrättar sitt försvar derpå,
att de offer fienden måste underkasta sig blifva
alldeles för stora i förhållande till de fördelar
han kan vinna, desto mera säkerhet skall detta folk
också äga att icke blifva utsatt för anfall. Detta är
så mycket mera förhållandet hvad oss beträffar, som
ett anfall på vårt land alltid måste vara åtföljdt
af en landstigning. Utom det äfventyrliga i ett dylikt
företag, när det skall utföras mot ett land, som är
beredt att emottaga det, äro landstigningar i och
för sig förenade med oerhörda kostnader till följd
af den ofantliga massa transportfartyg, hvaröfver
den anfallande makten måste förfoga, för att kunna
på en gång kasta en någorlunda aktningsbjudande
styrka i land. Man behöfver endast betänka, att en
armé på 30,000 man skulle behöfva medföra omkring
8,000 hästar, med föda åt dessa för flere dagar, för
att inse hvilken mängd fartyg härtill är behöflig
och de kostnader, som den anfallande skulle blifva
underkastad.

Vi hoppas att våra läsare häraf skola kunna finna,
att om vi med allvar trygga vårt försvar på den
allmänna värnepligtens grund, detta försvar bör blifva
så starkt, att ingen makt skulle vara i stånd att
underkufva oss.

Ma vi således upphöra med detta om misströstan
vittnande tal, som icke är ovanligt att få höra,
eller att vi ej skulle kunna försvara oss emot våra
mäktiga grannar.

Ett folk, som misströstar om att kunna försvara sig,
är redan till hälften underkufvadt, liksom ett folk,
som är så försjunket i veklighet, att det icke
vill underkasta sig de uppoffringar af personlig
beqvämlighet, som ett försvar, bygdt på allmän
värnepligt, fordrar, icke heller är värdigt friheten.

Carlow.



Kyrkförhöret.

(En gammal historia i ny form.)

(Med illustration å föreg. sida efter en tafla af Tidemand.}

Den gamle skolmästarn har i dag, må ni tro, en af
sina hedersdagar. Han får nämligen uppträda så godt
som en prest; han får hålla det utlysta förhöret,
eftersom den riktiga presten i socknen blifvit sjuk.

Ingen större orättvisa kunde man begå, än om man
hyste den misstanken om skolmästarn, att han icke till
fullo uppskattade hela betydelsen af den värdighet,
som tillfället lagt i hans händer. En kronofogde,
som med sin mäktiga tanke stödjer och omsluter ett
helt fögderi, en biskop, som blifvit korad till ett
helt stifts andliga föresyn, att icke säga försyn,
en konung på sin tron, hvilken skall tänka för ett
helt folk och har till pligt att göra det lyckligt,
-- ingen af dessa matadorer har någonsin varit så
genomträngd af sitt kalls ansvar eller af tanken på
det vördnadsvärda i dess representants uppträdande,
som skolmästarn var i samma ögonblick, han med
en imperators hållning och en segerherres stolta
blick inträdde i den lilla landtkyrkan och de der
tillstädeskomna församlingsborna helsande reste sig
upp.

Skolmästarn var en barsk, gammaldags herre, som
naturen gifvit ett yttre, mera passande för en
man som exercerar rekryter, än för en som skall
undervisa barn. Tiden hade emellertid nu på honom
visat vanans makt och lagt på hans hufvud en tung
börda af hopsummerade år, och detta jemte det trägna
och kraftuttömmande arbetet i skolans tjenst
hade brutit hans förra spänstighet och gifvit hans
rörelser en cirklad omständlighet och hans tal en
långsläpighet, att icke säga gudsnådlighet, som är så
vanlig hos kyrkans och skolans tjenare i åtskilliga
landsorter. Som en karlakarl hade han dock skött sin
skola, uppehållit tukt och ordning derstädes med hela
obevekligheten af en väl hopbunden och kraftigt svängd
karbas, och han åtnjöt nu på gamla dagar ett anseende,
med hvilket ingen annan af hans yrkesbröder i stiftet
kunde mäta sitt.

Han nickade till höger och venster åt den vördsamma
och högtidsklädda församlingen, hland hvilken de
flesta en gång i tiden stått inför honom och med
darrande röst läst upp sin katekeslexa. Der var
nämdemans i Grinda och gästgifvarns och kyrkovärdens
i Hagby, der voro rotens flesta storbönder, och flera
af småfolket, torparne och backstugusittarne, också,
alla bekymrade föräldrar till söner, hvilka ifrigt
legat i krig med långkatekesens konstiga frågor och
ännu konstigare
svar och nu skulle visa om de någonting lärt och
ingenting glömt -- och der var framförallt Per Johan
i Berga, en lång linhårig skoslitare, vid hvars åsyn
skolmästarns allvarliga uppsyn blef ännu allvarligare
och hans styfva hållning ännu styfvare.

Per Johan var nämligen hans skolas största
sorgebarn. Han hade talat förstånd med honom;
han hade med en ovanligt tålmodig vänlighet sökt
insmugla katekesens och bibliskans innehåll i hans
otillgängliga hjerna; han hade, trött af dessa
fåfänga försök, pröfvat metoden att »låta honom
sitta på baklexa»; han hade i vredesmod slitit ut
åtskilliga björktoppar på honom. Men allt var Per
Johan oföränderligen den samme, under alla metoders
skiften lika tröglärd och minnesslö. -- »Din skalle
är som en gryta full med gröt», utbrast skolmästaren
slutligen alldeles utom sig och lät honom lemna
skolan med det muntliga betyget: »du går dummare
härifrån än du kom hit, din döddansare!» - hvilket
Per Johan tog mycket lugnt och egnade med lust och
lif, och ingalunda på ett bakvändt sätt, sina växande
krafter åt skötseln af fadrens hemman.

Det var tre, fyra år sedan Per Johan lemnade
skolan. Sedan dess hade han hunnit växa minst ett
hufvud öfver den smula läsförstånd, han förut ägt. Det
såg ut som om naturen i honom ville visa huru en kropp
kan växa och utveckla sig, medan själen fortfarande
förblir ett lindebarn. Per Johan kände detta med sig
sjelf och han kände skolmästarn -- han kände ganska
väl igen de flydda dagars svidande minnen, som med
den gamle skolmästarns framträdande plötsligt väcktes
och drogo förbi hans själs ögon -- och detta var icke
egnadt att skapa någon ordning i det kaos, som tanken
på läsning alltid väckte i hans stackars hufvud.

Förhöret började allvarligt, på vanligt
sätt. Skolmästarns tunga steg mot kyrkans trägolf
höllo takten med och ökade om möjligt enformigheten af
de frågor han gaf och de utläggningar af bibelspråk,
hvari han med en gammal dykares säkerhet fördjupade
sig. Allt som han vandrade fram och tillbaka på stora
gången sneglade han dock emellanåt på Per Johan -- det
var klart att hans tankar hemligt voro sysselsatta
med denne; klart äfven att han sökte gifva dem en
annan riktning, ehuru detta ej lyckades.

Slutligen såg han honom i hvitögat. Per Johan reste
sig upp och det svartnade för hans ögon. Han såg att
hans
stund var kommen och han skulle i detta ögonblick ej
igenkänt bokstäfverna.

»Nå, min käre Per Johan, du har väl nu förkofrat dig
i din kristendom se'n vi sist råkades?»

Per Johan ville uppenbarligen ej fälla något omdöme
öfver sig sjelf.

»Vi ska pröfva på ... Hvad en rätt, stark tro är,
det vet du ju?»

»Ja vars!»

»Nå, hvad är då en svag tro, säg mig det?»

Per Johan tiger och borrar sina blickar i golfvet.

»Åh, käre Per Johan, det är -- ja, det är ju motsatsen
till en stark tro ... Hvad är nu en svag tro?»

»Motsatsen.»

»Hm, hm! Det är så, ja. Men om du nu hade en svag tro,
det jag visserligen icke tror att du har, hvad skulle
du då göra, Per Johan?»

»Jag skulle äta kål», svarade denne tvärsäkert,
smackade och strök sig förnöjd om munnen.

»Kål, ja. Hm, hm! Det är Paulus som säger det. Men det
var i den gamla tiden. Nu skall man läsa katekesen,
det har jag ju sagt dig så många gånger, men du tycks
ha glömt alltihop. Nå, säg mig nu efter ditt förstånd:
Skall man akta hvad ens lärare säger?»

Intet svar.

»När visa vi bäst vår tacksamhet mot våra
lärare! Nå--å! Nä--är vi--i--i--»

Nu brast det löst för Per Johan: »När vi erkänne,
afsky och afbedje dem, samt icke blott af fruktan
för straff, utan af böjelse för det goda fatta ett
allvarligt beslut att dem öfvergifva» -- svarade han
med sjungande ton och såg helt segerglad ut öfver
att han fått fram så mycket. De andra pojkarne sågo
blinkande på hvarandra.

»Bra läst, men orätt svaradt», yttrade med orubbligt
lugn skolmästarn, som af Per Johans ärliga blickar
fann, att denne icke afsigtligt velat gifva ett elakt
svar. -- »Men för att nu återgå till vårt första ämne:
Hvarföre säger du: jag tror?»

Per Johan funderar, stryker sakta luggen från pannan
och ser upp förvånad.

»Hvarföre säger du: jag tror?» upprepade skolmästarn
höjande rösten.

»Har jag sagt dä'? Nej, det har jag aldrig sagt!»
svarade Per Johan i försäkrande ton.

Det blef ett allmänt fnissande bland församlingen,
och en tioårig uppnäst parfvel, som stod bredvid Per
Johan, riktigt smälte af begär att få svara. Han kunde
ju hvarenda fråga på sina fem fingrar och svaren rent
af brände honom på tungan.

»Aj, aj! Du är klen i din kristendom, min käre Per
Johan, och måste förkofra dig och läsa katekesen
när du sitter i ditt hus eller går på vägen, när du
nederlägger dig eller uppstår. Men vi skola öfvergå
till bibliska historien. Hör på, vet du namnet på
någon af profeterna?»

Per Johan funderar.

»Känner du till profeterna?»

»Ja vars, och evangelisterne och apostlarne...»

»Säg då namnet på någon profet!»

»Kors i jestandes, hvad hette han nu igen! Jag har'n
rakt på tungan ... Säj mej du, Calle, hvad kallades
notbindarn hos herrgårdsbo'n i Kumla?"

»Det va' ju Friskens Jonas, vet jag», svarade den
uppnäste Calle, skamflat öfver den andres djupa
okunnighet i ett som annat.

»Ja,   riktigt!   Jonas hette profeta», utropade Per
Johan, lycklig att slutligen ha fått namnet från
tungan. 

»Hvad gjorde profeten Jonas.» 

»Han låg i skeppet och sof.»

»Riktigt, ja.    Men hvad gjorde fisken då?»

»Han utsputade Jonas på landet.»

»Det var galant.    Hvad var det alltså som hände Jonas?»

Per Johans tankekraft hade blifvit uttömd.   Han teg.

»Kan någon annan säga hvad som sålunda hände Jonas?»

»Han blef strandsatt» svarade en karl med gladlynt
uppsyn och känd som socknens qvickhufvud.

»Nej, det hände honom ett underverk», dundrade
skolmästarn, som ej ville förstå något skämt.

»Men», återtog den gladlynte med låtsadt allvar,
»jag har hört en annan förklaring om Jonas, och
det var, att han låg tre dar och tre nätter på ett
näringsställe, kalladt 'Hvalfisken', och blef
utkastad då han ej hade mer pengar qvar. Det kan väl
ej vara någon rimlighet häri?»

»Pfui!» blåste skolmästarn och gaf den frågande en
stel blick, under det alla qvinnor suckade öfver
frågarens gudlöshet och alla pojkar spärrade
upp munnen af förvåning öfver en så oväntad
förklaring. »Pfu--u--i--i! Vik bort, satanas, och fresta
oss inte! Bättre vore att en qvarnstcn vore bunden
vid din hals och du sänktes ned i hafsens djup!»
predikade skolmästarn, men lugnade sig småningom
och kom då genom en helt naturlig idéassociation att
tänka på läran om syndaförlåtelsen.

»Hvad är aflösning?» frågade han plötsligt den
lille uppnäste Calle, men som hans ton var hvass och
hans blick sträng, kunde gossen, hvilken dessutom
hade Jonas' hvalfisk i hufvudet, ej genast reda
sina tankar, till stor grämelse för hans mor, som
skämdes så att hon tyckte att hon skulle sjunka genom
golfvet.

»Hvad är aflösning?» upprepade derföre skolmästarn,
höjande rösten, så att frågan nästan lät som ett
kommando.

»Vaktombyte», svarade soldaten Hurtig och reste sig.

»Ga--an--ska rik--ti--igt», bekräftade skolmästarn med en
öfvermensklig ansträngning att bibehålla lugnet och
rädda värdigheten -- »ganska riktigt på sätt och vis,
ja! Det är den nya menniskan som tar vakten efter den
gamle Adam ... Du tycks vara litet bortkommen i din
katekes, du, Calle, också! Men jag skall göra dig en
annan fråga:

»Hvem var Moses?»

»En god och trogen häradstjenare, som förde Israels
folk utur Egyften ...»

»Hvad gjorde Moses, kan du säga det?»

»Han -- han brände upp en gjuten kalf och slog sönder
två taflor.»

»Hvad var det för taflor.»

»Lagsens taflor med de tio budorden, tre på den ena
och sju på den andra. Han gjorde se'n två andra
taflor.»

»Ser du, jag visste nog, jag, att du skulle kunna
svara. Nå, säg mig nu, hvar förvarades dessa taflor?»

»I helga förbundets ark.»

»Riktigt! Fanns det mer i den arken?»

Calle behöfde taga sig en stilla funderare på den
saken, och under tiden fick Per Johan tag uti en
tråd i sina tankars trassliga härfva och frammumlade
försigtigt namnet »Noach» och då han ej blef motsagd,
började han oombedd nysta ur sig: »Och der fanns
allehanda fåglar under himmelen och krälande djur
på marken och fänad, som icke kunde lefva i vattnet,
man och qvinna, ett par af hvarje ...»

Men nu brast skolmästarns tålamod helt och hållet och
han utbröt: »jag önskade att du så visst vore en som
kunde lefva i vattnet, ty dum är du som en nors!»

Och dermed vände han Per Johan ryggen och afslöt
förhöret, som varit så föga uppbyggligt, hastigt och
buttert samt lemnade kyrkan mycket mindre värdigt än
han dit inträdt.

Men i hela församlingen spred sig ryktet om detta
förhör, och det sade alla, som bevistat det samma,
att något märkvärdigare hade de aldrig varit med om.

Anderson-Edenberg.



Ättestupan och "Hästevads Stenar" vid Halleberg.

Utkast af Claës Joh. Ljungström.

Nästan hvarje lärobok i svenska historien har det
påståendet, att man icke vet när Sverige
började bebyggas. Om den saken lärer man väl också
komma att få förblifva i okunnighet. Visserligen
visa oss mångahanda arkeologiska förhållanden, att
det är långt före den kristna tidräkningen som här
funnos både folk och kultur, men huru långt före denna
det så var, lärer icke kunna uppspåras. Dock spåras
olika folkstammar, som genom tiderna framgått öfver
vårt land; och efter de minnen, hvilka de lemnat,
indelar fornforskaren tiden, hvarunder Sverige haft
befolkning, i trenne åldrar: stenåldern, bronsåldern,
jernåldern, hvilka likväl icke obetydligt inga
i hvarandra, så att något bestämdt afslutande af
den ena och börjande af den andra svårligen kan
utsättas. Jemförelsen mellan fynden och begrafningsplatserna 
från dessa åldrar hos oss samt dylika
från och i andra länder kan till god del, och skall
än vidare, i den mån den arkeologiska antropologien
utvecklas, gifva vid handen hvilka folk, som här haft
sina bopålar, men det noggranna bestämmandet af tiden
för deras vistande här möter åtminstone ännu rätt
stora svårigheter.

Talrika minnesmärken -- i mängd och i egenskap olika i
olika landskap -- af framfarna slägten finnas, och allt
flera komma årligen i dagen, och kännetecken visa sig
efter folk såväl med olika kultur, som af olika ras.

Den ras, hvilken af Sveriges befolkning äfven synes
hafva varit den äldsta såsom ock stått på lägsta
kulturgraden, har man kallat stenålderns folk. Dess
vapen och verktyg voro endast af sten, såsom flinta,
der det på denna var tillgång, eller andra hårda
stenarter.

Kom så bronsålderns folk, som äfven begagnade sten
till vapen m. m., men ock kände den af koppar och
tenn sammansatta metallen, som namnes brons, hvaraf
svärd och spjut, prydnader och husgerådsting
o. s. v. förfärdigades.

Denna period efterföljdes af jernåldern, då jernet
blef kändt och begagnadt.

Hufvudsakligast under sednare bronsålderstiden och
förra delen af jernåldersperioden var det som liken
brändes och askan samlades i en ler-urna eller annat
kärl eller emellan några mindre stenskifvor samt
sattes i en hög, hvilken deröfver uppkastades. Omkring
eller på högen restes understundom en rundel af stenar
(minnesstenar, vårdstenar) och denna rundel nämnes
ofta med namnet »Domarering».

Sådana högar, vanligast kallade Ättehögar,
firmas talrikast i södra och mellersta Sveriges
landskaper; och af de landskap, som hysa de flesta,
är Westergötland ett.


"Hästevads Stenar" vid Halleberg.
(Teckning af C. S. Hallbeck.}


Der, och synnerligast i slättlandsdelarne samt
närmast intill och i trakterna af de så kallade
öfvergångs-formationsbergen såsom Hunne- och
Halleberg, Kinnekulle, Billingen, Olle- och Mösseberg
m. fl., men äfvenväl i närheten af de större, vare
sig stillastående eller flytande vattnen, till och
med in i skogs- och bergsbygderna, finner man dessa
begrafningsplatser, stundom i hög vid hög till
fyratio- och femtiotal, på samma gång i samma nejd
det finnes grafvar från den egentliga stenåldern.

Hela Westergötland är sålunda en af urminnes tid
befolkad bygd.

Vissa delar hafva dock haft både tidigare och
talrikare inbyggare.

Sådana delar äro, enligt hvad förut är antydt, de,
hvilka ligga närmast vattnen, såsom vid Göta elf,
vid Wenern, vid de öfriga strömdragen, -- minst vid
Wettern. Vattnen voro vägarne, utefter hvilka folken
drogo fram. Stränderna blefvo


Klipp-parti i Hallebergs Ättestupa.
(Teckning af C. S. Hallbeck.}

sålunda först befolkade. -- Sådana delar äro också
nejderna invid de höga bergen, der, såsom ännu i dag,
ängderna voro fagrast och behagligast, äfvensom,
så snart jord började odlas, man fann att jordmånen
var bördigast.

Häraf skälet till de på sådana ställen talrika
fornlemningarne af grafkamrar, hällegrafvar, kummel,
ättehögar, minnesstenar, domareringar och slutligen
runstenar.

Att i trakten af Trollhättan, detta af ålder
i och vid Göta elf bekanta ställe, skola finnas
åtskilliga sådana fornlemningar faller sig sålunda
helt naturligt. De träffas också talrika i den
nejden. Vid Tunhems prestgård äro ättehögar och
stensättningar nära intill foten af Hunneberg, vid
egendomen Nygård, äfven i bergets närhet, och vid
Forstena-slägtens gamla stamgård äro flera ättehögar.

Den vackraste stensättningen i orten är dock den,
som finnes vid foten af Halleberg belägen utmed så väl
allmänna landsvägen som jernvägen emellan Wenersborg
och Herrljunga, och hvilken vanligen kallas Hästevads
stenar, hvilket namn är taget efter den närbelägna
gården Hästevadet.

Denna stensättning, som finnes på en öfver den
omgifvande marken föga upphöjd samt till toppen
utjemnad ättehög, som likväl nu mera synes högre,
än den i verkligheten varit, derigenom att
den blifvit kringgräfd för erhållande af grus
vid Uddevalla-Wenersborg-Herrljunga-jernvägens
framdragande härstädes, är alldeles rund och har en
diameter af trettio alnar. Dess omkrets är sålunda
nittio alnar, och stenarne, åtta till antalet, stå
lika långt, nämligen något öfver tolf alnar ifrån
hvarandra. Dessa stenar äro synbarligen tagna från det
närbelägna Halleberg, ty de bestå af samma materia,
som bergets öfre och mäktigaste lager, nämligen
trapp.

Den sydligaste stenen, hvilken står så nära
jernvägen, hvilken här har en djup »skärning», att
en undermurning måst göras på det kullens sida med
stenen icke måtte utfalla på vägen, är fem och en half
fot hög, och följer man sedan stensättningen härifrån
rättsols, befinnas de öfrige hafva den resp. höjden
af åtta, sex, sju, sex, sex, åtta, sju fot. Den
nordostliga stenen är en sju fot bred och slät häll,
ofvanifrån och nedigenom itu, men sammansatt med fyra
jernkrampor, af hvilka de tre nedre bortkommit genom
sådana, som icke förmått skilja mellan mitt och ditt.

Å denna stenhäll är inhuggen en inskription,
som vittnar om fornforskningens ståndpunkt och
aktningen för våra fornminnen för mer än hundra
år sedan. Skriften, må, för att aflägga detta
vittnesbörd, här anföras. Den lyder:

UPPÅ KONUNG 
ADOLPH  FREDRIKS
OCH DROTTNING
LOVISA ULRICAS
BEFALLNING NÄR DE DEN 8 AUGUSTI 1754
BESÅGO  DETTA STÄLLET
BLEF DENNE DÅ KULLFALLNE STE
NEN UPPREST AF LÄNETS
HÖFDINGE GREF
ADOLPH  MÖRNER.

Någon annan inskrift har ingen af dessa stenar, för
såvidt man icke gifver akt på en mängd i mossan på
dem ritade namnteckningar.

Trettio alnar öster om denna med minnesstenar
planterade hög är en annan äfven af trettio alnars
diameter. Denna är dock i toppen illa tilltygad,
endera af skattgräfvare eller -- kanske af
jernvägsarbetare.

Norr och nordost härifrån, på ungefär ett hundra
alnars närmaste afstånd, resa sig de lodräta
klippväggarne af Halleberg, och här är, enligt sägen,
Hallebergs Ättestupa. Dock må nämnas, att lika höga
branter finnas på flera ställen af berget, såsom
synes, ehvad man färdas på lands- eller jernvägen,
hvilka gå nästan parallelt med hvarandra genom den
dalgång, som här är emellan Hunne- och Halleberg, och
hvilken synbarligen i urtiden uppkommit derigenom,
att vid någon jordrevolution Halleberg remnat af
ifrån Hunneberg.

Den ifrågavarande ättestupan, »Hälleklint» kallad,
är nära nittio alnar hög från bergraset derunder till
öfversta kanten. Sjelfva bergraset, hvari de utför
ättestupan sig fordomdags nedkastande ofelbart måste
hafva blifvit krossade emot de hvassa och kantiga
stenarne, har en höjd lodrätt taget af omkring tjugu
alnar.

Nedanför ättestupan är uti rak linie emellan denna
och ättehögarne en liten oval dam af fyratio alnars
längd och tjugu alnars bredd, som bär namnet Odens
dam och som nästan aldrig uttorkar. Sägnen är att här
tvåddes liken efter dem, som sökande Wallhall gåfvo
sig utför ättestupan.

Utsigten redan från ättehögarne, men ännu mera från
ättestupans klint, helst åt sydvest utöfver Karteneds
och Sandgärdets egendomar dels framåt Nygård utmed
Hunnebergs branter, dels öfver slätten åt Rånnum
och Göta elf samt Trollhättan, på hvars vestra sida
skogbeklädda bergkammar te sig, är hänförande för den,
som har ett för det sköna i skapelsen öppet sinne.



Ur Chateaubriands Atala.

Af Emil von Qvanten.

II.

Chateaubriand inleder sin berättelse med en så
kallad prolog.

Det var på den tiden, då Frankrike ägde
vidsträckta besittningar i Norra Amerika, från
Labradors isiga kuster till Mexikanska vikens varma
böljor. Bland väldiga strömmar, som bevattna detta
vidsträckta område, är Mississippi väldigast och
mest majestätisk. Den genomflyter under sitt nedra
lopp en underbart skön nejd, som Förenta Staternas
invånare kalla det nya Eden och som fransmännen gifvit
det vackra namnet Louisiana. När orkanen nedbryter
hela sträckor af skogsbrynen utmed floden, stupa
de lösryckta trädstammarne om hvarandra. Hvad det
lider, kittas de samman af strandens gyttja; lianer
hopkedja dem, och blomplantor, hvilka alltid äro till
reds att slå rot, der en smula jordmån bildar sig,
fullborda sammanbindningsverket. När vinterregnen
nedstörta och floden sväller, simma dessa jätteflottar
ut i strömdraget. Gripna af detta, drifva de sedan
långsamt ned till Mexikanska viken, der de fastna på
någon sandbank och såmedelst öka den stora flodens
delta. Behaget går dock alltid i jemnbredd med det
praktfullt storartade i dessa naturscenerier. I
lugnvattnet under strandbäddarne flyta små rörliga
öar af pistier och näckblad, hvilkas gula blommor höja
sig som flaggor. Gröna ormar, blåa hägrar, rosenröda
flamingos och unga, spräckliga krokodiler slå sig ofta
ned på dessa blommande farkoster, och hela sällskapet,
fåglarne med sina glänsande vingar utbredda som segel,
hamnar i all sämja i någon undangömd, stilla vik.

Sjelfva stränderna framte det mest egendomliga
skådespel.

På venstra stranden utbreda sig oöfverskådliga
savanner. Det är ett haf af böljande grönska,
som slutligen tyckes uppgå och försvinna i himlens
azur. På dessa ändlösa betesmarker kringirra vilda
bufflar i skaror af tusental. Stundom ses en åldrig
buffeloxe klyfva flodens böljor och slå sig ned
till hvila i det höga gräset på en af öarne. Med sin
breda panna, sitt raggiga skägg, fullt af dy, kan
han tagas för flodguden sjelf, som blickar belåten
omkring sig och glädes öfver sina vågors mäktighet,
sina stränders ymnighet och prakt.

Den högra stranden bildar en sällsam motsats till
den venstra. I dälder och på kullar växa här träd
af alla slags former, af alla slags färger, med alla
slags dofter. De blandas

om hvarandra, de växa samman, de resa sig mot höjden,
så att blicken knappast når deras toppar; de hänga ned
öfver vattenbrynet och vågsvallet. Den vilda drufvan,
trumpetblomstret, koloqvinten slingra sig långs
med trädens rötter, klättra upp för deras grenar,
smyga sig kring deras qvistar ända ut till yttersta
spetsarna, hvarifrån de kasta sig till nästa träd,
bildande tusentals gröna hvalf, tusentals grottor,
tusentals portiker. Stundom bygga dessa slingerväxter
blommande bryggor öfver smärre grenar af floden. Högst
ur den täta, gröna massan reser magnolian sin
orörliga kägla med hvita rosor i toppen, och vid
hennes sida, den enda som vågar täfla med henne,
utbreder palmen sin lätta solfjäder för vinden. På
venstra stranden råda stillhet och tystnad, här åter
idel rörelse, ett oupphörligt sorl. Fågelnäbbar hacka
mot trädens stammar, gröna papegojor med gul nacke,
purpurfläckade grönspickar, eldfärgade domherrar
klänga i grenarne; colibri gnistra bland jasminer,
tulpaner, stockrosor, och fågelfängarormen hänger
hväsande ned från skogens götiska hvalf, såsom vore
äfven den en lian. En obestämd suckan, ett sakta
mummel, ett mildt dufvokutter uppfyller ödemarken
med en vild men ljuf harmoni. Spelar då en lifvande
vind genom dessa trakter, gungar af och an alla
dessa fladdrande väsen, blandar om hvarandra dessa
massor af färger, af grönt och hvitt, af azur och
purpurrödt, förenar till en enda dessa skilda röster,
då förnimmer ögat så sällsamma företeelser, då hör
örat ett så underbart ljud från urskogens djupa bröst,
att det är lika omöjligt att beskrifva som omöjligt
att fatta detta för hvar och en, som icke sjelf besökt
dessa nejder i deras ursprungliga tillstånd.

År 1725 ankom till Louisiana en fransman vid namn
René, drifven från sitt fädernesland af lidelser
och olyckor. Han for upp för Mississippi till
natches-indianernes område och bad att blifva upptagen
som krigare i denna stam. Natcheserne vördade främst
ibland sig den gamle Chaktas, en vis i vildmarken,
en patriark i urskogen. Både den Nya och den Gamla
verlden kunde förtälja om Chaktas' olyckor och
lidanden. Kastad af ödet till Frankrikes kuster
och genom en grym orättvisa kedjad vid galererna i
Marseille, hade han omsider återfått friheten, blifvit
kallad till Ludvig XIV:s hof, bevittnat de festliga
tillställningarna i Versailles' praktfulla salar och
parker, samtalat med den europeiska civilisationens
mest ryktbare män, och slutligen återvändt till sitt
hemlands ödemarker, dit han medförde sin bepröfvade
dygd och en kärleksfull känsla för det folk, hvars
gäst han en gång varit. Nu var han blind, som den
gamle Ossian, och ledsagades vanligen, såsom denne, af
en ung flicka, Chaktas upptog René till sin fosterson
och gaf honom en hustru, indianskan Celuta.

Kort tid derefter rustade sig natcheserne till
bäfverjagt. Chaktas blir, ehuru blind, vald
till företagets ledare. Man anställer böner och
offer. Stammens trollkarlar rådfråga drömmarne;
den helgade hundens kött spisas. Slutligen beger
man sig i väg. René är med. Gynnade af stoppvatten,
ila pirogerna upp för Mississippi och in på Ohios
bädd. Kentuckys praktfulla vildmarker utbreda sig för
den förvånade fransmannens blickar. Det är månljus
höstnatt. Natcheserne sofva på bottnen af sina
farkoster, hvilka drifvas framåt af en förlig vind,
som utspänner djurhudsseglen. Endast René och Chaktas
äro vakna. Då ber René den gamle förtälja honom sin
lefnads öden. Gubben samtycker härtill.

Härmed slutas prologen. Lokalen för tilldragelserna
i Atala är målad, ramarne för berättelsen äro
tecknade. Nästa afdelning bär namnet Jägarne. Det
är den blinde Chaktas som nu har ordet. Han sitter i
den förnämsta pirogens för, René vid hans sida. Månen
kastar sitt silfverskimmer öfver flod och stränder,
de sofvande indianerne och de framåt glidande
farkosterne.

*

III.

Min son, så började den gamle indianen, det är en
underbar ödets skickelse som fört oss båda tillsamman,
dig, den civiliserade mannen, som gjort dig vilde,
mig, vilden, som den
Store Anden -- jag vet icke för hvilket ändamål -- har
velat civilisera. Hvem af oss båda, du eller jag, mest
vunnit eller förlorat härpå, det kan afgöras endast
af Andarne, bland hvilka den ringaste besitter mera
visdom än alla jordens menniskor tillsammanlagdt.

Det blir vid nästinstundande blomstermånads skifte
sju gånger tio snötider och tre tillD. v. s. 
sjuttiotre år., sedan min
moder födde mig. Spaniorerne hade då nyligen slagit
sig ned i Pensacola, men i Louisiana bodde ännu
ingen hvit man. Jag hade knappt hunnit räkna sjutton
löffällningstider, då jag tågade med min fader,
krigaren Outalissi, mot muskogulerne, en mäktig stam
i Florida. Spaniorerne voro våra förbundne och striden
försiggick på en af Alabamaflodens armar. Krigsguden,
Areskoui, gynnade oss icke. Fienden segrade. Min
fader föll och jag sjelf blef två gånger sårad. Med
nöd undkom jag till den spanska staden S:t Augustin.

Här rörde min ungdom en åldrig kastilianare, vid
namn Lopes. Han tog mig till sitt hem, der han
lefde ogift tillsammans med sin syster. Båda visade
mig ädelmodig ömhet, gåfvo mig vård, uppfostran och
undervisning i alla slags ämnen. Sedan jag tillbragt
trettio månskiften i S:t Augustin, kände jag leda
vid stadslifvet.

En morgon inställde jag mig hos Lopes, iklädd min
indiandrägt, med pil och båge i handen. Jag kastade
mig gråtande till hans fötter. Han förstod mig. Han
föreställde mig de faror jag ville gå till mötes,
i det jag utsatte mig för att falla i muskogulernes
händer. Men då han öfvertygades om omöjligheten att
förmå mig stanna, utropade han, i det han tryckte
mig i sin famn:

Gå, naturens barn! Återtåg det oberoende lif, som
Lopes icke vill beröfva dig. Vore jag yngre, skulle
jag sjelf ledsaga dig till ödemarken, från hvilken
äfven jag har dyra minnen. När du åter befinner
dig i dina skogar, tänk då någon gång på den gamle
Spanioren, och på det du må bli kärleksfull mot dina
medmenniskor, erinra dig, att den första erfarenhet,
du rönte hos andra, var gästfrihet.

Vi skildes åt under högljudda snyftningar.

Det dröjde icke länge innan Lopes' förutsägelse
gick i fullbordan. Min oerfarenhet vilseledde mig i
skogarne och jag uppfångades af en trupp muskoguler
och siminoler. På min klädedrägt och mina prydnader
igenkände man mig som en natches. Man fängslade
mig. Simaghan, truppens anförare, ville veta mitt
namn, och jag svarade:

Jag heter Chaktas, son till Outalissi, son till
Miskou, hvilka båda hafva eröfrat flere än hundrade
skalper från de muskoguliske hjeltarne.

Simaghan sade till mig:

Chaktas, son till Outalissi, son till Miskou, gläd
dig, du skall brännas i den stora byn.

Jag svarade:

Jag gläder mig! Och så uppstämde jag en dödssång.

Så fånge jag var, kunde jag under de första
dagarne icke låta bli att beundra mina fiender:
så lätt var deras gång, så glädtigt och förnöjsamt
deras anletsuttryck, så öppet och redbart hela deras
väsende. Qvinnorna, som åtföljde truppen, visade mig,
för min ungdoms skull, en täck nyfikenhet och ett
vänligt medlidande. De buro till mig kokosnötens mjölk
att dricka, lönnens socker och maisens kaka att äta,
snäckor att pryda mig med och mjuk mossa att hvila
på. De skämtade med mig och började att gråta, när
de erinrade sig att jag skulle brännas.

En natt, då muskogulerne uppslagit sitt läger
vid kanten af en skog, vakade jag ensam framför
stockelden. Nära intill halfslumrade jägaren, hvilken
man anförtrott att vakta mig. Då hör jag plötsligt
ett frasande i gräset. En halft beslöjad qvinna
sätter sig vid min sida. Hennes ögon äro fyllda af
tårar; ett litet krucifix af guld blänker på hennes
barm. Dragen äro skönt regelbundna. De uttrycka
på en gång himmelsk renhet och lidelsefull ömhet,
ljufvaste behag och djupt svårmod, hvilkas förenade
makt är oemotståndlig. Se illustrationen i förra häftet.



"Det föreföll mig som kunde hon sjelf hvilket
ögonblick som helst flykta hän mot högre rymder."

Atala.

(Teckning af Gustave Doré.}

Jag trodde att det var den sista kärlekens himmelska
jungfru, denna blida ande, som sändes till den fångne
krigaren, för att förljufva hans dödstimme, och jag
sade till henne med en röst som darrade af rörelse,
hvilket dock ingalunda härledde sig af fruktan för
döden:

Unga jungfru, du är skapad för ett hjertas första,
icke för dess sista kärlek. Huru kunna lifvet och
döden blandas samman? Du skulle allt för mycket
komma mig att sakna dagens ljus. Må en annan blifva
lyckligare än jag. Må lianen och eken förenas i en
lång omfamning.

Det sköna väsendet vid min sida tog då till ordet
och sade:

Jag är icke, såsom du tyckes tro, den sista kärlekens
himmelska jungfru. Är du kristen?

Jag svarade att jag ännu icke förrådt min wigwams
andar.

Vid dessa ord gjorde flickan en ofrivillig
rörelse. Hon sade:

Jag beklagar att du är en arm afgudadyrkare. Min moder
uppfostrade mig till kristen. Mitt namn är Atala. Jag
är dotter af Simaghan med gyllne armringarne, denna
trupps anförare. Vi begifva oss till Apalaka, och
der skäll du brännas.

När Atala yttrat dessa  ord, reste  hon sig och
försvann.

*

IV.

Här måste den gamle afbryta sig. Minnenas mäktiga
här stormade genom hans själ. Tårar frambröto ur hans
slocknade ögon och öfversköljde hans vissnade kinder.

O, min son, återtog han efter en stund, du ser huru
föga den visdom, för hvilken Chaktas berömmes, förmår
att värna honom mot sorgen. Du finner att gråta kunna
menniskorna äfven när de icke längre kunna se.

Han fortfor:

Flere dagar förflöto under oafbruten vandring. Men
hvarje qväll förde till mig Simaghans dotter. Hon
talade några ord med den stackars fången, hvarefter
hon alltid försvann lika
plötsligt som då hon hade uppenbarat sig första
gången. Sömnen flydde mina ögon, jag såg ännu
i inbillningen Atala vid min sida; och när jag
sedan inslumrade af mattighet, drömde jag om
henne. Endast Atala herrskade i mitt hjerta. 

En dag, mot qvällningen, nådde truppen sin vandrings
mål. Det var Apalakas gräsiga ängd, omgifven af
himmelsstormande klippor, hvilka bära på sina armar
och hjessor skogar af kokospalmer, magnolier, citronträd 
och dunkelgröna ekar. Jag blef förd något afsides
från muskogulernes läger och fastbands vid foten af
ett träd, en liqvidambar, som kantade, jemte skaror
af välluktande syskon, en af dessa krokodildammar,
för hvilka Florida är beryktadt. Såsom väktare






Borgruinen "Månstorps Gaflar" i Skåne.

(Teckning af C. S. Hallbeck.) 
(Tillhör artikeln "Månstorps Gaflar", sid. 50.)




qvarlemnades hos mig en ung krigare, motvillig och
otålig öfver det uppdrag han erhållit.

Efter en stund syntes Atala.

Du kan gå att sköta ditt nöje, sade hon till
krigaren. Jag skall bevaka fången.

Den unge muskogulen gjorde ett skutt af glädje vid
dessa ord af höfdingens dotter. Han hastade med stora
steg utåt slätten.

Både Atala och jag förblefvo stumma. Kärlekens andar
hade betagit oss talförmågan.

Slutligen yttrade Atala:

Du är endast svagt fängslad och kan undkomma med
lätthet.

Endast svagt fängslad, o Atala ... svarade jag. Jag
visste icke huru jag skulle sluta meningen.

Rädda dig! utbrast hon och lösgjorde i det samma
tåget, hvarmed jag var fastbunden vid trädets stam.

Jag tog tåget i min hand och tryckte det tillbaka i
flickans.

Återtåg det, återtåg det! bad jag.

Olycklige!   Vet du då icke att du skall brännas?

Det fanns en tid, talte jag, då äfven jag bars uti en
bäfverhud på en moders skuldror, då äfven min fader
hade en vacker hydda, och hans rådjur släckte sin
törst i tusen källors klara vatten! Nu är jag en
främling utan fädernesland. Ingen skall sörja den
stackars fångens död.

Atalas tårar glänste på hennes kinder och tillrade
ned i dammens spegel.

O, utropade jag lifligt, om ditt hjerta talar såsom
mitt, så låtom oss fly tillsamman! Är icke savannen
gränslöst fri, äger icke skogen tusen gömslen att
dölja oss? Behöfva vi mera för att bli lyckliga?

Hon svarade med darrande röst:

Unge vän, du har lärt dig de hvites språk. Det är
lätt att bedraga en indianflicka.

Du kallar mig din vän! Må en kyss försäkra mig om
din tro!

Jag böjde mig ned mot Atala, och hennes mun mötte
villigt min, såsom den unga rågeten sträcker sig upp
mot lianens röda blommor, som hänga ned från jernekens
skuldror.

Atala drog sig hastigt tillbaka:

Hvilken skada, suckade hon, att jag icke kan fly med
dig! Min religion skiljer oss åt för alltid. O, moder,
moder, hvad har du gjort?

Hon teg. Det var som om en olycksalig hemlighet,
jag kunde icke förstå af hvad beskaffenhet, sväfvade
fram på hennes läppar. Men hon hejdade den i dess
flykt och fängslade den åter i sitt hjerta.

Nåväl, utropade jag i förtviflan, då skall icke
heller jag fly! Du skall se mig omfamnas af bålets
lågor och förnimma mitt dödsskri.

I detta ögonblick började krokodilerna låta höra
sina hesa skrän, såsom de vanligtvis bruka vid
solnedgången.

Atala sade:

Låtom oss lemna detta ställe!

Simaghans dotter höll ännu i sin hand den tågända,
jag öfverlemnat åt henne. Hon förde mig tvärs öfver en
del af savannen, som sköt in mellan tvenne bergsuddar
såsom en grön vik. Skogen genljöd af vaktelns sång, storken
skrek uppe i sitt bo, papegojorna hvisslade. Från ännu
större afstånd tillförde oss aftonfläkten ljudet af
de siminoliska hästarnes vränskningar.

När vi nått skogsbrynet, kastade sig Atala på
knä, besvor mig att fly och att lemna henne. Jag
förklarade att jag skulle ensam återvända till lägret,
om hon vägrade att följa mig eller att å nyo fastbinda
mig vid det träd, der hon nyss fann mig. Atala såg
sig tvungen att gifva vika. Hemligt hoppades hon att
en annan gång lyckas öfvertala mig.

Vi begynte vår flykt, stumma, sida vid sida, hand i
hand. Än klappade våra hjertan våldsamt, än slogo de
lugnare. Stundom gingo namnen »Atala», »Chaktas» som
en sakta hviskning öfver våra läppar. Qvällens purpurljus 
var länge sedan slocknadt, men vi fortsatte
ändå vår vandring. Natten var ljuflig. Luftens ande
skakade sitt blåa hår öfver jorden, skogen doftade af
piniers och tamarinders ånga. Månen blänkte midt på
en azur utan fläck och dess perlmilda sken göt sig
här och der ned mellan trädens toppar, som i ovissa
konturer än flätade sig uti, än åtskilde sig från
hvarandra. Intet buller hördes, och likväl tyckte vi
oss förnimma ur det aflägsnaste fjerran en underbar
musik: det var enslighetens själ, som suckade genom
den vida ödemarken.

Nu nalkades vi en dal i närheten af Kruskovilla,
siminolernes hufvudläger. På afstånd framskymtade en
yngling med en fackla i handen, liknande vårens ande,
som genomströfvar skogarne för att återväcka naturen
till lif. Det var en älskare, som begaf sig till sin
älskarinnas hydda, för att erfara sitt öde. Om hon,
vid hans ankomst, släckte facklan, emottog hon hans
anbud; om hon drog en slöja för sitt ansigte, utan
att släcka facklan, betydde detta afslag på hans
frieri.

Jag tryckte sakta Atalas hand, som jag kände darra
i min. En yrsel fattade mig. Jag upplyfte Atala i
mina armar och bar henne med bevingade steg långt in
i skogens hemlighetsfullaste djup. Jag talade till
henne ord, som jag nu förgäfves skulle söka att
återkalla. Jag besvor henne att bli min maka. Jag
kände att Atala älskade mig. Hvad kunde då hindra vår
förening? Gynnades den icke af allt, af naturens röst,
af ensligheten, af skuggornas ömma skydd?

Vi hade kommit till en högtidlig sal af pinier. Atala
slet sig ur mina armar, sköt mig tillbaka, ilade till
en kullfallen trädstam och knäföll bredvid denna,
såsom framför ett altar. Hon knäppte ihop händerna
och höjde blicken i bön till sin Gud. Jag förstod väl
henne icke, men jag kände att en högre makt sänkte sig
ned öfver henne från fästets stjerna. Det föreföll
mig som kunde hon sjelf hvilket ögonblick som helst
flykta hän mot högre rymder. Mitt hjerta bedröfvades,
ty jag fruktade att Atalas tid skulle blifva endast
kort på jorden. Jag intogs af vördnad inför henne,
och stod just i begrepp att förklara min underkastelse
för hennes önskningar, min beredvillighet att ensam
fortsätta min flykt.

Då höjdes plötsligt ett förfärligt skri i skogen. En
skara beväpnade män störtade sig öfver mig. Vi voro
upptäckta. Simaghan hade gifvit befallning att man
skulle följa våra spår. Atala såg sig omkring med en
drottnings blick. Ingen vågade vidröra henne. Jag
blef fängslad i hårdare bojor än förut och omgafs
med dubbel vakt.



"Månstorps Gaflar".

(Med illustration å föreg. sida.)

Den nakna eldstad står upp ur mullen, 
Lik kämpens benrad i ättekullen.
Tegnér.

Sveriges sydligaste provins, Skåne, är icke allenast
vårt rikaste och fruktbaraste landskap; den utmärker
sig äfven för en naturskönhet, som genom rikedomen
och omvexlingen af scenerier sätter den i jemnhöjd
med hvilket af Sveriges öfriga landskaper som helst.
Den som en vacker sommardag på jernbanan färdas fram
öfver de vidsträckta,
bördiga slätterna, mellan rika sädesfält, som böljande
for vinden likna ett omätligt haf, ur hvilket här och
der likt hvitglänsande öar tempel och menniskoboningar
höja sig, medan på afstånd Sundet slingrar sitt
blåa band kring den låga stranden och längre bort i
fjerran mellan seglare under alla nationers flaggor
Köpenhamns tornspiror skymta fram vid horisonten,
skall säkert erkänna, att han har för sig en tafla af
sällsynt skönhet. Och den åter, som älskar att låta
blicken hvila vid ett landskap, der forsen bryter
sin väg genom
skogbeklädda åsar och insjöar gömma sig under
löfträdens kronor, må göra en färd till Helgaåns,
Immelns eller Ringsjöns stränder, till Skäralid med
sin romantiska bergformation, till Heckeberga eller
något annat af dessa många natursköna ställen, på
hvilka Skåne är så rikt, och vi äro förvissade att
han ej skall jäfva vårt omdöme.

Att ett af naturen så rikt lottadt, genom sitt
läge och sitt jemförelsevis milda klimat så
gynnadt land som Skåne haft en tidig kultur, är
helt naturligt. Fordom har det, troligen i förening
med Halland och Blekinge, bildat ett sjelfständigt
konungadöme; men dess första öden äro höljda i
mörker, och konunganamnen Hake och Sölve träda oss
till mötes endast i sagans dunkel. Med något anspråk
på historisk visshet nämnas först såsom konungar
öfver Skåne Gudröd, Harald, Sigurd Ring och Orm.

Men öfverallt der menniskan uppträdt och nedslagit
sina bopålar hafva splitet och striden troget gått
vid hennes sida. Knappast har hackan röjt plats för
den första syllen, innan svärdet måst tillgripas för
att försvara den. Så långt historien minnes har Skåne
varit en tummelplats för de vildaste strider, och allt
från kristendomens införande till reformationen var
det ett rof för inhemska oroligheter. Flera af den
tidens biskopar, exempelvis Ascer, Eskil och Absalon,
voro utmärkta härförare och lågo i ständiga fejder. Af
dessa lärer biskop Eskil, som aldrig underlät att
blanda sig i tidens oroligheter, varit den förste, som
i Skåne uppförde fasta borgar på sina gods. Föredömet
vann efterföljd, och med tiden uppgick antalet af
sådana till öfver hundra. Men många af dessa hafva
blifvit så i grund förstörda, att nu mera ej ens
deras lägen låta med säkerhet bestämma sig, och
många hafva efter reformationen blifvit så helt och
hållet ombyggda, att spåren efter den ursprungliga
anläggningen gått helt och hållet förlorade. För
hvarje vän af våra fosterländska fornminnen bör det
derföre vara desto angelägnare, att hvad som finnes
qvar bevaras, aftecknas och beskrifves. För att i
vår mån dertill bidraga, meddela vi här, till att
börja med, bilden af en gammal götisk slottsruin
från södra Skåne, sådan den ännu finnes qvar och af
Familj-Journalens tecknare under en resa förliden
sommar blifvit afbildad.

På skånska slättbygden, ungefär en och en half mil
söder om Malmö, ligger i Östra Grefvie församling
kungsgården Månstorp, nu mera boställe för öfversten
vid södra skånska infanteriregementet. Den omgifvande
nejden är rik på minnesmärken från försvunna tider. Så
t. ex. fanns ej långt härifrån vid en vacker insjö,
i en omgifning af herrliga bokskogar och bördiga
fält, redan 1231 det åt Jungfru Maria helgade
Börringekloster, af hvars medeltidsbyggnader nu mera
dock knappast några lemningar äro qvar. Vid samma
sjö var äfven Lindholms slott beläget, hvilket,
enligt Brunius, 1339 bestod af ett stentorn med
träförskansningar, plankverk och grafvar. Här vistades
sednare drottning Margareta, som berättas hafva med
egen hand sått de bok- och ekollon, ur hvilka den
omgifvande skogen uppspirat, och här inspärrade hon i
sjuårig fångenskap den af henne 1383 tillfångatagne
konung Albrekt och hans son. Men af det en gång
ståtliga slottet synes nu endast en låg jordkulle,
en oansenlig grafhög öfver den fordna herrligheten.

Helt nära det nyssnämda, i modern stil uppförda
Månstorp reser sig en borgruin, som synes vida
omkring öfver den
omgifvande slätten. Den kallas af allmogen i orten
»Månstorps Gaflar», och en blick på afbildningen är
tillräcklig att öfvertyga läsaren om det betecknande
i namnet. Af en fordom ansenlig byggnad qvarstå
nämligen tvenne tornhöga gafvelväggar endast
sammanbundna genom lägre och till en del nedrasade
sidomurar. Om fastheten af de använda byggnadsämnena
och murningssättet kan man bilda sig ett begrepp deraf
att stora stenblock, som skjuta ut från väggarne,
fasthållas i sitt läge endast af cementet och synas
liksom sväfvande i luften. Här och der i murarnes
remnor gro gräs- och slingerväxter, och rundt omkring
platsen finnas tydliga spår efter vallar och grafvar.

Om de historiska minnen, som äro fästade vid denna
ruin, hafva vi få, ja nästan inga underrättelser. Den
omtalas visserligen i Linnés skånska resa äfvensom i
Gillbergs och Sjöborgs beskrifningar öfver Malmöhus
län såsom märkvärdig för sin ålder; men något
mera tyckas dessa författare ej hafva kännt om
den samma. Den ende, hos hvilken vi funnit några
sparsamma underrättelser om den, är S. Lagerbring,
i en akademisk afhandling från 1754 öfver Oxie härad
(De territorio Oxie). Enligt honom skulle uti en
i Malmö stads arkiv befintlig jordebok af år 1661
funnits följande anteckning: »Här är Mougenstrups
Eijendom, ager, engh, skough, march, fiskevand med
diurfängen, satt och taxeradt udi Södskende skifte
för 163 tunnor hårdt korn». Vidare skulle i 1681
års Tionde Documentsbok följande ha varit anfördt:
»Monstorp har varit en gammal herregård, nu Cronans
emot Borneholms vederlag; ingen kan minnas när den
är bygd ej heller om några bondegårdar skall vara
ödelagt för gårdsens åkerbruk eller dess gräsgång.»

Lagerbring tillägger, att slottet varit väl befästadt,
omgifvet af en graf med dubbla vallar och genom sin
ansenlighet och prakt vittnat om anläggarens stora
rikedomar; samt att, enligt en sägen, å det samma
skulle hafva funnits en så lydande inskription:
»Denne gaard är bygd for rede söll og penge og ej
for possemad.»

Såsom ägare till Månstorp nämner Lagerbring danska
slägten Bille på grund af en marmorhäll i Ingelstads
kyrka, på hvilken finnes inristadt: »Her under ligger
begrafven Erlige och Velbyrdige mand Hendrik Bilde
till Mougenstorp. Anno 1592.»

Detta är i korthet allt hvad vi ur historiska
källor hafva att anföra om den urgamla borg, hvars
anläggningstid ingen har sig bekant. Att den ännu
under snapphaneoroligheterna spelade en roll framgår
af åtskilliga bland folket i trakten gängse sägner;
och är det ganska antagligt att den samma vid denna
tid till en del förstördes och sedan lemnades
åt förfall. Vid de många i öfrigt qvarlefvande
traditioner om ruinen är så mycket mindre skäl att
fästa sig, som dessa äro gemensamma för nästan alla
dylika fornlemningar. Drakar rufva på skatter i de
djupa källarhvalfven, och underjordiska gångar, dem
ingen vågat fullfölja, föra till milslångt aflägsna
ställen o. s. v.

Det vissa är emellertid, att vi stå framför ett
vördnadsvärdt minnesmärke från en grå forntid. Och ju
mindre ljus historien sprider öfver de föremål från
forntiden, som komma i vår väg, desto mera känna vi
oss benägna att se dem i en mystisk halfdager. Det
är väl också derföre som vår tecknare framställt för
oss i belysningen af en mild sommarmånes strålar
bilden af »Månstorps Gaflar».

H. A. W. L-n.



Svenska porträttgrupper.

Vittra författare.

Första serien.

Det svenska folket är ett lyckligt folk. En gång har det
varit ett stort, då segergudinnan förde dess rykte
långt bortom underkufvade länder. Så förgätas fordna
tiders stordåd, att vi nu icke lära behöfva resa
särdeles långt utom våra egna gränser för att träffa
främlingar, för hvilka det svenska namnet hardt när
är okändt. Har svenska folket
förlorat derpå? Om ett folks lycka bestode deruti,
att segrens blodiga lager, vunnen ifrån förkrossade
fiender, prydde dess hjessa, eller att främmande
länder, som bevittnat huru dess makt vuxit genom
våldets samvetslösa raseri eller politikens listiga
ränker, med skräck och häpnad nämde dess namn, då
skulle för visso Sveriges folk stå långt tillbaka i
skuggan af

andra nationer, som lysa i den nyss uppgångna solens
bländande strålar, eller i den nedgåendes blodröda
glans. Annorlunda blifver utslaget, om man öfverväger
folkets inre lif. Betraktar man historien om de
olika länderna under skilda tidehvarf, skulle man
kunna komma derhän, att man trodde på en folkens
bestämmelse att skiftevis utföra de roller, som
bilda verldshistoriens stora skådespel. Det rum,
Sveriges folk i våra dagar intager, är långt ifrån
de stora händelsernas tummelplats. Under det att
andra länder förhärjats af den rasande mordengeln
och deras bebyggare i elände och förtviflan låtit
hat och hämdlystnad gro fast i sina hjertan till en
förbannelse för tider som stunda, har en mild försyn
hållit sin skyddande hand öfver Svea folk. Landet
bygges med lag, i fred har bonden plöjt sina tegar,
som välsignats med en allt rikare äring, frisinnade
författningar skydda köpmännens välstånd, näringar
och slöjder växa till med hvarje dag, under det att
vetenskaper och konster gifva det svenska namnet
löfte om odödlighet. Stridskrafterna vårdas till
sjelfständighetens betryggande; lejonet, som hvilar,
sofver med öppna ögon. Väl höras det oaktadt stundom
röster, som knota öfver att lyckans håfvor skiftas
olika, och som i alla tider skola ogilla allt, som
icke tjenar deras egen nytta, men högre än deras skrän
borde tacksägelsens jubel stiga från ett välsignadt
och lyckligt folks läppar.

Sålunda har nu under längre tid än ett halft
århundrade svenska folket i ostördt lugn fått njuta
fredens välsignelser och derunder allvarligt egna sig
åt sin inre utveckling och förkofran, hvilket måste
i många afseenden erkännas äfven af den unga tidens
ovänner. Man må hur mycket som helst orda om att det
svenska sinnet påminner om söderns eldigaste folk;
vare det långt ifrån oss att vilja just i dessa
tider förneka en andlig slägtskap med den nation,
till hvilken vi må hända aldrig kännt oss så dragna
som nu, då sympatien ökas genom det deltagande olyckan
kräfver, men derpå hålla vi, såsom på ett dyrbart arf
af fädren, att allvar är ett i grunden utmärkande drag
hos Sveriges folk. Dermed låter sig gerna förenas en
af samma fäder ärfd håg för sång och dikt, och hur
litet än vårt land må vara, det är dock stort nog
för att skalderna som sjunga der skola finna åhörare
och beundrare till tusental. Deras sånger ljuda
kring berg och dal; folkets förtjusning är deras
gyllene lön. Den tid har länge sedan runnit ut, då
skalderna voro till endast för att sjunga segersånger
till mäktiga herrskares lof. Barderna hafva med
sånggudinnorna dragit sig undan ifrån stridsfälten för
att till sitt folks hänförelse i skötet af fredliga
idrotters lugn leka på sina harpor. Än tolka de i
toner menniskohjertats dunkla gåta, och hvar och
en som lyssnar finner den lättare att lösa; än prisa
de fosterbygden, och allt kärare blifva oss då dess
vana ängder, dess leende sjöar och dess stolta fjäll;
än väcka de till lif bragdrika minnen från fordom,
och vi lära oss snart deras sånger för att sedan,
äfven vi, sjunga med, och sålunda, lifvade af fädrens
anda, i fulltonig sång svärja frihetens sol en evig
hyllning. Så hafva skalderna gått framför sitt folk
århundraden igenom, och folket grubblar icke oroligt
öfver kommande öden, utan fröjdas af sångens glada
konst. Under sång går dagakarlens arbete lätt, och
skaldernas sånger tränga långt bort till aflägsna
bygder, dit deras namn må hända aldrig hinna. Om
än så skulle hända att skaldens namn vissnar bort i
minnets blomstergårdar, hvad gör det, om endast en
enda af de sånger han diktat lefver qvar hos folket
och sprider lust och glädje ända intill sena tider. --
Det är en skyldighet att påminna sig den tacksamhet
ett folk bör egna sina skalder.

De lagrar skaldekonsten skurit i Sverige äro rika
nog för att med ovansklig ära smycka minnet af våra
älsklingsskalder, som redan lagt sina hufvuden
till hvila. Främlingar förstå icke deras sånger,
men svenska folket så mycket bättre. Storländernas
klassiska skalder, som sjungit för en hel verld, må
sins emellan täfla om hedersställena kring parnassens
kastaliska källa; har än icke verldsryktet tillerkännt
de svenska skalderna en plats derstädes, så kunna
de dock prisa den nornan, som skänkt dem ett rum
i folkets hjertan. »Godt är ett rum, förvaradt i
svenska bröst!»

Ännu stå diktens lunder hos oss i grönskande skrud och
derur klinga nya sånger oss till möte. De skalder,
hvilkas bilder vi denna gång meddela våra läsare,
hafva, om ock i olika mån, gjort sig förtjenta
af »ett rum i svenska bröst»; -- må den blomma,
vi här för dem nedlägga, huru blek hon än må vara,
dock anses som en gärd af den tacksamhet det svenska
folket egnar sina skalder.

På andra sidan Östersjön är den tron upprest, från
hvilken en skaldekonung sjunger för sina tvenne
folk. Tusenfaldigt är den sångens eko. Varm är
Sveriges kärlek till Johan Ludvig Runeberg 
Johan Ludvig Runeberg är född i Jakobsstad i
Finland den 5 Februari 1804. o Efter vid Helsingfors
universitet aflagda lärdomsprof, egnade han sig,
utom författareskapet, åt lärarekallet och var lektor
vid Borgå gymnasium, hvarifrån han för några år sedan
tog afsked. Har professors titel och är kommendör
af Nordstjerne-orden. -- »vår
stora, oafhändeliga besittning i Finland», såsom en
annan skald kallat honom. Här är icke tillfället
att framställa den högvigtiga betydelse Runeberg
äger för vår tids vitterhet. Vi behöfva endast nämna
några af hans dikter för att hjertat skall vibrera
af en mäktig hänförelse. I huru skilda tonarter har
icke den Runebergska sångmön sjungit, alltid lika
skönt, lika rent, lika kraftigt! Han är en man af
djupa studier. Vi åsyfta härmed icke hans kännedom
om antikens klassiska mästare, hvilka han stundom
tagit till mönster, utan egentligen hans förtroliga
bekantskap med det land och det folk, om och för
hvilka han företrädesvis älskat att sjunga. Inom
vår dramatiska litteratur står han oupphunnen genom
»Kungarne på Salamis», en dikt, hvars uppförande
på vår förnämsta scen sannolikt skulle blifva en
triumf för den svenska dramatiken. Den klassiska
tragedien synes hafva varit en bland hans ungdoms
första böjelser, och i alla sina diktskapelser
har han inlagt en dramatisk kraft, som gör att de
framstå lifslefvande för våra ögon. Den som en gång
läst »Kung Fjalar» skall aldrig förgäta den sublima
skönhet, som der öfverväldigar vårt sinne. Man har i
allmänhet ansett denna dikt såsom Runebergs yppersta,
då man tagit i betraktande den djupt genomtänkta och
ända till fulländning väl utförda skildringen af denne
jätte, som skaldens snille manat fram ur den nordiska
fornverldens dunkel. -- Elgskyttarne, Nadeschda,
Hanna, Julqvällen, -- hvilken rad af mästerstycken
ifrån samma hand och samma hjerta! Sveriges folk,
hög och låg, ung och gammal, lyssnar hänfördt till
allt hvad Runeberg sjunger, och ehuru vi ingalunda
tilltro oss att kunna uppställa den skala, hvarefter
hans sånger böra sins emellan jemföras och bedömas,
vilja vi endast erinra om huru »Fänrik Ståls sägner»
vuxit in ibland de dyrbaraste sångarminnen vi lemna
i arf till våra söner. Generationer skola sjunga
de sångerna, och -- kan hända en gång, då krigets
åskor nalkats våra nu så fredade bygder, då våldet
tvingat Sveriges folk att samlas under vapen, att
dessa bilder af okufligt mannamod och dödsföraktande
fosterlandskärlek skola resa sig upp ur grafvarne för
att föra sitt folk till seger och ära. Kan hända då,
att krigarne förtälja vid stockelden för hvarandra
dessa sägner, för att sedan på valplatsen, eldade af
hjeltarnes exempel, »strida sina fäders strid». En
skönare lön har intet folk att gifva sina skalder.

Vända vi åter blickarne till vårt eget land, så se
vi äfven der sångarfanan höjas. Det är i allmänhet
ganska svårt att med bestämdhet anvisa hvar och en
det rum inom samhället honom med rätta tillkommer,
och särskilt är det en konst, som vi sällan funnit
ens hos dem, som upphäft sig till domare, att tilldela
hvarje skald sin rätta plats i sångarnes led. Om vi
ofta fått bevittna huru de allra förnämsta författarne
af vårt lands litteraturhistoria råka i strid med
hvarandra i bedömandet af de skalder, som lefvat
bland redan försvunna generationer, så visar detta ju,
att den ene eller den andre, och sannolikt båda två,
låtit vilseleda sig af sina egna tycken, sin egen
smak, sådan den utvecklat sig under inflytande af
den ena eller andra så kallade vittra skolan. Men så
mycket mera må man då akta sig att hysa


Vittra författare.

          Carl Wilhelm Böttiger.            Johan Nybom.

Carl Wilh. Aug. Strandberg. Johan Ludvig Runeberg. Carl Anders Kullberg.

             Elias Sehlstedt.                  Carl Snoilsky.

alltför stor tillit till den kritik för dagen, som i
nuvarande tid hos oss synes vara så långt ifrån att
hafva hunnit mognad ålder, att den leker blindbock
i allsköns barnslig enfald, eller ock i förtroligt
umgänge och glada lag med sina vänner byter bort
sitt löfte om en ömsesidig beundran. Vi behöfva
dock här icke tänka på de djupa sångarlederna,
utan vilja endast egna vår beundran åt härförarne,
hvilka gå i spetsen för den sånglystna skaran. Huru
omdömena än kunna skiljas åt, torde de dock alla
deruti sammanstämma, att Carl Wilhelm Böttiger
Carl Wilhelm Böttiger är född i Westerås den 15
Maj 1807. Blef student i Upsala 1825, fil. doktor
1888, docent vid Upsala universitet 1834, adjunkt
1839, e. o. professor, i modern litteratur, 1845,
professor, efter Atterbom, i estetik och modern
litteratur, 1856. Öfvertog 1858 professionen i
nyeuropeisk linguistik och modern litteratur, samt
är nu mera professor emeritus. En af de 18 i Svenska
akademien blef han, i ledigheten efter sin svärfader
Esaias Tegnér, 1847. Är ledamot af flere in- och
utländska lärda samfund, kommendör af Nordstjerne-orden
samt riddare af norska S:t Olafs-orden och danska
Dannebrogs-orden. är
Sveriges störste nu lefvande skald. Snart är det ett
halft århundrade sedan de första klangrika tonerna
ljödo från hans lyra, och hoppet om en stor skald har
nu blifvit verklighet. Det är sant, att det endast
sällan förunnas oss att få höra nya välljud från den
lyran, men när detta någon gång sker, då genljuda de
kring hela landet, och svenska sången firar då en ny
triumf. Böttiger har icke blott sjungit mästerstycken
af fulländad form och fägring för de estetiskt bildade
åhörarne och dermed utöfvat ett må hända ännu ej fullt
uppskattadt inflytande på det sångarslägte, som vuxit
upp omkring honom; han har äfven, som få, sjungit
för folket. Man erinre sig huru för några årtionden
sedan svenska folket började sjunga de sånger han
diktade. Det hade långt förut lärt sig musiken af
vindarne, som susa i trädens toppar, af fåglarne,
som sjunga på deras grenar, eller af blommorna, som
vid deras fötter framhviska toner, dem endast naturens
barn kunna höra. Nu sattes ord till den musiken, och
till sena dagar skall folksången bevara minnen från
"en majdag i Värend». Den lärde professorn i estetik
har sålunda icke blott inskrifvit sitt namn i den
svenska lärdomshistorien och lagerkrönts i sångens
vigda tempel - han har äfven sjungit för ett helt
folk.

Det ligger dock i skaldekonstens natur,
att hvar och en
af dess skiftande tongångar har sitt egendomliga sätt
att anslå dem, till hvilkas hjertan den framtränger,
och att sålunda det äfven måste finnas en viss ålder,
en viss grad af verldserfarenhet, en viss höjd af
skönhetssinne eller ett visst djup af känsla, som
företrädesvis tjusas af dess egendomligheter. Hvarje
skald må känna sig tillfreds med den hop, som framför
andra älskar att lyssna till hans sång, och icke
minst den, som i likhet med Carl Wilhelm August
Strandberg (Talis Qualis)Carl 
Wilhelm August Strandberg är född i Stigtomta
i Södermanland den 16 Januari 1818. Blef student i
Lund och har sedan slutet af 1840-talet varit bosatt
i Stockholm såsom skriftställare och är f. n. redaktör
af Post- och Inrikes-Tidningar. Blef hedersdoktor vid
Lunds universitets jubileum 1868. Är en af de 18 i
Svenska akademien samt kommendör af Nordstjerne-orden. 
med frihetsbegär uti
hjertat och svärdsklang i sången riktar sina toner
till den vapenföra ungdomen i landet. Sådant var
hans första uppträdande som diktare, då han deltog
i ynglingarnes vikingatåg, liksom de gamle barderna
med lyran hängande på pansarklädda skuldror. I vekare
toner har han se'n dess förbytt sin sång, men samma
välde utöfvar den ännu som förr. Det är nu länge sedan
han skänkte oss en ny samling af sina skaldestycken,
men spridda sånger hafva gjort, äfven de, sin eriksgata
kring allt landet och gifvit oss hopp om, att de en
gång skola sammanväfvas till ett nytt band af idel
poesi, hvarmed han binder svenska hjertan vid sitt
frejdade namn.

Äfven det är en förtjenst, tillräckligt stor för att
med ovansklig ära pryda sångens söner, att med sitt
folks litteratur på ett mästerligt sätt införlifva
sådana skaldekonstens mästerverk, som ursprungligen
tillhöra andra nationer. Liksom Strandberg har lärt
Sverige förstå och njuta af lord Byrons snille, så
har äfven en annan skald för oss öppnat tillträde
till poesiens yppiga lustgårdar, som evigt blomma på
Italiens klassiska jord. Carl Anders Kullberg 
Carl Anders Kullberg är född på Erikstorp i
Westergötland den 26 Oktober 1815. Student i Upsala
1835. Är f. n. bosatt i Westergötland. En af de 18
i Svenska akademien samt riddare af Nordstjerne-orden.
hade redan
genom dikterna »Qvinnans skapelse» och »Sonetter
till Julia» eröfrat parnassens lager, då han
genom sin diktsamling förvärfvade sig rykte för en
klangrik konstfärdighet äfvensom en djup och mäktig
känsla. Fulländningen af Kullbergs konstnärsskap
framstod dock egentligen med den episod ur Torquato
Tassos »Befriade Jerusalem" som skildrar Armidas
ö. Väl ägde vår litteratur förut en öfversättning
af detta skaldeverk, men den hade redan fallit i
glömska, och först sedan Kullbergs fulländade verk
lemnats i allmänhetens händer kan hon säga sig hafva
blifvit hänförd af Tassos tjusningskraft. Men ett ännu
mödosammare värf åtog han sig då han för oss tydde
de toner, »näktergalen från Ferrara» sjungit. En
öfversättning af ett sådant verk som Ariostos
praktfulla riddar-epopé »Den rasande Roland» är, då
den såsom här är utförd af mästarhand, en varaktig
ärestod, som af kommande åldrar skall smyckas med
friska kransar af tacksamhet och beundran.

En gång har denne skald sjungit om en annan:

 "Till sömns du sjunger hjertats vilda frågor 
 Och binder trotsig på din sångarkrans; 
 Du blef ej skapt för nordens kalla zoner, 
 Du lefver blott och brinner uti toner."

Det var Johan Nybom, Johan Nybom 
är född i Upsala den 8 December 1815.
Blef student derstädes 1885.   Är f. n. bosatt i 
Westerås. som då ännu »band på sin
sångarkrans». De hafva ej hunnit vissna, blommorna
deri, ehuru handen synes hafva tröttnat att infläta
nya. Nyboms sånger ljuda mäktigt och hänförande likt
bruset af ett vattenfall, som på sin färd stänker
omkring sig ett skum af skimrande perlor. Hans sångmö
bär, som förr Jeanne d'Arc, svärdet i den ena handen
och frihetsfanan i den andra, och svenska folket,
som af gammalt älskar dessa sinnebilder, vet också
att räkna Johan Nybom ibland sina älsklingsskalder.

Menniskosinnet begär ombyte. Deraf kommer, att samma
öga, som nyss i naturens sköte med undran följde
kataraktens vilda fall, i nästa stund kan finna behag
i den förfinade konst, som

 "... låter fritt små fontäner spela 
 I lust och solljus och tillförsigt."

Med dessa ord har Carl Snoilsky Grefve 
Carl Johan Gustaf Snoilsky är född i
Stockholm den 8 September 1841. Blef student i Upsala
1860. Aflade kansliexamen 1864. Ingick sistnämda år
såsom extra-ordinarie i finans-departementet. Var
under åren 1865--66 attaché vid svensk-norska
beskickningen i Paris. Utnämdes till andre sekreterare
vid utrikeskabinettet i Stockholm 1866. Är riddare
af åtskilliga utländska ordnar. gifvit en liten bild
af sin egen sång. Den yngste ibland våra skalder,
har han dock redan hunnit inrista sitt namn i
svenska vitterhetens häfder, och får man rätta sina
förhoppningar för framtiden efter den utveckling hans
diktning vunnit sedan dess första framträdande på de
villovägar dit Heine lockat så talrika imitatörer,
så torde vi vara berättigade att i honom helsa en
sångare af löftesrik begåfning. Konstnär är Snoilsky
framför allt. Han har hittills gifvit sitt land endast
smärre dikter, men ehuru de vid en flygtig blick kunna
synas strömma fram som en källa öfver gräsets rosiga
bädd, visa de sig dock vid närmare skärskådande vara
ett springvatten, som i sitt sommarregn röjer ett
konstens verk. De allra flesta af hans dikter äro
små stycken af mästerskap, hvilka väl icke förvåna
oss genom någon eldig fantasi, men som komma oss att
beundra sin helgjutenhet och qvickhet, under det att
språket tyckes liksom glädja sig åt sin egen elegans.

Skaldekonsten kallades fordom den glada vetenskapen,
och ännu är det visst, att, liksom vårsolen framkysser
blommor under smältande drifvor, så kommer ock sången
glädjens blomster att gro i jordens mull. Hvad det är
lustigt att lefva när rundt omkring oss ljuda sånger
af idel glädje och gamman,

och hvilken härlig lott att med några friska toner
kunna öfverrösta lifvets skärande missljud! Det
vandrar der ute på våra bygder ett slägte, som har sin
egen stora betydelse för folkets glädje. Hvarhelst
byspelmannen visar sig, der blifver genast fröjd
och lust; stora och små, gamla och unga samla sig
omkring honom, och åt hvar och en har han en ton,
som sprider glädje till hjertat. I hopp om att ej
missförstås, ville vi väl kalla Elias Sehlstedt
Elias  Sehlstedt  är född   i  Hernösand den 8
December 1808.   Blef student i Upsala och ingick i
tullverkets tjenst, derinom han 1852 nådde befordran
till tullinspektor vid Sandhamn.    Tog afsked 1869
och är nu bosatt i Stockholm. en
sådan byspelman i stort, som går kring land och rike
och sjunger och spelar. Det är också ett triumftåg,
der hyllningen minsann icke uteblifver. Sjelf går
han der helt sorglös och tänker visor; i sin sång
har han den mest trofasta vän i verlden, och andra
vänner komma honom öfverallt till mötes. En gång när
den gamle välbekante byspelmannens toner tystnat, och
folket förgäfves väntar på att han skall återkomma,
då blifver glädjen förstämd, och hvad han uträttat
der i byn, det framgår tydligt ur den gråtögda frågan:
»hvem skall nu ställa till en roliger dans?»

*

I sagans verld ligger en ö,

 "... der allt, hvad jorden sig som skönt har tänkt,
 Herrska får, af tiden evigt oförkränkt."

Äfven poesien har sin lycksalighets ö, som det väl
ej förunnas jordens barn i allmänhet att nalkas, men
skalden är den Zephyr, som på starka vingar sväfvar
med oss öfver dess paradisiska nejd, så att vi, om
ock på afstånd, dock förnimma de underbara välljud,
som uppstiga derifrån. Der är evig vår.

 "Allting åldras -- blott Diktens panna
 Ristas aldrig af flydda år;
 Tidens hjul lockar hon att stanna;
 Sjelf är hon jordens och hjertats vår.
 Viljor gifvas, som aldrig hisna;
 Känslor gifvas, som aldrig vissna:
 Bragd och sång deras tolkar bli.
 Lifvets makter må vexla, brista,
 Men dess första bli ock dess sista
 Tro, och kärlek, och poesi!"

C. S-e.



Skall det vara en pris?

Föreställ  eder: att för närvarande tobaken vore
okänd bland de »nödvändighetsartiklar», hvilka nu
till sådan myckenhet   införas   från   främmande
länder;  att den menskliga uppfinningsförmågan ännu
aldrig sysselsatt sig med att uttänka nya former
för de underliga pjeser, som man benämner snusdosor;
att ännu aldrig ur någon ficka uppdragits en kulört
näsduk och att aldrig någon näsas rena intentioner
blifvit förderfvade och qväfda genom nervskakande
nysningar i följd af det för luktorganet giftiga,
för skönhetssinnet vidriga, mot   all   renlighet
fiendtliga och för välbefinnandet obehöfliga pulver,
som kallas  snus -- skapa eder, ärade läsarinna
och läsare,  en lefvande föreställning härom,
en så lefvande, som om ni aldrig kännt röken från
en pipa eller hört den betecknande knäppen på ett
snusdoslock!   Föreställ eder vidare en familjkrets
af  intelligenta   och älskvärda menniskor,
sittande kring   lampan, läsande   en   intressant
bok, genomögnande de färskaste   tidningarne
eller   samtalande   om   något  ämne för dagen.
Meningsutbytet är ytterst lifligt, infallen och de
skämtsamma   anmärkningarna  jaga   hvarandra,   ni
är  sjelf en intresserad deltagare i det angenäma
samqvämet.    Plötsligt ser ni   en   person   --   ni
vet  ej hvarifrån han kommit -- med betänksam   uppsyn
sticka ned ena handen i fickan och taga fram en liten
ask med afrundade hörn, hvars ändamål ni förgäfves
söker  gissa.    Med   en  ännu  allvarligare min
knäpper han  med pekfingret ett par gånger på den
underliga pjesens lock,   hans   näsborrar   vidga
sig   som på en häst, då denne på   afstånd   vädrar
kamrater  eller hör  smällen  af en piska, pannans
veck   bli   allt   djupare och  mera bestämda,
liksom ville de knipa om och hålla qvar allt hvad
verlden äger storslaget  och djupsinnigt -- med ett
ord, han gör förberedelser som berättiga er att vänta
någonting storartadt.    Nåväl, han öppnar   locket,
på hvilket  han knäppt, stoppar  ned tummen och
pekfingret,   griper   girigt   om   en nypa svart
pulver och super det i ett långt, eftertryckligt
och njutningsfullt andedrag upp   i   näsan ...
Det   far   liksom   en glimt af intensivt ljus
genom   hans   ögon,  vecken i pannan utjemnas,
allvaret viker för en triumferande min, liksom hade
han utfört en handling, som   återställt   
jemnvigten   i   Europa; ännu tre, fyra gånger, kanske
fler, trubbar han i kraftiga slag till sin näsa med de
sammannypta fingrarne och utstöter ett par harklande 
hm, hm!, derpå   drager   han   upp   en  kulört
näsduk, med hvilken han åter försätter näsan i dess
ursprungliga läge, och paroxysmen är dermed öfver --
allt är fullbordadt ...

Tror ni nu, under de förutsättningar, om hvilka vi
förut kommit öfverens, att ni i hela vida verlden
kan få se någonting löjligare än en sådan der herre
i hans snusningsstund! Och
skulle ni, om ni plötsligt för första gången finge se
en herre med känsla och öfvertygelse förrätta en sådan
operation, kunna afhålla er från det hejdlösaste
skratt?

Det allmänna snusandet och fnysandet och frustandet
omkring oss, det oupphörliga knäppandet med
snusdoslock och det ständiga fladdret af kulörta
näsdukar har så vant oss alla vid snuset och
snusandet, att alltsammans för oss nu mera ej har
större betydelse än -- en pris snus. Denna vana har
ock gjort, att en snusare nu är en mycket välkommen
gäst äfven i det finaste sällskap och ej mer behöfver
gå ut i förstugan, när han känner behof af att stöta
tummen och pekfingret mot ansigtets mest framstående
del. Fastän alla ännu ej begagna snus, så kan dock i
viss mening påstås, att alla äro snusare. Redan det,
att vi ej mer finna snusandet löjligt, bevisar att
vi till en del äro snusare sjelfva.

Trafiken mellan dosan och näsan underhålles på många
olika sätt, hvart och ett i viss mån afspeglande den
individuela karakteren.

Några snusa ryckvis och då med feberaktig häftighet,
liksom ville de godtgöra en försummelse. Man har
gjort den observationen att dessa begagna mycket
starkt snus -- ett svartgult tobaksmjöl, försatt med
nålsudds-essens.

Andra gå så cirkladt och elegant till väga, som om
de befunne sig i en budoar i färd med att för ett
dyrkadt föremål presentera sitt hjertas innehåll,
instufvadt i de konstmessigaste fraser. Deras snus
är starkt parfymeradt.

Somliga verkställa snusandet med samma allvar och
grundlighet, som om de hade plats vid konungens
rådsbord och afvägde landets öden. Det är vanligen
»Rappe» eller »grofsikt» eller »grefvens blandning»,
hvarmed de traktera sin näsa.

För många är det vanliga nypsnusandet en öfvervunnen
ståndpunkt. Deras näsa dyker i stället glupskt
ned i dosan och anställer der kalas under en
snörflande taffelmusik. Dessa njuta af vanlig simpel
»bondrappe».

Andra, som till hälften skämmas för snusandets
snuskighet, men ej kunna neka sin kära näsa det ampra
retmedlet, mata henne med sked. Elegantare kan man ej
gerna vara, helst om skeden, såsom förhållandet är
med den, som underhåller den högre lifsverksamheten
i en viss respektabel presidentnäsa, består af en
näktergalsnäbb med ett skaft af konstarbetadt guld.

Med ett ord: snusandet, i sig sjelft en så simpel
sak, företer en evig serie af variationer. Den
magre snusar icke på samma sätt som den fetlagde;
den tröge icke såsom den liflige; den glade icke
såsom den sorgsne och den långe icke såsom den korte.
Per skrattar och snusar, Pål snusar och gråter.

Snusdosan är, kan man säga, den stora centralpunkten,
der alla stora intressen sammanlöpa och finna
sin näring. Hon saknar icke heller sin politiska
betydelse, ty hvad form hon än må hafva, är hon
dock till sin natur en sann demokrat och hon är
alltid villig att öppna sitt lock i de republikanska
idéernas tjenst: man ser sålunda ofta att personer,
som aldrig med sked skulle vilja äta ur samma tallrik,
dock utan betänkande snusa ur samma dosa!

Snuset har äfven spelat en betydande roll i
intelligensens tjenst, och ho vet huru många af
mensklighetens lyckliggörande och stora idéer hafva
den anspråkslösa tingest, som kallas snusdosa, att
tacka för sin tillvaro!

Qvickheten, säger Bulwer, är som aromen af en frisk,
god pris snus: man blir deraf upplifvad och glad och
mera tillfreds med verlden och sig sjelf.

Men om i England snuset är som qvickheten, så är dock
på andra håll qvickheten icke som   en pris snus.
Den vore då ej så sällsynt.    Stode  snuset  och
qvickheten i något förhållande    till   hvarandra,
skulle man icke oftare påträffa   tomma   hjernor
än tomma snusdosor.

Utan att hvarken vilja medgifva eller bestrida
snusets inverkan på hjernans funktioner, kunna vi
dock ej frånkänna det så pass mycket inflytande på
den menskliga intelligensen, som inrymmes i begreppet
näs-vishet. Bland honnett folk har väl ingen gerna
nog hård panna att begära t. ex. ett öre, allra
minst af främmande personer. Men hvilken snusare,
med aldrig så honnett ambition i öfrigt, har nog
styft ben i näsan att i behofvets stund icke till
äfven en obekant framställa den gamla prisfrågan:
»Ursäkta, ni begagnar väl inte snus?» Detta vill säga
det samma som: var så god och ge mig en pris! Om vi
ej kunna hindra oss ifrån att räkna snusandet till
de löjliga bruken, så äro vi likväl långt ifrån att
vilja gyckla öfver den olycka, hvilken bäres af den
snusare som saknar snus. Näsan, länge tyranniserad,
blir slutligen tyrann och hämnas grymt. Vi hafva sett
eljest lugna och angenäma menniskor uti en sådan
belägenhet bli både ytterst oroliga och ytterst
odrägliga och olyckliga.


Skall det vara en pris?


Ursprungligen användt såsom läkemedel, blef snuset
snart allmännare begagnadt som lyxartikel; nu har det
stigit till anseendet af nödvändighetsvara. Redan
de första af sextonhundratalets fullväxta och
förnäma näsor i Frankrike, Spanien och Italien
blefvo passionerade för snusdosor, och från första
stund blef snusandet en af vördig presterskapets
svaghetssynder. Påfven Urban VIII, en sträng herre,
som bland kyrkans tjenare ej ens ville veta af något
snusförnuft, slungade bannstrålen mot hvar och
en som i kyrkan öppnade ett snusdoslock.

En ännu mera betydande historisk personlighet,
nämligen Frankrikes konung Ludvig XIV, var också en
tobakens och snusets afsvurne fiende. Hans hofmän
måste afstå från begagnandet deraf, och detta, säger
krönikan, kostade hertig
d'Harcourt lifvet. För att undgå hans öde läto
hofherrarne göra sig ihåliga  käppknappar, hvarigenom
de under promenaderna omärkligt kunde inandas doftet
af det deri förvarade snuset. Det är ej ovanligt att
konungars döttrar, liksom döttrar i allmänhet, i vissa
stycken hafva andra åsigter än deras fäder. Så var det
äfven med Ludvig XIV:s döttrar, hvilka hade sina egna
små snusdosor, dem de söta prinsessorna i hemlighet
begagnade och hvilket hade till följd, att snusande
blef ett fruntimmersmode i Frankrike, hvilket längre
än vanliga moder der bibehöll sig. Detta bruk kostade
en af Frankrikes kronprinsessor lifvet. En svart
misstanke föll på jesuiterna för att hafva blandat
förgift i prinsessans snus -- misstroendets gift ingöts
dermed i hvarje näsa och efter den tiden snusade
man mer försigtigt ur andras dosor. Detta mord är nu
glömdt, och dosan har åter blifvit gemensam egendom.

En historisk händelse öppnade engelsmännens näsor för
snuset. När Wilhelm af Oranien besteg Englands tron,
kommo nämligen snusdosor och kulörta näsdukar i bruk
äfven bland de spleensjuka öborna. En annan historisk
händelse gaf snusandet riktig fart derstädes. År
1702 tog engelska flottan i Port St. Mary vid Cadiz
flera tusen tunnor spanskt snus. Matroserna snusade
och nöso, nöso och snusade, så det sjöng i skrofven,
och sålde äfven snus för orimligt billigt pris till
schackrande judar, hvilka genast drogo försorg om
dess spridning bland en nyshungrig mensklighet.

Snuset spred sig hastigt. När tyskarne hörde
fransmännen nysa, ropade de »Gud, hjelp!», och till
gengäld kunde de artiga fransoserna väl ej bjuda
mindre än »en pris». I Tyskland fann snuset en mängd
för sig enkom skapade näsor, der det genast blef
hemmastadt. Öfver Östersjön flög det till norden, der
det fann en bundsförvandt i det »hårda klimatet»
och den »karga naturen» och nu mera blifvit oumbärligt
för det allmänna såväl som för den enskilte. 

Stora män
hafva också föregått med uppmuntrande exempel. Fredrik
den store i Preussen var stark snusare, men hyste
för egen del suveränt förakt för snusdosor. Han
fann det vida beqvämare att bära snuset löst i sina
fickor. Derigenom fick han också ha sitt snus i
fred för andras fingrar och beredde sig dessutom den
fördelen, att med minsta möjliga möda kunna låta sin
näsa disponera öfver största möjliga qvantitet. Konung
Georg II i England tyckte, så äkta snusare han än var,
icke heller att en dosa var tillräcklig för mer än en:
han tillät aldrig någon att snusa ur sin.

Många ryktbara snillen äro ock kända som stora
snusare. Så -- för att endast vester ifrån anföra några
exempel -- var förhållandet med Pope och Swift. Addison
hade en verklig passion för allt hvad snusdosor hette
och Gibbon omtalas såsom en af sin tids väldigaste
snuskonsumenter.

Med så stora föredömen för ögonen törs
jag kanske fråga: skall det vara en pris?

E-g.



Längtan.

Säg, hvi slår du så, mitt hjerta, 
Säg, hvi du så brådtom har? 
Denna dolda, tysta smärta, 
hvadan kom den, när och hvar? 
Denna orons eld, som flammar 
i din kammar', 
säg mig hvarifrån den stammar? 

Svara mig, mitt hjerta, svara, 
hvarför du alltjemt dig rör? 
Är det väl af vana bara? 
Kanske rår ej du derför? 
Denna längtan, hvadan är den? 
Hvarför tär den 
dig, när du så troget bär den? 

Har du ingen fröjd på jorden? 
Fins ej hoppet ännu qvar? 
Är du, som en biltog, vorden 
öfvergifven? -- Gif mig svar! 
Du på känslor ej plär spara: 
hjerta, svara, 
huru vill du dig förklara? 

Se, då hviskar hjertat sakta: 
Till mitt rena ursprungs hem 
att dess klarheter betrakta 
och förädlas utaf dem 
till det värde, jag mig tänkt har, 
jemt jag längtar, 
jemt jag rör mig, jemt jag trängtar! 

Derför jag så troget klappar 
för att slippa in en gång. 
Trånaden mig ej förslappar, 
blefve väntan än så lång. 
När jag se'n till klarhetsljuset 
nått från gruset, 
då är jag i Fadershuset. 

J. A. B--n.



Den svarta kappan.

Skiss från 1722.

Af 

Claude Gerard.

I den lyckliga tid, då min ålder ännu kunde betecknas
med en enda siffra, "då lasten var en hexa och sorgen
snart försvann", var jag med mina föräldrar på besök
hos nära anförvandter i en prestgård i Skåne.

Minnet af en stor, vacker trädgård, lummiga akacier,
mjuka, gröna gräsmattor, vackra beqväma rum under
ett anspråkslöst halmtak, skaror af kalkoner, ankor,
gäss och påfåglar, vaktade af den lilla "däkan",
"ellingatösen" med sitt hvita "huckle", knutet i
nacken, ligger ännu tydligt inom mig, men klarast af
allt ligger hågkomsten af ett hemlighetsfullt emblem,
som satt öfver ingången till det hus, der vi voro
gäster.

Det var en hjort, skulpterad i ek, mellan hvars stolta
greniga horn en tupp var stående, och tuppen höll en
gyllene ring i näbbet.

Helt naturligt väcktes min barnsliga nyfikenhet af
dessa sinnebilder, och jag frågade alla, jag mötte,
med ifver och enträgenhet, hvarföre dessa figurer
prydde husets port och hvad de kunde betyda.

Ingen brydde sig om att gifva mig något besked
i detta fall, och det var först då jag lyckats
göra mitt intresse och min nyfikenhet förstådda
af en något döf onkel -- en gammal ungkarl med ett
mildt och vänligt ansigte, hvilken rökte sin pipa,
sittande på ett gungbräde utanför förstuguqvisten, -- 
som denne tog mig på sitt knä och berättade mig, att
en mycket ärevördig, klok och för sin tid bildad fru,
hvilken varit min farfars farmor, hade låtit göra de
der bilderna och ditsätta dem till ett minne af
sina tre männer, hvilka alla lefvat och dött i detta
hus, och hetat Hahne, Hjort och Ring.

Med det samma lärde han mig, att ett namn, som genom
sekler bevarats godt och ansedt, vore en skatt, som
jag heligt och samvetsgrant borde vårda, och tog mig
slutligen med sig in i "dagligstugan", der han ur ett
gammalt ekskåp framtog några gulnade papper, hvaraf
han utvalde ett, hopfästadt som ett häfte, brunt som
ryssläder och fullskrifvet med så kallad svensk stil,
hvilken för mig var lika obegriplig som grekiska.

Det var en dagbok, skrifven för nära hundrafemtio
år sedan af den gamla frun, hvarom han talt, och
deri hon bland annat till sin "herr faders heder"
berättar, att han var "den
stora ambassaden till Köpenhamn följaktig 1680,
då högtsalig hans maj:t kung Carl XI:s brud och
gemål, den höga Sveriges drottning Ullrica Eleonora,
glorvyrdigst i åminnelse såsom kongl. dansk prinsessa
afhemtades"; och vidare, att hon sjelf "med den flit
och sorgfällighet blef hållen att läsa och lära,
att hon vid åtta års ålder läst Bibeln tvänne gånger
igenom samt, utom Catechesen, många konung Davids
psalmer utantill kunde, och dertill informerades i
alla den tiden för en flicka brukliga och anständiga
nättheter".

Allt det der intresserade mig emellertid icke mycket,
ty det är konkreta begrepp och icke abstraktioner,
som barnets sinne lifligast uppfattar; summan af
den gamla damens förtjenster var i mina ögon hennes
sinnrika påhitt att föreviga minnet af sina tre
följeslagare genom detta lifvet.

Förhållandet har sedan blifvit omvändt, och det gamla
emblemet har, bredvid dagboken, endast spelat samma
roll som den träkloss eller det band man fäster vid
en nyckel för att icke förlora den, det blef en kula
i mitt minnes radband, ingenting annat.

De lexor i historien, hvilka vi som barn proppa i
vårt minne liksom dem vi få i kristendomen, gifva
oss vanligen en mycket inskränkt och ofta förvänd
uppfattning af ämnet, och i båda dessa afseenden
behöfva vi sedan beriktiga våra omdömen; det händer
då icke sällan, att föremålen helt och hållet ändra
färg vid det egna vakna förnuftets eller rättskänslans
granskning.

Dessa styfva och brungula pappersblad, som nu ligga
framför mig, der den gamla frun på sin tids tunga,
gudfruktiga och stränga språk nedskrifvit sina öden
och intryck, gifva mig en oväntad idé om uppfattningen
af det elände, den nöd och hjelplöshet, som Carl XII,
"Sveriges störste son", hade dragit öfver Sverige.

Jag läser mellan raderna af hennes lojala och
undergifna tröstegrunder och förhoppningar på en
bättre tid hennes harm och missnöje, hvilket alla
delade, hennes mod och patriotism, under det hennes
tretton- och fjortonåriga söner hjelpte till att
fördrifva danskarne ur landet omkring henne; och jag
ser förödmjukelsens rodnad på hennes kind, då hon i
korta och kärfva ord tackar Gud för freden. (Nystad
1721.)

Redan i dessa gömda och anspråkslösa rader, skrifna
af en qvinnas hand, spåras den reaktion i tänkesätt
och statsförfattning, som sedan gjorde den kommande
tiden så händelserik och orolig; och striden mellan
föreställningen om majestätets helgd -- skimrande ännu
ifrån den siste envåldskonungens fallna krona -- och
folkets vaknande rätts- och frihetsbegär lyser igenom
den hemlighetsfulla anekdot eller familjehistoria,
som hon i svaga och otydliga konturer här tecknar,
och hvilken jag nu ville söka att återgifva.

Det är emellertid icke alltid, då föreställningen
och fantasien förena sig med minnet af historiska
eller verkliga tilldragelser, som man följer den
kronologiska ordningen, ty vissa händelser, vissa
tidpunkter förefalla oss närmare, andra längre
tillbaka, än de i sjelfva verket äro.

Vanligen finna vi vid en ytlig och hastig blick derpå
liksom en tung och förvillande dimma lägga sig öfver
föremålen; de dyka upp derur som hemlighetsfulla
andar, på hvars verkliga tillvaro vi knappt tro;
de äro så långt bort, att deras ord och handlingar,
deras lidanden och fröjder icke hinna vårt hjerta,
knappt nog vår uppfattning; men allt som vi gifva oss
tid och tålamod att dröja vid dessa bleka skuggor,
att fasthålla blicken på deras matta drag och lyssna
till de afbrutna och korta upplysningarne om deras
öden, så ljusnar denna dimma, de närma sig allt mera,
de blifva tydliga och friska, de återfå färg och lif,
de äro uppståndna och gruppera sig rundt omkring oss;
vi höra hviskningen af deras röster och slagen af
deras hjertan, vi känna deras andedrägt fläkta på
vår kind, se deras blickar lifvas, deras rodnad,
deras tårar och deras leenden ... De långa åren äro
flydda, seklernas mörka hoppackade moln äro skingrade
för fantasiens makt och elden i vårt eget hjerta;
grafvens skuggor, glömda längese'n, blifva på en
gång våra marionetter och våra herrskare.

Så gick det åtminstone mig vid läsningen af den gamla
stammodrens flygtiga och summariska anteckningar om
tvenne af hennes barns korta och dunkla lefnadsöden.

*

Konung Carl XII var död och "hans oförvägna envishet
hade störtat Sverige i djupare förderf, än att det med
förnuft och menniskohand åter kunde upphjelpas". 
Nic. Tessin i rådet 1721.
Sedan han förslösat sitt lands krafter och blod
i det olyckliga fortsättandet af ett krig, hvars
utgång ingen mer än han betviflade, sedan han i
femton år stannat som ett nådehjon i ett annat rike,
hvarifrån han likväl enväldigt ville styra sitt
eget, återkommer han ändtligen till sitt eget land,
"medförande ingenting annat, än sitt gamla mod och
sitt svärd", säger Mellin med naiv beundran.

Detta arma, utblottade land, hvars tålamod och trohet
endast kan förliknas vid dess konungs egensinne, och
vanmäktigt af hunger, krig och pest, återsåg honom
blott för att få erfara följderna af de sinnrika
finansoperationer, som utpressade dess sista
tillgångar.

Den konung, hvars ungdom förflyter i vilda, att icke
säga vanvettiga, lekar och äfventyr, som öfvar sig,
likt en slagtardräng, att halshugga kalfvar och
får och anser äran bestå i sina nervers och näfvars
styrka och sin förmåga att trotsa smuts och kylaSe 
Fryxells berättelser.,
hvars mannaålder användts att förstöra frukterna af
halftannat århundrades blod och segrar samt störta
sitt land, som då var det mäktigaste rike i norden,
i en vanmakt, hvarur det aldrig mer kunnat resa sig
till någon politisk betydenhet, denne kung besjunger
och beundrar man likväl, och vi yfvas ännu i dag öfver
ett mod (en stridslust), som snarare borde komma oss
att fälla tårar af blod och harm.

Vi resa stoder och fira minnet af vårt fall och
vår förnedring i historien, och glömma konungens
brottsliga sjelfviskhet, för att beundra mannens
gudsfruktan och återhållsamhet och framförallt
slagskämpens ihärdighet och mod.

Vi glömma den stora grafven vid Pultava och de 19,000
fångna svenskarne i Rysslands ödemarker för att minnas
Narwas seger, der kung Carl befaller att skona de
flyende ryssarne,
af fruktan att icke finna flere fiender att slåSe 
Fryxells berättelser.,
och likväl hade denna seger endast samma verkan
och betydelse som den första vinsten för den unga,
oerfarna spelaren.

En fransk skriftställare säger om Victor Hugo, att
han till ytterlighet äger hos sig förenad alla den
franska nationens fel och förtjenster, och att det
är derföre han i så hög grad väckt sina landsmäns
beundran, innan han öfvergick till en karikatur.

Må hända kan man på samma sätt förklara svenskarnes
dyrkan af Carl XII:s minne.

Han har genom skalderna blifvit en Orlando Furioso,
en Cid Campeádor, hvars bild passar väl i sagan och
sången, och vi göra kan hända bäst i att endast som
sådan återkalla hans hågkomst.

Det är i Augusti 1722. Året förut hade ändtligen
landet fått fred; "men hvilken fred! De rikaste
provinser, utan hvilka riket ej ens ägde sin brödföda,
voro i fiendernas våld, och i stället för det fordna
herraväldet öfver Östersjön kunde Sverige icke ens
skydda sina egna kuster mot czarens flottor, som
ifrån forna svenska hamnar hotade den gamla svenska
hufvudstaden" Malmströms politiska historia..

Kringskuret, plundradt och vanmäktigt, blödde nu det
arma landet för sin konungs hjelteära och bekräftade
historieskrifvarens summariska slutreflexion vid
uppräknandet af alla dess förluster: "Den som icke
mera kan hjelpa sig sjelf, eller åtminstone bjuda
till att hjelpa sig sjelf, den vill, den vågar ingen
annan hjelpa."

*

Utanför vestra gafveln af Bäckaskogs gamla kungsgård
i Skåne sutto en eftermiddag tvenne unga män på den
fina gräsmattan i skuggan af en väldig bok, hvars
täta grenar sträckte sig ända in till muren.

Det fordna Bernhardinerklostret vid Ifösjöns strand
och det nuvarande eleganta jagtslottet, i hvars
omgifningar konung Carl XV jagade hjortar och rådjur,
ägde år 1722 hvarken det anseende eller de rikedomar
det hade i den gamle, olycklige biskop Andreas'
tid, eller våra dagars komfortabla lyx; det var helt
tarfligt och dystert och anslaget till boställe åt
öfversten för Södra Skånska Rytteriet.

För tillfället var här emellertid ovanligt lifligt
och bullrande, ty konung Fredrik I hade på sin resa
genom landet här sammanträffat med det från utlandet
återkomna riksrådet Wellingk och gästade nu sedan
tvenne veckor det gamla Bäckaskog.

De båda unga männen, utsträckta på gräset nedanför
slottet, voro emellertid alls icke bullersamma, ty
den yngste, kornetten Ove Ramel, en liten mörkhårig,
liflig, spenslig och vacker yngling, tycktes vara
försänkt i sömn, och den andre, löjtnanten vid
rytteriet Arvid Hahne, stirrade tyst och dyster ned
på det klumpiga fästet af sin stora sabel, hvilken
låg tvärs öfver hans knän.

Ingendera var mycket öfver tjugu år, men Hahne,
hvilken redan nio år förut som en tretton års gosse
varit med ibland Stenbocks "Getapojkar" och hjelpt
till att fördrifva danskarne ur Skåne, stridt i
Pommern och Liffland och varit fången i Danmark,
syntes med sina breda axlar, sin resliga gestalt,
sin bruna väderbitna hy, sin djerfva hållning och sina
lugna och kloka mörkblå ögon äldre, än han verkligen
var.

Han hade vid återkomsten blifvit inskrifven som
löjtnant vid ett af de regementen, sammanrafsade af
landets sista krafter, hvaraf Carl XII bildade den
armé, hvarmed han ville eröfra Norge, och i detta
ögonblick tillhörde Hahne den kommendering, hvilken
utgjorde kung Fredriks hedersvakt vid Bäckaskog.

Ramel deremot hade, märkvärdigt nog under denna tid,
aldrig luktat krutrök och aldrig vexlat hugg, annat
än på fäktsalen, och medföljde nu som drabant kung
Fredriks icke särdeles talrika svit.


De unga männen voro för resten båda skåningar,
lekkamrater, vänner sedan deras första barndom
och hade nu återsett hvarandra efter flera års
skilsmessa.

Denna tid fanns ingen manlig ungdom i landet,
barnen måste med ens öfvergå till mandomens hårda
och bistra allvar och lidande; de skägglösa läpparne
vänjde sig af med att le, för att i stum och våldsam
smärta tryckas samman under de mångfaldiga lidanden,
som slagfält och fångenskap, köld och svält, nöd och
sjukdom åstadkommo.

Vid tjugutre år var man redan en veteran; att man
hunnit till denna ålder var ett tillräckligt bevis,
åtminstone på en utomordentlig fysisk styrka.

Den orimliga företeelsen af en femtonårig
envåldskonung medförde i sina konseqvenser händelser
och förhållanden, som synas oss ofattliga och komma
oss på den tanken, att menniskonaturen antingen sedan
Carl XII:s tid undergått en himmelsvid förändring,
eller också ordens betydelse i beskrifningen derom;
det vissa är åtminstone att, som Fryxell säger,
hans styrelse "blef en pinohistoria för samtiden att
genomlefva, och för efterverlden att genomläsa".

Alltnog: Hahne, till det yttre en härdad, allvarsam
och jättelik krigare, men jemnårig med våra nyss
utexaminerade kadetter, var i sitt sinne lika oskyldig
och blyg som en jungfru, och om man i detta ögonblick
kunnat ana orsaken till de oroliga slagen af hans
hjerta inom den gula elghudströjan, så skulle man
fått bekräftelse derpå.

"Det var böfveln, hvad kungen dröjer länge vid
bordet i dag, det blir för sent att jaga", sade Ramel
gäspande och reste sig upp på armbågen.

"Hans majestät brukar annars icke försinka sig,
då det är fråga om dylikt", svarade Hahne likgiltigt.

"Nej, men ser du hela denna resa är egentligen en
jagt, som -- jag likväl fruktar är misslyckad."

"I hvad fall skulle hans maj:t icke haft framgång
tycker du?"

"I att fånga hvad han sökt ..."

"Hvad menar du då?"

"Jag menar folkgunsten, ty det är ingenting annat,
än den, kungen farit ut att söka efter."

"Men nog älskar man kungen, åtminstone för fredens
och drottningens skull ..."

"Åhja. Man älskar honom som en fågel i bur; men kungen
börjar finna gallret allt för trångt ..."

"Det tycker också jag, att det är ... en kung ska'
vara kung ..."

"Visserligen; men med mått och reson likväl", sade
Ramel hviskande och såg sig omkring.

"Det hörs, att du är uppfödd bland herrarne i
Stockholm under den der nya uppstudsigheten ... Om
du hört gevärselden och gamle Stenbocks kommandorop
och varit med kung Carl i Norge och stridt under kung
Fredrik som arfprins emot den tappre öfverste Kruse
vid Höland och sett kungen som generalissimus öfver
hären, så tänkte du icke på annat, än att tiga och
lyda som en ärlig krigsman ..."

"Och hvart hafva vi väl kommit med att tiga och
lyda? ... Jo till undergång och förderf ..."

"Vi hafva gjort vår pligt", sade Hahne tvärt,
tillspände läderkopplet bättre omkring lifvet och
steg upp.

"Vet du, att jag tror herrarne der inne hafva mycket
att tala om, som man i Stockholm gerna skulle vilja
lyssna till, om man kunde", återtog Ramel med samma
hviskande röst.

"Det är grefve Wellingk och den hessiska ministern,
som äro inne hos kungen ..."

"Det är tyskarne allesammans, och om jag icke bedrar
mig, är det baron Ranck som för ordet ... Jag gick
för en stund sedan nedanför fönstret och hörde hans
röst, men man stängde rutan i det samma, och jag
förnam endast ett par ord .. ."

"Det hade varit mera passande att du icke förnummit
någonting ... Jag tycker icke om din nyfikenhet och
talträngdhet, Ove, den för dig och andra i förderf
till slut ..."

"Var lugn du, jag vet nog både när jag ska' tiga och
tala ... Hvarföre har man väl fått ögon och öron,
om man icke skulle bruka dem ... dessutom börjar
det bli förbannadt enformigt att ligga här nere på
landet, utan annan sysselsättning än att springa efter
rapphöns och bondtöser.... Det är nu på tredje veckan
sedan vi kommo hit, och ännu tycks kungen icke tänka
på uppbrott. Hvad ska' man väl förlusta sig med, då
man icke, som du, har en käraste på Ifön att besöka."

"Hm, ni jaga ju morkullor om qvällarne och ljustra
kräftor vid stränderna", sade Hahne med ett eget
leende.

"Men man kan tröttna äfven derpå ... du ser ju sjelf
så allvarsam ut, som din egen höglärde styffar, min
fordne præceptor, vördig prosten Ring i Fjelkinge,
då han kommer i kappa och krage ... Hör på, Arvid,
du är trumpen och tvär och ordkarg, så att jag icke
känner igen dig i dag ..."

"Jag är för gammal att nu, som förr, roas af dina
upptåg och pojkaktigheter, det är allt", svarade
Hahne och ville aflägsna sig.

"Nej", återtog hans kamrat, som nu också reste sig
och hastigt upphann den unge krigaren. "Nej, Arvid,
det är något bekymmer, som tynger på ditt sinne, du
ska' icke neka dertill för mig; om jag, som du säger,
är pratsam och nyfiken", fortfor han, då hans vän icke
svarade, "så vet du nog i alla fall, att jag också kan
hålla tand för tunga och förr skulle bita den sönder,
än sqvallra om en väns förtroende ..."

"Jag vet det och kan väl också i sinom tid säga dig
hvad det är ..."

"Du kan så gerna säga det nu strax, medan det ännu
kanske kan ändras ..."

"Ändras ... anar du då hvad det är?"

"Jag anar att det är något som angår din vackra
styfsyster på Ifön."

"Du har rätt ... Cecilia vill icke mera höra talas
om vår trolofning", sade Hahne dystert och stötte med
sin tunga sabel hårdt emot gräsvallen der de gingo
fram.

"Och dina föräldrar, hvad säga de derom?"

"De veta ingenting om Cecilias besynnerliga sinnelag;
men de hafva alltid hellre velat gifva henne åt min
äldsta bror, som är prest och adjunkt hos min styffar
der hemma i Fjelkinge ..."

"Och hon föredrar nu kan hända också presten?"

"Nej, det tror jag icke, men ..."

"Hvad då?"

"Jag vet icke hvad det är ... jag trodde, att hon
kom till Ifön, till min syster Susanna, för min skull
och på min bön, men ..."

"Så är det också ... mins du icke, att den första
qvällen vi kommo hit förtrodde du mig din lycka ... vi
följdes åt till Fjelkinge, och du fann Cecilia öm
och trofast ... du var nära att i förtjusningen
bryta halsen af dig vid en "sperridt" lika vild,
som någonsin kung Carls, glorvördigst i åminnelse --
när vi redo hit om natten ..."

"Det var också min sista lyckliga dag ..."

"Du får icke lägga qvinnonycker så hårdt på sinnet.
Fastän jag är två år yngre, än du, så har jag likväl
mera erfarenhet af sådant ... Den vackra Cecilia
syns mig just lika med de mest klipska damerna vid
hofvet, och jag kunde aldrig föreställa mig att få
i en prestgård se sådana ögon och later ..."

"Hvad vill du säga, Ove?" utropade Hahne strängt
och stannade tvärt framför sin lilla vackra kamrat,
som mera liknade "Cherubin" i Mozarts opera, än en
drabant vid den ärbara drottning Ulrikas hof.

"Jag menar intet ondt om din sköna styfsyster, men
nog är hon alldeles för slug och för fager att stanna
här nere på bondlandet, det synes mig klart ... Hon
liknar mera en prinsessa, än en tarflig landtflicka."

"Hennes mor var af adelig ätt, och det är väl henne
hon liknar ... Emellertid har Cecilia, allt sedan våra
föräldrar gifte sig, varit mig huld och bevågen. Hon
är min styffars

äldsta barn, och min mor, som väl är den strängaste
och ärbaraste matrona i Skåne, har aldrig haft något
att anmärka mot hennes seder och sinne ... Det är
också först sedan hon kom hit, för att helsa på min
syster, hvilken nyss blifvit gift med presten på Ifön,
som jag märkt hennes förändring."

"Jag tillstår att dina slägtförhållanden göra mig
yr i hufvudet. Hur många syskon har du då egentligen
nu?" frågade Ramel skrattande.

"Min mor hade sju barn och min styffar sex, då han
blef min fars efterträdare till Fjelkinge pastorat
och de för tio eller elfva år sedan ingingo äktenskap
med hvarandra; och detta förhållande syns mig icke
så ovanligt", sade Arvid, hvilken också hade ganska
rätt, ty prestenkorna åtföljde den tiden, liksom
andra inventarier, ofta pastoratet.

"Således tretton syskon under samma tak, det är en
respektabel familj ..."

"Vi äro icke nu så många. En af mina bröder stupade
i kriget, som du vet, han var blott fjorton år,
stackars barn, det var vid Helsingborg ..."

"Och du sjelf, Arvid, var med och var ett år
yngre ..."

"Men jag var större och starkare ... Emellertid
är det nu flere Ringar än Hahnar i hemmet; intet
blodsband förenar oss med prosten Rings barn i första
giftet, och som ..."

"Som hindrar dig att bli' den vackra Cecilias man,
menar du ..." afbröt Ramel leende.

I det samma ljödo fanfarerna af ett jagthorn från
borggården, och de båda ynglingarne vände hastigt om,
för att skynda tillbaka till slottet, der det redan
hvimlade af jägare, hundar, hästar och betjening.

Innan de gått tio steg, upphann dem emellertid en
vacker, sjuårig gosse, som höll ett litet paket
i handen och, då han igenkände dem, kastade sig i
Hahnes armar.

"Mathias!" utropade denne. "Hvarifrån kommer du?"

"Raka vägen hemifrån; 'sta mor skickar dig här dina
nysydda skjortor, bror Arvid, och låter så flitigt
helsa dig, att du ska' komma hem ännu en gång,
innan du bryter upp härifrån", sade gossen frimodigt
skakande hand med kornetten och fortsättande vägen
framåt slottet tillsammans med de båda vännerna.

"Är du alldeles ensam?"

"Nej, jag åkte med Jerker till Kiaby med mälden, men
nu ska' du visa mig kungen och drottningen och alla
de granna herrarne här; det är derföre jag kommit"
-- fortfor barnet, till hälften springande, för att
kunna hålla sig bredvid de båda unga männen.

"Drottningen har icke följt med hit, hon stannade
i Kristianstad, har du icke hört det; men om du nu
ställer dig här stilla och sedesam, så får du strax
se hans maj:t komma ut, förmodar jag", sade Hahne
och lemnade sin lilla halfbror qvar vid grindarne
till borggården, der en hop bondgummor och flickor
ifrån trakten der omkring samlats i samma afsigt.

"Åh, der ser jag Jeppe ifrån Ifön, som brukar komma
hem med fisk; jag går till honom", sade Mathias
och trängde sig fram mellan qvinnorna till en liten
krokryggig gubbe, som för tillfället tycktes ensam
representera hela den för öfrigt mycket fåtaliga,
manliga befolkningen i trakten.

"Hvem är den gamla herrn med de granna banden på
rocken?" frågade gossen ifrigt och stack sin lilla
hand förtroligt i fiskarens smutsiga näfve för att
göra sig bemärkt.

"Ih då! är ni här, lille Mathias!" sade gubben
förundrad och vände sig om.

"Visst är jag här, men skynda er nu, Jeppe, att svara
mig", återtog gossen, stampande af otålighet, i det
samma en hel skara af herrar utkommo på den stora
stentrappan.

"Tror ni jag känner någon annan än kungen, som ni
ser der i hatten med den långa fjädern och det granna
spännet", svarade Jeppe och torkade på tröjärmen sin
tand- och skägglösa mun, hvilken liknade en gammal
hexas.

Främst bland alla stod också i detta ögonblick kung
Fredrik I, omgifven af generalmajor Bennet, värden
på stället, och den gamle grefve Wellingk, hvilken
dagen förut
anländt till denna olyckliga sammankomst med kungen,
för hvilken han sedermera så dyrt fick plikta.

Bakom syntes de båda tyskarne, baron Ranck och Wiebel,
hvilka för närvarande tycktes sins emellan dela
favoritskapet hos sin höge landsman.

Kung Fredrik var nu en fyrtiosexårig man, men den
fetma, som sedan gjorde honom tung och klumpig, hade
ännu icke vanställt hans vackra figur, och tidens
mod, den ofantliga peruken, hvilken på alla hans
porträtter infattar hans ansigte som i en ullsäck,
missprydde honom icke nu och lät honom, med sitt
vackra naturliga hår kring pannan, se mycket yngre ut,
än han verkligen var.

I detta ögonblick, med den svarta plymagerade
filthatten öfver de korta bruna lockarne och med den
trånga gröna jagtdrägten öfverlastad med broderier,
omslutande hans ännu smärta lif, skulle man tagit
honom för tio år yngre, och visst icke undrat öfver
den häftiga och svartsjuka kärlek han ingaf drottning
Ulrika.

Om man granskade detta gladlynta, blomstrande ansigte,
så fanns det visserligen mera vankelmod och sinlighet,
än kraft och själ deri, men för tillfället passade
denna hurtiga abandon och hjertliga fryntlighet,
och då han svingade sig upp på den gnäggande stålgrå
hingsten, skulle ingen qvinna åtminstone kunnat undgå
att skänka den ståtlige jägaren en varm och gillande
blick.

Och ingen man, som såg honom för första gången, skulle
ansett de rykten möjliga, hvilka redan började spridas
om kungens karakter och lefnadssätt.

"L'amour, la chasse et la paresse le maitrisaient
trop, pour ne lui pas rendre adieux le soin du
gouvernement. Son inaplication etait extrème; sa
passion dominante etait les femmes", säger Tessin i
sina enskilta skrifter, och man har kan hända icke
mycket att tillägga till detta omdöme.

I det samma red hela det lilla jagtsällskapet mycket
långsamt förbi de nigande och rodnande bondflickorna,
och då man såg de blickar hvarmed kungen granskade
denna qvinnoskara och det leende, som halföppnade
hans stora fylliga läppar, så misstänkte man någon
sanning i påståendet, att han under sin resa jagade
äfven efter annat, än björnar och popularitet.

"Hvem är den lilla magra herrn, som ser så rolig
ut och sitter så vingligt på hästen, alldeles som
det skulle vara min hexmästare af trä der hemma",
hviskade Mathias, som brann af nyfikenhet och icke
kunde återhålla sina frågor, oaktadt den ringa
förhoppningen att få dem besvarade.

"Det är hofstallmästaren Wiebel, en hessare liksom
hans maj:t sjelf", sade en välklädd karl med rödaktigt
hår, en lång näsa, som tycktes sitta snedt i hans
bleka, koppärriga ansigte, och ett par små smala ögon,
hvilka vänligt blickade ned på den lille pratmakaren,
som halft förvånad vände sig om vid den oväntade
upplysningen.

"Och den der långa, vackra herrn till höger med det
mörka håret och de stora kragstöflarne med guldtofsar,
den som nu talar med kungen, det är generalmajor
Philip Schwerin ..."

"Usch! han är icke vacker, han ser stygg ut", afbröt
barnet nästan högt och blickade nyfiket på denne
kung Fredriks gunstling, som sedan fick ett föga
afundsvärdt rykte och hvars hårda och skarpa drag
kan hända rättfärdigade lille Mathias' omdöme.

"Och der ser du bakom kungen den allvarsamma ryttaren
i sammetskappan och spetskråset, hvilken sitter till
häst som en borgmästare och har en näsa så röd som
en krögares, det är baron Ranck som ..."

"Som sammanskrifvit receptet till en soppa, hvilken
kungen ämnar hopkoka åt hertigen af Holstein för att
stilla hans hunger efter svenska kronan", inföll en
annan röst, starkt brytande på tyska, och då Mathias
blickade upp stod ännu en främmande -- en liten tjock
och rödlätt karl, med en hvit mössa på hufvudet --
bredvid den första.

Han hade kommit ut ur en dörr på flygelbyggnaden
och klappade förtroligt med ett jovialiskt leende
gossens vänlige

sagesman på armen. Hans breda mun, feta ansigte och
den hvita mössan, hvars tofs hängde ned på axeln,
gåfvo honom en viss likhet med killelekens minst
värderade kortfigur.

"Få se, herr Wielchen", fortfor han, "om vi nu
icke hittat på att gillra en fälla för den stora
holsteinska råttan ändå, som skall minska dess lust
att vädra på vår ost ... den gamle sluge rådsherrn,
som kommit hit, och vår egen minister Diemer hafva väl
icke förgäfves lagt sina kloka hufvuden tillsammans ..."

"Tyst, Kessel! .. Hvad pratar ni för slag ... Hvem
tänker nu på hertigen ... Vi hafva nog farligare råttor
kring osten, som ni säger, på närmare håll", sade kung
Fredriks tyska kammartjenare, ty det var just han som
så välvilligt presenterat de förbiridande herrarne
för Mathias, hvilken nu vände sina frågande ögon
till den lilla, tjocka köksmästaren, hvilkens runda
former och kopparröda ansigte nästan läto förmoda,
att hans landsman gifvit honom ett öknamn.

"Hm, jaså ... nå, nå, en börjar med att gissa galet
och slutar med att gissa rätt ... och om jag nu
törs komma fram med ännu en förmodan, så är det att
kungen hade sina goda skäl att lemna drottningen qvar
i Kristianstad ..."

"Hans majestät har alltid skäl för hvad han gör,
skulle jag tro", inföll kammartjenaren med högdragen
min.

"Det begrips det ..."

"Kungen fruktade, att hon skulle blifva allt för illa
logerad här ..."

"Jaha, visserligen, i synnerhet som vi dröjt så länge
här ..."

"Hans majestät finner sig mycket väl ..."

"Men jag finner mig mycket illa", afbröt den lilla
kocken häftigt, "tänk er, herr Wielchen, att jag måste
lemna hälften af mitt folk och mitt KüchengeschirrKökssaker.
qvar hos drottningen; hvad tror ni man skall kunna
uträtta på detta sätt ... det är icke rätt och billigt
att handla så för några vackra fl ..."

"Sei es genug gesagt von der Sache", afbröt
kammartjenaren häftigt, tog kockens arm och drog honom
med sig ifrån de gapande qvinnorna, som börjat lyssna
till de båda tyskarnes samtal.

"Ih, hvad kungen är välsignadt dejelig och manhaftig",
hviskade bondgummorna, i det de aflägsnade sig.

Den lilla, krokryggiga fiskaren blickade efter mäster
Kessel och hans landsman med sina små rödkantade ögon,
ref sig bakom örat med en fundersam min och sade till
gossen, som alltjemt höll fast i hans grofva knotiga
näfve:

"Det mörknar, och ni är ensam, ni ska' väl begifva
er hemåt, Mathias."

"Jerker skulle vänta mig vid möllafallet ... men
se jag skulle lemna Arvid det här knytet och jag vet
icke hur jag nu ska' träffa honom ..."

"Ni   kan fly mig det, så ska' jag laga att han får
det."

"Men jag må väl först försöka att hitta på honom",
sade gossen villrådig.

"Så gör det då, men skynda er, ni kunde annars råka
ut för den svarta kappan i mörkret ..."

"Hvad för något, Jeppe?" återtog Mathias ängsligt
och såg upp i den lilla gubbens gula och skrynkliga
ansigte.

"Åh de ä' li'a godt ..."  sade  Jeppe och aflägsnade sig.

Men Mathias hade blifvit skrämd af hans obegripliga
ord, sprang efter honom och sade tveksamt: "Jeppe,
om ni skulle vilja lofva mig att lemna Arvid knytet,
så kunde jag strax få gå till möllaren och ta rätt
på Jerker, medan det ännu är dager ..."

"Det må ni godt förlita er till, min lille dräng",
svarade gubben och tog paketet.

*

Den bäck, som fordom midt igenom den smala
landtungan mellan Ifö- och Opmannasjöarne förenade
de båda vattnen och som i dag är förvandlad till en
kanal i Bäckaskogs park, dref äfven då ett litet
qvarnhjul, och vid dess strand stodo en stuga och
ett bristfälligt skjul.

Det var här som Mathias lemnat drängen och sett
den feta prestgårdshästen i lugnt åtnjutande af ett
fång nyslaget gräs, medan säden, som Jerker inburit
i qvarnen, förmaldes. Nu fanns emellertid hvarken
häst eller kärra, vattnet i bäcken var uppdämdt,
och qvarnen stod stilla.

Gossen såg sig omkring och närmade sig slutligen en
liten hjulbent karl i korta gula skinnbyxor, hvilka
i hvarje ögonblick tycktes vilja halka ned öfver hans
höfter -- alldeles på samma vådliga sätt, som dessa
plagg ännu i dag hafva för sed på bondgubbarne i denna
trakt. För resten var han oaktadt sommarvärmen klädd
i tjocka ullstrumpor, träskor och en varm yllemössa
på hufvudet.

Det var mjölnaren, hvilken -- sysselsatt att mata
tvenne hungriga svin, som grymtande äflades att
inkomma i qvarnen, och på samma gång att hålla sina
benkläder på deras egentliga plats -- alls icke hade
tid att märka Mathias' person.

Ändtligen lyckades han att slå igen dörren midt för de
envisa djurens trynen och vände sig nu om, besvarande
gossens upprepade frågor efter den försvunne Jerker
med underrättelsen, att denne nyss farit derifrån
och att Mathias snart borde kunna upphinna honom.

Gossen nickade åt mjölnaren och aflägsnade sig helt
lugnt i den svala skymningen, öfvertygad om både
hästens och drängens djupa och inrotade skånska förakt
för all skyndsamhet.

Längst bort i dalsänkningen åt Kiaby kyrka till hörde
han då och då ett bösskott; der var ett morkulledrag
och de kungliga jägarne voro troligen der.

Tänk, om han ännu en gång kunde få se dem. Det vore
att öka vigten och värdet af den berättelse, hvarmed
han skulle lysa der hemma bland syskonen.

Mathias hade flera gånger både åkt och gått den korta
och raka vägen mellan Kiaby och Fjelkinge kyrkor,
han kunde omöjligt misstaga sig ens i mörkret; men
det var nu icke längre fråga om att följa landsvägen
och upphinna Jerker, ty lusten att få se jägarne och
ljudet af de aflägsna skotten ledde honom åt ett helt
annat håll. Villad af de rop och röster han hörde,
än här och än der, sprang gossen hit och dit i den
täta skogen, tills han var fullkomligt yr i hufvudet
och icke mera visste hvar han befann sig.

Skånes skogar likna icke de nordliga landskapens,
och till och med på denna tid tyckes man icke varit
besvärad af det ris och de stenar, vindfällen, kärr
och stubbar, som göra dessa så vilda och pittoreska,
men så svåra att genomtränga.

"Brännet" är i Skåne allt för dyrbart, att icke
blifva samladt, och till och med i den lilla backen
vid vägen, der några tallar den tiden växte, var
marken röjd och jemn som ett golf och betäckt med
denna fina gräsmatta, som hjortarne och rådjuren så
mycket älska.

Mellan björkarnes och bokarnes raka stammar kunde man
se sig temmeligen långt omkring, men det var i slutet
af Augusti månad, mörkret började blifva allt djupare,
och Mathias befann sig nu bland småskog och buskar,
som stängde utsigten.

Alltjemt tyckte han sig höra röster och skott i skogen
och till och med skönja figurer, som rörde sig på
afstånd mellan löfvet; men innan han hunnit fram,
voro de åter försvunna.

Ändtligen stannade han helt flämtande. Han såg sig
omkring; allt var nu tyst i skogen och fåfängt sökte
han igenkänna stället, der han befann sig; han trodde
sig hafva sprungit åt vester och antog att det
vatten, han såg blänka framför sig i skenet af den
röda nyss uppgångna månen, var Opmannasjön, men han
hade i stället kommit rundt omkring kyrkan, återvändt
i ostlig riktning och misstog sig om de båda sjöarne,
hvilkas klara böljor nästan förenas vid Bäckaskog.

Den hvita, fina sanden med de sällsamma snäckskalen,
hvilka endast finnas på Ifösjöns strand, lyste
nu emot gossen och lät honom genast igenkänna,
hvar han var; dessa snäckskal, som folket kallar
Brattingsborgpengar, hvilka likna dödskallar och
efter traditionen äro minnen af den sjunkna

röfvarborgen på Ifön, hvars blodbesudlade guld
i everdeliga tider som små bleka menniskoskallar
skall lysa på Ifösjöns botten och strand, påminde
Mathias med ens om den gamle Jeppes ord, hvilka han
hittills förgätit under sitt fruktlösa sökande efter
den kungliga jagten.

Hvad hade väl fiskaren menat med "den svarta kappan",
som han skulle kunna träffa på i mörkret? Utan tvifvel
var det något fruktansvärdt spöke eller troll, och
Mathias kände en rysning, som tycktes resa å ända
hvarenda en af de ljusgula hårlockarne under hans
lilla mössa.

Den stackars gossen vågade nu icke röra sig ur
fläcken, allting omkring honom föreföll hemskt
och främmande, hvarje buske och gren tycktes honom
dölja ett hemlighetsfullt något, som han fruktade,
och tystnaden och mörkret lade sig kallt och tungt
som en sten på hans klappande hjerta.

Han hade stått så några minuter, lyssnande till
sommarnattens och löfvens mystiska och liffulla
stillhet, då han hörde det egendomliga lätet af ett
par morkullor, som, flaxande åter och fram i samma
riktning på sin enformiga qvällspromenad, sväfvade
öfver hans hufvud, och strax derefter ljöd ett skott,
afskjutet på något afstånd.

En häftig smärta kom gossen att vackla, några
hagel hade träffat honom, men i sin förskräckelse
sammanställande dermed Gud vet hvilka barnsliga
föreställningar, qväfde han hjeltemodigt det rop,
som ville gå öfver hans läppar, och sjönk tyst och
blödande ned mellan buskarne.

Hur länge han legat här visste han icke sjelf,
smärtan eller skrämseln hade gjort honom sanslös;
då han åter öppnade ögonen, såg han en stor svart
figur långsamt passera förbi sig ned åt sjöstranden.

Den stannade der ett ögonblick och vände sig om, och
gossen såg då, att den långa svarta kappan, hvilken
räckte ända ned till fötterna, var framtill, liksom
en messhake, prydd med ett stort kors af silfver,
som lyste i månskenet.

"Bispens vålnad", hviskade det stackars barnet, som,
halfdödt af förskräckelse, tyst och orörligt som en
sårad fågelunge, låg gömdt i gräset och stirrade på
den hemlighetsfulle mannen, som nu böjde sitt hufvud,
öppnade kappan och lät ännu en annan varelse, hvilken
varit dold derinom, framträda.

Det var en qvinna, smärt och fin och hvit som månens
strålar; hon liknade en vålnad i sin långa svepning,
eller en nunna i sin slöja.

Mathias kunde icke se hennes ansigte, lika litet
som mannens. Han var öfvertygad, att det var spöken,
han såg, och fann det fullt i sin ordning, att båda
försvunno liksom sjunkna ned i jorden.

Hans sinnen förvirrades helt och hållet, det brusade
som ett vattenfall för hans öron, några timmar af en
feberaktig dvala förgingo, och han vaknade först vid
den smärta, han kände, då man upplyfte honom från
marken.

Han slog upp ögonen; den gamle, krokige fiskaren
höll honom i sina armar och nedlade honom sakta i sin
båt vid stranden. Det var nu i dagningen, himlen var
rosenröd och en liten vindkåre krusade sjöns vatten,
hvaröfver båten framgled emot Iföns lummiga stränder.

*

Under samma tid som det kungliga jagtsällskapet for
ifrån Bäckaskogs kungsgård, sutto tvenne unga qvinnor
bredvid hvarandra vid fönstret i ett rum i prestgården
på Ifön och sågo ut åt sjön.

Den ena var kyrkoherdens unga hustru Susanna, den
andra hennes styfsyster, den nittonåriga Cecilia
Ring.

Susanna var en treflig, ljushårig och blåögd varelse
med ett godt och fromt uttryck i sina klara ögon och
en rask och glädtig klang i sin skorrande röst.

Cecilia deremot var en smärt och strålande skönhet
med mörkbruna lockar, hvars metalliska glans nästan
täflade med de gråbruna eldiga ögonens; hon hade
trotsiga, högröda läppar och en hållning så stolt
och rak, som om den tjocka hårflätan, högt upplagd
öfver hennes hvita panna, varit ett furstligt diadem,
och som om hon i stället för den randiga linnetröjan,
färgad i mossa och björklöf, hvars skört nedföllo
öfver hennes runda höfter, burit en hermelinsmantel
deromkring.

Moder och tyger, färger och snitt hafva vexlat otaliga
gånger sedan denna tid, och det allra äldsta har
blifvit det allra modernaste; men jag förmodar, att
skönheten ständigt varit oberoende deraf, åtminstone
har den i alla tider förstått sin makt och utkräft
sin rätt.

I guldbrokad eller yllekjortlar, i silke- och
silfvertyg eller fårskinn och blångarnsväf,
med dalkullans röda ylleband eller furstinnans
krona kring sina lockar är qvinnan lika medveten af
sina vackra ögons glans och lika farlig för männens
hjertan. 

Att Cecilia Ring, den tarfliga landtflickan,
som spann lingarn så fint som ett hufvudhår och väfde
"dräll i tio skaft", som kokade strufvor och klenäten
i gåsister och bakade limpor så stora och tunga
som stenarne i en handqvarn, med alla dessa husliga
dygder, inlärda och utöfvade under sin styfmors tukt,
den ärbara och välaktade fru prostinnans i Fjelkinge,
äfven förenade konsten att behaga, derom kunde man
icke hysa något tvifvel, då man såg henne.

"Säg icke så, Cecilia, hvad skulle kära mor säga,
om hon hörde dig", sade Susanna till svar på något
yttrande af systern.

"Men nu hör hon mig icke", svarade Cecilia skrattande
och vek ihop det grofva lakan, hon nyss slutat att sy,
och lade det framför sig på bordet.

"Jag, som sjelf blifvit af Gud välsignad med en så
hederlig och aktad man, jag kan icke höra dig smäda
det heliga äktenskapet på detta sätt", återtog Susanna
och böjde sig fram för att reda ut det trassliga
ullgarnet, som var utspändt framför henne och som
hon var sysselsatt att upphärfva.

"Se så, bevara mig, ta' icke så illa vid dig; inte
smädar jag äktenskapet derföre att jag icke som du
finner allt mitt behag i kök och visthus och grisar
och gäss."

"Men detta är väl nödvändigt till lifvets uppehälle!" 

"Ja visst, ja, men förnäma fruar sköta icke derom." 

"Förnäma fruar ... men hvad kommer det oss vid." 

"Det är just olyckan det, att det icke kommer oss vid." 

"Nå, du min skapare, sådana inbillningar du har." 

"Men,   Susanna,  hur  kan  du
vara belåten att dag efter dag gå som en krögerska
bland skinkor och korfvar och tunnor och stop ..."

"Cecilia, du försyndar dig emot de rara, välsignade
gudsgåfvorna ... det   är  väl,  att ingen annan
än   jag hör  dig", afbröt Susanna upprörd och
förskräckt. 

"Åh, det må hvem som vill höra." 

"Skulle du säga sådant -- åt Arvid kan hända?" 

"Det har jag många gånger sagt honom." 

"Då var det väl derföre
han såg så bedröfvad ut, när han var här sist."

"Det tror jag ej ... Arvid känner nog mitt lynne." 

"Cecilia, jag fruktar, att du leker med Arvids
kärlek och tro."

"Det gör jag icke,  Susanna",   inföll   Cecilia
allvarsamt, "jag har sagt honom rent ut, hvad jag
tänker." 

"Men om du älskar honom, så ..." 

"Om jag verkligen älskade honom, så skulle jag väl kanske
beqväma   mig, att   bli'  hans hushållerska  och
barnsköterska, liksom   alla   de   stackars   gifta
qvinnor jag ser omkring mig, men jag älskar honom
icke."

"Hvad säger du?" utropade Susanna bestört och slog
sina små knubbiga händer tillsammans.

"Nej, jag älskar honom icke på detta sätt." 

"Men han och vi alla ha åtminstone trott detta." 

"Nå  ja, det   är  icke   så  underligt,  eftersom jag nästan
trott det sjelf."

"Hur kommer det då till, att du nu ändrat tanke och tro?" 

Cecilia nedslog  ögonen och svarade ingenting,
och i det samma   ljöd  genom   det  öppna fönstret
jagthornens   fanfarer ifrån kungsgården, midt öfver
på andra stranden.

Den unga flickan spratt till, och en djup rodnad spred
sig ifrån hennes panna ända ned till den hvita halsen.

"Nu rider kungen ut på jagt igen", sade Susanna,
som lutat hufvudet ut genom fönstret och lyssnade,
utan att märka systerns färgskiftning.

"Vet du", fortfor hon sakta och återtog sitt arhete,
"att man påstår vår milda älskade drottning icke vara
så lycklig, som man skulle tro, med en så ståtlig och
vacker herre, som hon lär ha, ty han må icke stort
akta sin äktenskapliga tro."

"Jag har hört så med, och jag tror, att det är ett
straff derför, att hon gjort sin systerson, hertigen
af Holstein, orätt."

"Gud miskunda sig, så du talar; om detta kom för
kungens öron, så kunde det gå med dig som med den
stackars öfverste Stobé."

"Men den manhaftige öfversten segrade likväl öfver
sina fiender till slut, och det skulle nog äfven jag
göra."

"Du måtte väl icke anse kungen, vår nådige herre,
som fiende heller?"

"Jag kunde nästan svara ja, ty jag har hört så mycket
dåligt om honom ... jag tycker icke om kungen, och
jag har alls icke velat gå till Bäckaskog för att se
honom, som alla andra göra", sade Cecilia trotsigt.

"Men man får icke bedöma kungliga personer efter
vanlig måttstock, en riddersman, en stormäktig
konung."

"En lättsinnig menniska och en otrogen äkta man ... en
konung, som beljuger sina ovänner, förråder sina
vänner och ..."

"Gud hjelpe mig, Cecilia, är du ifrån förståndet",
utropade den stackars prestfrun, bleknande af
förskräckelse och läggande sin hand på systerns rosiga
läppar för att tysta henne.

"Se så, lugna dig ... jag tiger nu", återtog Cecilia
skrattande, "jag tänker icke konspirera emot honom;
men om endast det är sant, att han illa lönar den
stackars fromma drottningens kärlek, så är jag hans
fiende, ty jag tål icke otrogna männer."

"Låt oss nu icke mera tala om det som icke angår oss",
inföll Susanna ängsligt, "det vore bättre att kunna
komma öfver sjön och få se den kungliga ståten der
borta."

"Jeppe sade sig ha hört, att kungen ämnar öfvervara
gudstjensten i Kiaby om söndag."

"Det är icke sant, då skulle nog Lars veta derom
... Hör, nu blåsa de igen; så vackert det låter;
den som kunde hitta på den underjordiska gången ifrån
ön, som man påstår att den gamle biskop Andreas
låtit gräfva härifrån till kungsgården, när denna
var munk-kloster", fortfor Susanna skämtande, för
att komma systern att glömma sina pligtförgätna och
förnärmande tankar om majestätet.

Cecilia hade emellertid ännu en gång blifvit röd som
en ros och steg upp med en brådska och förvirring,
hvartill systern icke kunde finna den ringaste
anledning.

Hon lade sin arm i Susannas och båda närmade sig
dörren, då denna i det samma öppnades af husbonden i
huset, kyrkoherden i Kiaby och Ifö, herr magister Lars
Kråka, en lång och rankig herre med tre stora vårtor
i pannan, något skefva ögon och en liten röd peruk,
hvars urblekta korkskruflika lockar hängde ned från
toppen af hans spetsiga hjessa, likt drefvet i en
skepps-svabb.

Det var denne "gudsmannen", hvarmed den lilla
anspråkslösa Susanna blifvit välsignad, och som nu
i en sträf och skrällande ton sade:

"Nå, Sanna, har du qvällsvarden färdig, folket kommer
hem i det samma."

Pastorskan skyndade ut i köket, och Cecilia drog
fram ett klumpigt fällbord, satte några tenntallrikar
derpå, som hon hämtat ur ett väggskåp, placerade en
ölstånka af trä i midten och började sedan att med
en armstyrka och vana, som kunnat hedra en akrobat i
våra dagar, skära skifvor af en brödbulle, i omfång
långt öfverträffande hennes eget smärta lif.

En timma derefter var bordsbönen läst och gårdsfolket
så väl som husbonde och matmor till sängs, ty man
skulle vara uppe före solen, och det fanns den tiden
ingen menniska, som anade, att man skulle kunna finna
behag i att vaka om nätterna och sofva om dagarne,
liksom tornväktare eller ugglor.

Det var en varm och herrlig Augustinatt, månen kastade
blekgröna, glittrande diamanter öfver Ifösjön, som
redan jemnat sina sista små vågor efter den stillnande
qvällsvinden, syrsornas brusande surr uppfyllde
luften, hela den gröna, lummiga ön liknade en bikupa,
och näktergalen i albuskarne vid stranden sjöng lika
smältande och ljuft, lika fulländadt som nu, ty de
vingade konstnärerna, för hvilka den store Pan sjelf
är kapellmästare, behöfva icke "gå framåt" och "följa
med sin tid", de sjöngo redan på skapelsens morgon,
som de sjunga i dag, och borde derföre kan hända
egentligen på sina fågelsamveten lägga något af den
första Evas synd, liksom de ännu med sina toner väcka
trånad och nyfikenhet i hennes systrars hjertan.

Den lilla kyrkan och prestgården på Ifön ligga vid
en vik midt emot den så kallade Hofgården på andra
sidan. Det var nära midnatt, då dörren, som herr Lars
Kråka för trenne timmar sedan sjelf låst och reglat,
sakta öppnades, och en varelse smög ut derigenom så
tyst och mjukt, som om det varit en af den odödliga
Titanias tärnor, och skyndade gångstigen framåt
öfver den gröna gården mellan äppleträden som
stodo nedanför. Vikande af inåt småskogen, gick hon
tvärs öfver ön ifrån öster till vester, genom den
buskbeväxta sluttningen ned till stranden och stod
nu i skuggan af några gamla, krokiga pilar bredvid
en skräpig, liten koja, omgifven af torkad vass,
några utspända nät och ett skjul af halm och lera,
der några eländiga, halfruttna båtar lågo.

Den luftiga varelsen vände sig nu lyssnande emot sjön,
och månljuset lyste på Cecilias vackra, glödande
ansigte, omsvept med en lång, hvit slöja liksom en
nunnas dok.

Hon hade stått orörlig några minuter, då ljudet af
en sten, kastad i vattnet från stranden midt emot,
i nattens tystnad nådde hennes öra; ännu en gång
och ännu en hördes detta ljud, och den lyssnande
nattvandrerskan skyndade nu ned till stranden, lossade
fiskarens båt, som låg der, sköt ut den tyst och
varsamt, hoppade lätt och vigt deri och styrde den
med säker och stadig hand genom den smala rännan i
vassen, der några sofvande småfåglar skrämda flaxade
undan och myggen dansade i täta svärmar.

Nu var hon ute på den klara, mörka sjön,
och med jemna och tysta årtag gled båten
öfver det smala sundet mot vestra landet.

(Forts.)



Allmännyttigt.

Emot frostknölar rekommenderas följande medel såsom
utomordentligt verksamt. Man löser trettio gramm harts
i ungefär sjuttiofem kubiktum vatten, gör en annan
blandning af tre gramm jod i trettio gramm vinsten och
blandar derpå båda lösningarne tillsammans. Medlet
användes en gång dagligen på följande sätt:
man gjuter den jodblandade hartslösningen i ett
porslins- eller lerkärl, ställer detta på en lindrig
koleld eller öfver en lampa, doppar dessförinnan
den lidande lemmen, t. ex. händerna, i lösningen
och håller dem der så länge, tills den tilltagande
hettan blir outhärdlig. Man tager derpå kärlet från
elden och låter händerna torka utan att begagna
någon handduk. Ett metallkärl bör icke begagnas vid
blandningens uppvärmning. En och samma lösning kan begagnas upprepade
gånger. Om joden icke tages i för stor mängd, hvarför
man särskilt bör akta sig, i händelse den frostskadade
lemmen har öppna sår, så förändras icke hudfärgen hos
den badade delen. Redan efter första begagnandet af
detta medel inträder en betydlig lindring, och fyra
eller fem gångers begagnande är tillräckligt för att
fullkomligt aflägsna det onda.

Borttagning af bläckfläckar ur färgade tyger. De
bekanta och i flesta fall verksamma medlen att
aflägsna bläckfläckar ur hvita tyger, nämligen
oxalsyra, klorkalk eller andra klorbildande

preparater, låta icke använda sig på färgade tyger,
emedan genom detta medel icke blott fläcken utan
äfven färgämnet utdrages. För detta ändamål lämpar
sig bäst en koncentrerad lösning af fosforsur natron,
hvarmed man några gånger tvättar den å det färgade
tyget befintliga fläcken. Gamla fläckar motstå
visserligen länge inverkan af detta medel, men man
får derföre icke förlora tålamodet; med friska fläckar
deremot blir verkan nästan alltid inom en kort stund
den önskade.

Metallduk. På senare tider har uppfunnits ett
slags tapeter af tenn, hvilka utmärka sig framför
papperstapeter så väl genom sin skönhet som derigenom
att de äro det utomordentligaste skyddsmedel emot
fuktande väggar. Man har äfven börjat använda
tennfolium på andra temmeligen likartade sätt,
såsom till dekorationsmålning m. m. De tunnt
utvalsade tennbladen spännas på ett hårdt och glatt
underlag, helst glas, sedan ytan först blifvit
anfuktad. Målningen utföres derpå med oljefärg, och
sedan den torkat och blifvit fernissad, aftages
bladet från underlaget. Det målade tennbladet
låter rulla sig såsom papperstapeter, men har det
företrädet framför dessa, att det är böjligt och
derföre äfven kan användas på bugtiga ytor. Dessutom
vinner man fördelen, att de bemålade ytorna låta sig
lätt aftvättas. Före uppspänningen på väggen måste
metallduken förses med en anstrykning som skyddar
den för att angripas af vatten och oxideras.

Bästa sättet att koka välsmakande ägg är, att
i stället för i kokande vatten lägga dem i vatten,
hvars temperatur håller mellan sjuttio och sjuttiosju
grader Celsius, då man låter äggen ligga femton
minuter, medan vattnet under hela tiden hålles vid
samma värme. Genom detta kokningssätt blir ägghvitan
icke hård
utan på sin höjd geléartad, gulan deremot blir något
hårdare, men icke fast. Vi tvifla icke på att denna
äggkokningsmetod är ytterst förträfflig, men frukta
dock att den skall förefalla de flesta husmödrar och
kokerskor alltför omständlig. En termometer skulle
i så fall vara oumbärlig, men vi tvifla att en sådan
finnes i många kök, ehuru den der skulle ganska väl
vara på sin plats.

Vattenfast lim beredes på följande sätt: Man löser
trettio gramm sandrak och trettio gramm mastixharts i
tre kubiktum koncentrerad alkohol, försätter lösningen
med trettio gramm hvit terpentinolja, upphettar
den i en glaskolf öfver spritlampa till kokning och
gjuter deruti långsamt, men under flitig omröring,
en het koncentrerad lösning af lika delar lim och
husbloss, tills man erhåller en tunn, genom duk lätt
filtrerbar gröt. När blandningen skall användas,
värmes den och påstrykes såsom vanligt lim. De med
sådant lim hopfästade ytor hålla utomordentligt starkt
tillsammans och limningen löses icke i vatten.

Huru man profvar hvetemjöl. 1. Se på färgen: är den
hvit med en lätt anstrykning af gult, så är detta ett
godt tecken. Är färgen hvit med blåaktig anstrykning
eller mörka fläckar här och der, så är mjölet icke
godt.

2.    Pröfva om mjölet är klibbigt; fukta och knåda
litet mellan fingrarne; om det kännes elastiskt och
smidigt, är det godt; kännes det segt och klibbigt,
är det dåligt.

3.    Kasta  litet  torrt mjöl  mot en torr, glatt,
lodrät yta; om det faller, likt pulver, är det dåligt

4.    Pressa något mjöl i handen; om det bibehåller
den genom tryckningen gifna formen, så är äfven detta
ett godt tecken.



Logogryf.

Så sorglös i sitt sinne, 
Som i sin ålders vår, 
Mitt hela, för mitt minne 
En dristig kämpe, står; 
Af solen brynt är kinden 
Och styfnad senfull arm, 
Och lynnet, friskt som vinden, 
Trifs bäst i stridens larm, 
Den strid, som stormen väcker 
Och vreda böljors dån;
Ej farans stund förskräcker 
Den djerfve mödans son;
Så har jag honom funnit, 
Och kommer dödens bud 
Förr'n här i hamn han hunnit 
Han har sökt hamn hos Gud. 
Jag nu i nio delar 
Hans namn dig gifva vill, 
Och om din gissning felar 
Då står det illa till 
Med ditt geni, dess värre, 
Men låt' oss börja nu! 
Tag namnet på en herre, 
Ja, mer än en ännu;
Och ett som går bland bönder 
Från far till son i arf; 
Då klädning, som gått sönder, 
Kan botas med en skarf. 
Hvad fordras då? Och gissa 
Hvad ungdom älska plär; 
Och hvad som är det vissa 
Vid kattornas konsert; 
Hvad hvarje fru har varit; 
Hvad mot sin man hon är, 
Det har han nog erfarit 
Om hon har honom kär;
Hvad ofta lugn dig gifvit; 
Hvad hvarje men'ska har;
Hvad den som slagen blifvit 
Ej sen att ropa var;
En ibland Norges sjöar, 
Som du på kartan ser;
Och bland Britaniens öar 
Tag den, hvars namn jag ger! 
Hvad den sig opponerar 
På tungan ständigt bär;
Och ett ... odör'n generar, 
Om du det kommer när';
Det täcke som från fälten 
Af vårsol lyftes bort; 
Hvad ej man kallar hjelten; 
Ett svar så godt som kort;
En afskild del på jorden, 
Der mången "hyddan" byggt;
Hvad källan, grumlad vorden, 
Man måste för att tryggt
Bli' läskad af dess flöden; 
En härdad vandringsman;
En tummelplats, der döden 
Af våda mången fann; 
Hvad men'skans sinne gläder, 
Med nyfödt hopp, så fast;
Och hvad om våta kläder 
Du har, du bör med hast; 
Hvad som är dumt att vara 
Och mången framtid stängt. 
Till slut ... jag löper fara, 
Att dömas något strängt. 
Ty det är hädiskt af mig 
Och visar brist på takt. 
Men tag till sist utaf mig 
Hvad presten ofta sagt.

Th.



Charad.

Knappt någon mitt andra, 
Som kallas mitt hela, 
Plär vara mitt första.
And. Er. S.



Rebus.
(Rebus)



Bokstafsgåta.

Följande bokstäfver och stafvelser, riktigt
sammansatta, bilda 7 ord, hvilkas begynnelsebokstäfver
beteckna namnet på ett konungarike  i Europa,   under
det   att   deras   slutbokstäfver  beteckna namnet
på  en  af detta lands mest kända och beryktade
skalder: 
rik, e, ll, e, r, e, b, im, va, i, son, ruf,
s, g, e, sch, sel, b, s, en, ce, b, n, a, l, v, a.

De 7 orden äro:

1. En förnämsta egenskap på en kurirs häst. 2. En
fransk stad vid Rhône. 3. "Åsna", öfversatt på
ett modernt språk. 4. En annan benämning på en
upprorsmakare. 5. En biflod till Irtisch i
Sibirien. 6. Benämning på det ställe, der malmen
hämtas. 7. Tillnamnet på en utrikes vistande
svensk, berömd för sina storartade uppfinningar.

A. R. S.




Uttydningar.

Lösning af Logogryfen i föregående häfte, sid. 32:
Svalkan, hvaraf fås: sank, nalkas, vankas, sval, lana,
anka, laska, vals, vas, al, ask, aska, lans, lava, as,
"an", skal, lakan, klav, val, sal, vana, Klas, sak,
skalan, kan, kal, svalan, vaka, vaska.

Lösning af Charaderne i föregående häfte, sid. 32: n:o 1, 
Stjernhimmelen; n:o 2, Mormor; n:o 3, Bläckhorn;
n:o 4. Skorsten.

Lösning af Rebus-Charaden i föregående häfte, sid. 32: Duell.

Lösning af Stafningsgåtorne i föregående häfte, sid. 32: 
n:o 1, Nattuggla--Kattuggla; n:o 2, Jarl--Karl.

Lösning af Bokstafsgåtan i föregående häfte, sid. 32:
1) Arab, 2) Lefvande, 3) Pall, 4) Eigil, 5) Rom, 6)
Niagara, 7) Australien; hvaraf begynnelsebokstäfverna
beteckna Alperna, slutbokstäfverna Bellman.

Uttydning af Rebus i föregående häfte, sid. 32:
På en ö landsattes de flesta af emigranterne.




Prestkriget i Weckholm.

Tilldragelse från reformationens första tid i Sverige.

Vid början af reformationstidehvarfvet i Sverige, då
brytningen mellan katolicismen och den nya läran
var som skarpast, tilldrogo sig många egendomliga
händelser här och der i landet, hvilka hade sin grund
i den omständigheten, att den nye konungen, som var
reformationen tillgifven, tillsatte i församlingarne
lutherska pastorer, för hvilka de gamla katolska
måste lemna rum. Men att detta icke alltid skedde
godvilligt och utan motstånd, derpå vilja vi nu anföra
ett exempel.

I sydöstra Upland sträcker sig en landtunga långt ut
i Mälaren och berör mycket nära Södermanland med sin
yttersta udde, som innehåller den uråldriga Trögden,
eller Trögds härad, som det nu mera kallas. De
yttersta socknarne på denna landtunga mot Mälaren
och Södermanland äro Weckholm, Kungs Husby och
Thorsvi, bildande tillsammans ett pastorat, som ifrån
uråldriga tider haft stort anseende och hvars pastorer
under medeltiden ofta uppstego till domprostar
och erkebiskopar i Upsala. Traditionen förmäler
äfven, att det i fordna tider varit domkapitel i
Weckholm, med jurisdiktion öfver sydvestra Upland,
Svartsjölandet och vissa delar af Södermanland, och
ett ställe nära prestgården, som ännu i dag kallas
»Kapitlet», tyckes med detta namn bevara minnet
deraf, emedan kapitelshuset skulle hafva varit der
beläget. Men troligen härrör sig denna tradition
deraf, att pastorerna i Weckholm på den tiden ofta,
såsom ansedda män, voro ledamöter i Upsala domkapitel
och möjligen derifrån fingo några ärender sig
uppdragna att i sin hemort ombesörja, med närmast
boende pastorer såsom bisittare. Detta torde vara
rätta betydelsen af »Weckholms domkapitel».

Vid tiden för vår lilla berättelse sammanhängde
icke alla tre pastoratets socknar, såsom nu, utan
Weckholm och Kungs Husby skildes genom ett långt,
smalt sund, som sträckte sig ifrån den nu varande
norra Björkfjärden emellan Kynge by och Weckholms
prestgård förbi Weppeby och Segla till den
fordna Blackfjärden, som nu mera till större delen är
uppodlad till prydliga gärden och hvaraf en obetydlig
del nu qvarstår som ett träsk. Från Björkfjärden
slingrade sig vidare ett annat sund emellan Hedsta,
Basta (fordom Bosestad) och Kungs Husby å ena sidan
samt Sundby, Tjulsta, Ryttesta och Skeberga å den
andra och mötte åter Mälaren fram emot den urgamla
sätesgården Eka i Lillkyrka socken. Detta sund skilde
såväl Weckholm och Thorsvi som Thorsvi och Kungs
Husby från hvarandra, hvaraf man finner, att hela
pastoratet på den tiden var en ögrupp, som sedan
under tidernas lopp öfvergått till fastland.

Omkring år 1527 tillsatte konung Gustaf I den förste
lutherske pastorn i Weckholm. Hans namn var Melchior,
och om honom är den vidunderliga berättelsen, som
finnes i Salvii beskrifning öfver Upland, att han
nämligen läst ned en dräng lefvande i jorden, till
minne hvaraf ett gammalt träkors ännu qvarstår på
kyrkogården.På denna Socknens Kyrkogård, brede vid stigen,
som går åt Kyrkoherde-Gården, står en lång Påle med
en i Korss påslagen Brädlapp, af fast och varaktigt
Trä, och är nu med lång Måssa öfverväxt. Samma Påle
skal af det tilfället vara ditsat, som åtskillige
i orten veta at berätta, men särdeles Klockaren i
Torsvi Socken Per Andersson, hvilken ännu lefver, och
har i sin ungdom tient hos Kyrkoherden i Veckholms
Socken Salig Herr Uddo Matthei, då han af trovärdigt
och hederligt Folk hördt säjas, at en Kyrkoherde,
för nu vid pass 150 år tilbaka, varit i Veckholm
som hetat Melcker, hvilken haft den plägsed, at han
hvar Afton ehuru sent det också var, gåt i Kyrkan
och giordt sina Böner framför Altaret. Hans Hustru
har icke särdeles tyckt om en sådan Kyrkogång;
hvarföre hon ock om en Afton sagt åt en sin Dräng:
Kära Lasse, om du vil taga et hvitt Lakan öfver
dig och ställa dig i vägen för Far, när han går ur
Kyrkan, och skräma honom, så skal du få et stop Öl.
Der til Drängen samtyckt och stält sig jemte vägen,
då Prästen kom utur Kyrkan. Men när Prästen blef varse
detta Spöket, har han genast med sin Bön til Gud så
mycket åstadkommit, at Drängen börjat siuncka, hvilket
Prästen sedt, och tänkt, at han skulle säja hvem han
vore; Men som Drängen tegat, har Prästen åter begynt
bedia, da Drängen sunckit til Median och ropat: Det är
jag, det är jag. Hvar på Prästen svarat: Nu är det för
sent. Således sanck Drängen lefvandes nid i Jorden:
hvar af denna Pålen blifvit til en åminnelse uprest,
och nog Sten förder i holet omkring den samma.

Beskrifning om  Upland af Lars Salvius.    Sthlm 1741, ss. 249--50.
 Namnet på den siste katolske pastorn,
som nu måste gifva vika för mannen med de nya
religionsåsigterna, hafva häfderna icke bevarat. En
Salvo Petri Windrufva, som »var kyrkoprest i Weckholm
från 1444 och 1470 var ledamot af kapitlet i Upsala»,
kan det icke gerna vara, emedan han, om han lefvat,
skulle varit alltför gammal att vid ifrågavarande tid
(omkring 1527) kunna hafva något verksamt deltagit i
de händelser, som här nedan skola skildras. Troligen
var det dennes närmaste efterträdare, som måste
gifva vika för den nye konungens makt och den nya
religionen; åtminstone är detta mest öfverensstämmande
med de årtal, vi här ofvan angifvit.

Då den nye kyrkoherden ankom till prestgården, möttes
han af den katolske med förakt och blef med hårda ord
afvisad, emedan han var tillsatt af »en äfventyrare
till kung, som ingen makt hade att ingripa i sådana
saker». Han måste derföre, att börja med, taga sin
bostad i en bondgård; och under tiden gick han omkring
i socknen, visande dem 

konungens fullmakt och hörde sig före om stämningen
emot deras förre pastor. Denna var ingalunda den
gynnsammaste, emedan han alltför ofta hotade dem med
skärselden, om icke tionden blef så rundlig som han
önskade. Då de nu hörde, att den nye aldrig ämnade
tala om skärselden, som var böndernas värsta skräck,
ställde de sig med beredvillighet på hans sida och
lofvade att, om så behöfdes, med våld bortköra den
katolske från församlingen. Efter flera fruktlösa
försök att i godo förmå honom att aflägsna sig,
samlade sig ock bönderna och tågade, med den lutherske
presten i spetsen, till prestgården, och den katolske
pastorn, som icke var beredd på denna öfverrumpling,
måste taga till flykten. Han flydde till Kungs Husby
och sökte uppvigla bönderna derstädes till uppror
emot förkunnaren af den nya läran.

Emellertid gjorde den lutherske presten sig hemmastadd
och började reformera af alla krafter. Hvad som i
synnerhet upptände hans nit var hvalfmålningarne
i Kungs Husby kyrka. Emedan man i reformationens
första tid ville, dertill drifven af ett ovist nit,
förstöra och utrota allt, som på något sätt påminde om
katolicismen, och aktningen för skön konst saknades,
så voro dessa målningar en nagel i ögat på den
nya presten, och han ville ovilkorligen hafva dem
öfverstrukna. Denna omständighet var det just, som
förde det egentliga »kriget» till utbrott. Ty som vår
allmoge är af naturen konservativ och med förkärlek
hänger fast vid allt gammalt, så kunde Kungs Husby
socknemän icke tåla, att målningarna i deras kyrka
förstördes. Derföre, då den nye pastorn verkligen lät
öfverstryka dem, blef mumlet och knotet allt mera
högljudt. Denna sakernas ställning sökte den katolske,
som ännu uppehöll sig i Kungs Husby, att vända till
sin fördel. Han samlade derföre de missnöjda Kungs
Husby-boerna
under sitt befäl för att draga åstad till Weckholm
och taga hämd på den djerfve inkräktaren, som ville
på detta sätt omstörta den gamla ordningen. Men dessa
rörelser blefvo icke obekanta för Weckholmsboerna,
som derföre samlade sig till försvar.

En dag syntes en mängd båtar, bemannade med folk,
komma roende öfver sundet ifrån Kynge och styra
sin kosa mot prestgården. Anande hvad detta hade
att betyda, skickade Melchior genast budkafle ut i
församlingen och uppbådade bönderna att genast samla
sig vid prestgården. Men innan de i någon större mängd
hunnit anlända dit, hade Kungs Husby-bönderna redan
tändt eld på prestgården och voro i full fart med
att bortköra husets invånare. Men när Weckholms
socknemän väl hunnit samla sig, började en häftig
strid, hvari de båda andlige voro anförare, hvardera
för sin trupp, och visade, att de kunde föra det
verldsliga svärdet så väl som andans. Den katolske
med sina Kungs Husby-bor måste så småningom gifva
vika, och på prestgårdens skog nedgjordes en stor del
af dem. De öfriga skyndade till sina hem och funno
sedermera för godt att icke göra några uppror emot
den nya ordningen. Den katolske presten flydde till
Enköpings kloster, och hvad det sedan blef af honom,
vet man icke.

Så slutades prestkriget i Weckholm, och målningarna
i Kungs Husby kyrka förblefvo i öfver tre århundraden
undangömda. Ingen visste på sednare tider att de ens
funnos der, till dess de af församlingarnes nyligen
aflidne pastor, skalden, »den siste fosforisten»,
Johan Börjesson, blefvo upptäckta och på statens
bekostnad af artisten Blackstadius återställda i sitt
ursprungliga skick. De utgöra nu i Kungs Husby kyrka
en verklig prydnad, på samma gång de äro ett minne
från en tid, då folket älskade att i bild uttrycka
sina fromma känslor.

J. O. Ahlin.



Ur fosterlandets bröst!

(Till utvandrare.)

 I sommargröna bokars skygd jag stod på högländt strand,
 Just när ett stort utvandrarskepp sågs lägga ut från land; 
 Uppå dess däck i led vid led man inföst kropp vid kropp;
 Inskeppadt, likt en boskapsdrift, stod -- fosterlandets hopp.

 Den sista linan gjordes loss, snart allt var klart om bord, 
 Hon   var   det  sista  band,  som höll ... Farväl, o fosterjord! 
 Men i de täta, mörka led sågs mången tårad blick, 
 Som   envist  hang  vid stranden qvar, oaktadt skeppet  «gick«.

 Snart ljöd från däcket ett hurra, som knappt förklingadt var, 
 Förrän   från  »vännerna på strand« det fick ett trefaldt svar, 
 Och ömsesidigt hviftades från både land och haf, 
 Och   sist  försvann   i massan   den, man   sist sitt famntag gaf.

 Och  solen dök i vester ned, precist som hon var van,
 Och  göt sitt guld i rand vid rand utöfver ocean,
 Och   folket  skingrades   på strand, blott trädens susning ljöd,
 Och  likt en punkt gick skeppet in i aftonsolens glöd.

 Och der jag stod i qvällens frid och på den synen såg, 
 Liksom   af   smärta   greps   min   själ,  jag blef så varm i håg;
 Mitt hjerta slog uppå en gång af både sorg och harm, 
 Och då jag denna suck förnam ur fosterlandets barm:

 «Du Sveas dotter, hvarför fly ur dina fäders dal!
 Är det derför, att verlden re'n din frid ur hjertat stal?
 Är lyxbegäret i ditt bröst kan hända skulden till,
 Att   bort   ifrån   din  fosterbygd  till   okänd ort   du  vill? ...

 Du yngling, bar din faders  teg ej korn till dig också, 
 Din sträfvan kunde vidgat  den och -- hållit ut ändå! 
 Var   «stugan   blifven  dig  för trång«, der hon i dälden stod, 
 Du   kunnat   «bygga  högre« sjelf, om du haft kraft och mod.

 Säg ut: visst var det högmod mest, som dref dig från min kust! 
 Att vara bonde rätt och slätt, du hade mer ej lust -- 
 Fast redlig bonde äras skall, så länge verlden står, 
 När «åsna klädd i lejonhud« blott åsnors bifall får.

 Gif akt!   Du längta skall en dag till mina granars sus, 
 Till   bäcken,   vid hvars brädd du lekt, invid din faders hus; 
 Ja, önska skall du mången qväll, hinsidan skummigt haf, 
 Att stjernan, som din vagga såg, ock finge se din graf. 

 Och du, o åldring, hunnen re'n helt nära grafvens rand, 
 Fanns ej  till kista qvar åt dig en fura på min strand? 
 Hvi ville du ej gråna der, som dig din moder smekt? 
 Hvi ville du ej jordas der, du förr bland grafvar lekt?«

 -- -- -- -- -- -- -- -- -- -- -- -- -- -- -- --

 Så ljöd ur fosterlandets barm en suck i sommarqväll;
 Men björkomskuggadt nära strand låg furutimradt tjäll:
 Der   flydde   mina ungdomsda'r,  der har jag tänkt och drömt, 
 Der   har   jag   mången   sorgens   tår i diktens blommor gömt.

 Der vill jag stanna  «hösten ut« -- om än den ej blir grön --; 
 Der vill jag värna hemmets härd med arbete och bön; 
 Der vill jag, när som skummig våg sig bryter mot min strand, 
 Ännu en gång min lyra slå för dig, mitt fosterland!

Anna A.



Upptäcktsresor i lufthafvet.

I.

Mången framhärdar ännu i att anse luftseglingen
såsom ett slags »konstproduktion» till allmänhetens
förlustelse och aeronauterna såsom oförvägna våghalsar
med en otyglad lust att bryta nacken af sig. I andras
ögon äro ballongerna en himmelsskriande hädelse mot
Gud, som gifvit oss jorden att gå och färdas uppå;
det är ju förmätet att vilja tränga upp till de
ljusblå rymder, dit endast själen vid högtidligare
ögonblick bör svinga sig. Vidare en tät skara
genompraktiska personer, som ej kunna se en ballong
utan att göra en beräkning öfver hvad den kostat
och öfver de hundratal kubikfot gas, som förspillas
åt alla väderstreck. 

Men luftseglingen är visst icke
så halsbrytande som många tro. På närmare fyra tusen
luftresor, som hittills verkstälts, räknar man endast
femton dödsfall -- ett föga oroväckande tal, enär de
flesta olycksfallen datera sig från ballongernas
barndom, då man af okunnighet begick grofva fel
i deras navigering eller antände ballongen med
brinnande fyrverkeripjeser, så som ett par gånger
inträffade.

Hvad åter beträffar de sparsamma, så skola de kanske
ej nöja sig med den upplysningen, att ballongen
redan gjort vetenskapen och särskilt meteorologien
ovärderliga tjenster och säkerligen kommer att
göra ännu flera. Det var ingen ringare än Benjamin
Franklin, som efter den nyss gjorda uppfinningen af
luftballongerna förutsade deras framtida användning
i vetenskapens tjenst, och sednaste årtionden hafva
lemnat lysande bekräftelser åt den store amerikanarens
ord.

Väl nöjde man sig i början att njuta af de nya,
ännu aldrig rönta intryck, som en luftresa medför,
och att af ren böjelse för våghalsade äfventyr
dyka upp i luft-oceanens vågor; men snart fann man
att det eröfrade riket icke blott kunde besökas af
nyfikna lustfarare, utan äfven öppnade nya fält för
den vetenskapliga forskningens män. Redan år 1803
se vi Robertson uppstiga till en höjd af 20,000 fot
och från denna höjd medföra en mängd intressanta rön
öfver värmets och elektricitetens förhållande i de
högre och tunnare
luftlagren. Äfven gjorde han iakttagelser angående
ljudet. Detonationen af 10 gramm klorsyradt natron
var ytterst svag, men förorsakade en smärtsam känsla
i örat. Andra försök visade att anslag på metalliska
kroppar här verkade långt svagare än på jordytan,
ehuru svängningarne varade längre. En liten episod
omtalas äfven från denna färd. Robertson ville
anställa ett experiment, för att utröna vattnets
kokpunkt på så stor höjd, och använde för detta
ändamål osläckt kalk till upphettningsmedel. Men i
ett ögonblicks tankspriddhet, lik Newton's då han
lade sitt ur i vattnet och behöll ägget i handen,
satte Robertson sin termometer i elden i stället för
i vattnet, och termometern sprang. Emellertid kunde
han, i det ögonblick då vattnet kokade, hålla sin
hand deri utan att erfara någon smärta.

Under samma och följande år företogos äfven
expeditioner, bland andra af den berömde fysikern
Gay-Lussac, men sedan inträffade ett långt uppehåll
ända till år 1850, då Barral och Bixio tvenne gånger
uppstego för att på nytt
iakttaga de olika och ännu ofullständigt kända
företeelserna i atmosferen. Den första uppstigningen
missgynnades af storm och regn och ballongen erhöll
flera skador, som ej hunno sorgfälligt repareras. Icke
desto mindre svingade sig Barral och Bixio modigt
uppåt och detta så våldsamt, att de sjelfva icke en
gång förmådde på vanligt sätt reglera ballongens
stigningskraft. Som en pil sköt den uppåt och
försvann bland molnen.

Här väntade de resande ett nytt obehag. Den starkt
utsvällande gasvolymen hotade att spränga maskorna i
nätet och sänkte sig snart öfver de resande, hvilkas
gondol var fastgjord med för korta tåg, så att de
blefvo öfvertäckta som af en tung hatt. De båda männen
sågo sig försatta i ett mycket kritiskt läge. Men,
liksom hade måttet ännu ej varit fullt, råkade en af
dem, under sina bemödanden att göra ventil-linan klar,
att rifva ett hål i ballongens nedra förlängning. Den
ögonblickligt framqvällande gasen bragte dem flera
gånger   i   half    vanmakt,    andra verkningar
att förtiga.

En blick på barometern lät dem varsna, att de med
förfärlig hastighet föllo nedåt. Ballongen var
verkligen sprängd: midt öfver deras hufvuden gapade
en remna af öfver sex fots längd. Det högsta,
de båda djerfva männen kunde hoppas, var att
komma undan med lifvet. De befriade sig hastigt
från all slags ballast, utkastade de täcken som
de medtagit till skydd mot kylan, ja till och med
sina pelsstöflar; blott från instrumenterna skilde
de sig icke. Slutligen nedföllo de på ett vinberg
vid Laguy. Arbetare och vingårdsmän skyndade till
och funno de båda männen, som med händer och fötter
höllo sig fast i vinstockarne för att hämma de häftiga
svängningarne.

En resa under dylika omständigheter kunde icke gifva
stora vetenskapliga resultater. De båda luftseglarne
företogo dock innan kort en ny färd och hade nu
bättre framgång. En intressant optisk företeelse
visade sig innan de ännu hade uppnått den största
höjden. Emellan  molnlagren,
som   vid uppstigningen   omgåfvo
dem, framträdde den hvita, glanslösa solskifvan;
men samtidigt blef i molnen under gondolen en
annan skifva synlig, alldeles som då solen speglar
sin bild i en vattenyta. Och i sjelfva verket var
denna bisol ingenting annat än en återspegling,
som frambragtes genom de i atmosferen sväfvande
iskristallerna. Ett oväntadt resultat lemnade
de termometriska iakttagelserna. Gay-Lussac hade
företagit sin luftfärd vid klar himmel och på en
höjd af 23,500 fot funnit en temperatur af --9° C. 
Samma temperatur funno Barral och Bixio då de,
omgifna af moln, kommo till en höjd af omkring 20,000
fot. Men öfver denna punkt vexlade temperaturen på
ett öfverraskande sätt, till dess vid 23,500 fot
termometern föll ned till --39, d. v. s. 30 grader
lägre än Gay-Lussac hade observerat på samma höjd
vid klar atmosfer. Detta faktum var öfverraskande nog
och inga tillfredsställande förklaringar hafva ännu
gifvits häröfver. Vetenskapen vet ännu icke hvad som
föregår på dessa höjder af vår atmosfer. 


James Glaisher.                                 


Om än de vetenskapliga luftresorna varit jemförelsevis få,
hafva de dock förbundits med så vigtiga problemer och


så vidtomfattandc studier, att det lilla antalet af
dessa exkursioner erhållit en ärofull plats i lärda
journaler, under det att de tusentals ballongfärder
som verkstälts till publik förnöjelse hafva blifvit
bortförda i glömskans tysta böljor.

Det är den lärde direktorn för meteorologiska
afdelningen i kungl. astronomiska observatoriet
i Greenwich James Glaisher, hvars ihärdighet,
kallblodighet och arbete vetenskapen har att tacka
för de fruktbaraste luftexpeditionerna och hvars
exempel tjenat de franska vetenskapsmännen till
förebild. Glaisher var redan gråhårsman då han började
arbeta för att få en vetenskaplig luftexpedition
i gång. Det var i förstone afsedt att ballongen
skulle utrustas under Glaishers ledning och att yngre
observatörer, försedda med Glaishers instrumenter,
skulle uppstiga. Men under förberedelserna, medan
gråhårsmannen undervisade ynglingarne i sättet att
afläsa och begagna instrumenterna, vaknade hos honom
lusten att sjelf leda iakttagelserna, och detta beslut
har man att tacka för en serie af de noggrannaste
och mest skarpsinniga observationer
af företeelserna i luftens regioner. Vid hvarje
ny uppstigning blefvo apparaterna förbättrade och
nya försigtighetsmått vidtagna, hvilket tjenar till
bevis för att icke hvem som helst kan användas för
dylika expeditioner. Det ovanliga fortkomstmedlet,
den hastighet hvarmed alla iakttagelser böra göras,
emedan ballongen oupphörligt ändrar ståndpunkt, oron
att försumma ett godt tillfälle, allt kräfver lika väl
kallblodighet och lugn, som den största ansträngning
af alla själskrafter.

Utrymmet nekar oss att ingå i någon detaljskildring
af den åldrige professorns många luftexpeditioner -- de
belöpa sig till ej mindre än trettio --, eller i något
bedömande af deras vetenskapliga resultater; men då
vi intaga ett porträtt af den berömde meteorologen,
torde det tillåtas oss att bilägga följande utdrag ur
en af hans berättelser, med uteslutande af de delar,
som hafva ensamt vetenskapligt intresse:

Vi lemnade jorden 1,3 efter middagen; tio minuter
efter vår afresa summo vi uti utomordentligt täta
moln. Dimman
var så tjock, att vi voro såsom insvepta i mörker,
-- och, egendomliga företeelse, i detta ögonblick
hörde vi ett kanonskott, från hvilket håll var oss
omöjligt att säga. Småningom klarnade dimman, i den
mån vi nalkades högre regioner, och vid 1,17 höjde
vi oss hastigt derur.


Under en luftfärd: Mellan solbelysta molnlager.


Få ögonblick efteråt badade vi i verkliga floder af
ljus. En sol af utomordentlig styrka strålade oss
till möte och ökade himmelens blå glans. Molnens
yta sträckte sig i ett aflägset fjerran och våra
ögon beherrskade en oändlig mångfald af kullar,
bergskedjor, isolerade spetsar betäckta af bländhvit
snö, mera genomskinlig, mera luftig än glacierens. Jag
försökte att taga en vy af detta landskap med en
fotografiapparat, som jag medförde; men vi stego
med alltför stor hastighet för att operationen skulle
kunna lyckas ...

Klockan 1,39 uppnådde vi 21,680 fot, nära nog
Chimborazzos höjd. Termometern visade --13° C. Vi
kastade skyndsamt ut sand, och tio minuter voro oss
tillräckliga att uppstiga till Dawalagiris höjd. En
kyla af 19° C. omgaf oss.
Vi hade nått den temperatur i hvilken
fysikern vanligen ser gränsen för termometriska
förändringar. För knappast tre qvarts timma sedan
hade vi ännu på fast mark andats den milda luft,
hvarför Englands höstdagar äro så prisade.

Ända tills nu hade jag kunnat nedskrifva mina
anteckningar utan svårighet, under det min
följeslagare Coxwell, som skötte manövreringen,
syntes utmattad. Det varade dock icke länge förrän det
blef mig omöjligt att urskilja qvicksilfverpelaren i
termometern, visaren på mitt ur eller gradindelningen
på instrumenterna. Jag bad Coxwell hjelpa mig, men
i följd af ballongens slingringar, hvilka fortfarit
under hela färden, hade ventil-linan trasslat sig
och Coxwell måste derföre klättra ur gondolen och
upp på ringen, för att göra linan klar. Jag vände på
nytt min uppmärksamhet till barometern. Men jag måste
liksom sammantränga hela min själ i ögonen innan jag
af qvicksilfverpelaren höjd kunde öfvertyga mig om
att vi hade uppnått den ofantliga höjden af närmare
30,000 fot.

Utmattad ville jag med högra armen stödja mig mot
bordet. Jag förmådde det icke. Denna arm, som nyss
ägde hela sin styrka, nedhängde nu slapp och maktlös
liksom bruten. Jag försökte röra venstra armen; -- den
var likaledes förlamad. Jag ville röra kroppen och
lyckades till en del, ehuru det föreföll mig som om
jag icke mer hade några lemmar. Jag försökte ännu en
gång afläsa barometern, men under det mina ögon sökte
siffrorna, sjönk hufvudet ned på min venstra skuldra
och jag måste stödja ryggen mot gondolens kant. Hade
jag hittills kännt mig herre öfver ryggradens
och halsens rörelser, så kunde jag nu ej göra den
minsta rörelse. Coxwells gestalt förvandlades till
en skugga, och när jag försökte att tilltala honom
nekade mig tungan sin tjenst. Strax derpå omgafs
jag af tjockt mörker; synnerven hade förlorat sin
kraft. Icke desto mindre bibehöll jag ännu full
själsstyrka och min hjerna var lika verksam som nu,
då jag skrifver dessa rader. Jag tänkte på att jag
var förlamad, att jag icke skulle göra flera försök
och att jag skulle dö, om vi ej ögonblickligt 
nedstego ur den död-bringande regionen. Andra tankar
trängde sig äfven på mig, men plötsligt fördunklades
mitt medvetande och jag föll i en slags tung sömn. Om
hörseln kan jag icke tala, ty den tystnad, som råder
i dessa rymder, är så djup, att ej ett ljud träffar
örat.

Plötsligt hörde jag orden »temperatur» och
»observation». Jag märkte att Coxwell talade till
mig. Men att se honom var omöjligt och ännu omöjligare
att svara eller
röra mig. »Försök blott!» ropade han till mig,
»försök!» Nu igenkände jag otydligt instrumenterna,
kort derpå de omgifvande föremålen, och jag reste mig,
tungt och långsamt, som om jag afskakat en alp. »Jag
svimmade», sade jag. »Utan tvifvel», svarade Coxwell,
»det fattades icke mycket att jag gjort det samma.»
Han berättade mig nu att han förlorat känseln i sina
händer; de hade verkligen blifvit alldeles svarta
och jag skyndade att gnida dem med bränvin.


Under en luftfärd: En mil öfver jorden!


Under  det han  satt  på gondolringen hade han
plötsligt gripits af en fruktansvärd kyla; tillika
hade en tjock isskorpa afsatt   sig   på   tågen
och   omkring  ballongens mynning.    Ur stånd   att
använda   sina   händer,   måste han   på armbågarne
glida   ned   i gondolen, och då han såg mig sitta
tillbakalutad med uttryck af det lyckligaste lugn
i ansigtet, trodde han att jag   hämtade   mig,
och tilltalade mig. -- Men jag tiger; mitt hufvud
och   mina   armar   hänga;   jag  ligger i djup
vanmakt. Han försöker förgäfves komma intill mig.
Då vill han skyndsamt öppna ventilen   för   att
sänka ballongen i mildare regioner.    Men de
stela händerna neka   sin tjenst,  och först
sedan     det lyckats   honom  att fatta linan med
tänderna  förmår   han bli herre öfver ventilen.   --
Omkring klockan 2,17 återtog jag mina iakttagelser.
Jag   antager att jag i hela 7 minuter var vanmäktig
och   ber   att detta beaktas,      emedan jag,
stödd på detta antagande,    genast vill     göra
några slutsatser, som icke äro   utan  intresse. 

Vårt nedstigande skedde med så oroande hastighet,  att
vi   redan   vid   2,39 sågo oss nödsakade att
utkasta   sand. Emellertid nedkommo vi utan skador
vid Coldweston, 1 1/2 mil från Ludlow. Vi hade
medtagit  sex dufvor, som vi lössläppte    på
olika höjder.  De flaxade, oförmögna att kunna
hålla  sig uppe. En blef satt i frihet på en höjd
af 25,000  fot.     Hon föll   som   en   sten och
försvann ögonblickligen. Vid nedstigandet funno  vi
en död i buren och en    annan   nästan stelnad.
Det   var en   vandringsdufva, en   eljest   utmärkt
flygare. Det dröjde nära en qvarts timma,   då   hon
började   picka   på  det rosenfärgade bandet om
halsen, och   slutligen   flög   hon   med   stor
hastighet   i   riktning   åt   Wolverhampton
(hvarifrån   uppstigningen   skedde). Den   sista
dufvan   släpptes   på   en   höjd af 20,000 fot
i ett ögonblick då vi  föllo   med stor hastighet.
Hon tycktes vara den   klokaste   af   dem   alla,
ty   hon   satte   sig   genast   på ballongen.
Af  samtliga   under färden utkastade dufvor kom en
enda till Wolverhampton,  och det skulle förvåna mig,
om det icke varit just den sistnämda.

Min sista notis antecknade jag på en höjd af 29,766
fot. Detta är (på några fot när) samma höjd som
jordens högsta bergspets Gaurisankar i Nepaul, till
hvars fot Bramas pilgrimer uppklättra för att dö i
gudomens närhet. Man kan betvifla att det någonsin
lyckats ett menskligt väsende att verkligen bestiga
denna jättespets; till och med bröderna Schlagintweit,
de djerfva indiska resenärerna, hafva ej vågat ett
dylikt försök. Deremot skulle jag ganska väl hafva
förmått fortsätta mina iakttagelser på denna höjd,
så framt icke ballongen burit oss ännu högre, ända
dit der lifsvilkoret närmar sig sina gränser. När jag
blef vanmäktig, stego vi med den oerhörda hastigheten
af tusen fot i minuten, och då jag återtog mina
iakttagelser, föllo vi med en hastighet af två tusen
fot, således med en hastighet dubbelt så stor som
då vi
uppstego. Denna omständighet tillät mig att med en
ganska tillförlitlig beräkning angifva den höjd,
hvartill vi verkligen stigit, till 37,000 fot -- --
således en höjd motsvarande Pyreneernas högsta spets
tillagd Himalajas högsta spets!

Man kan kalla detta ett stort resultat. Men jag
betviflar icke att det kan lyckas ett kommande slägte
att anställa iakttagelser äfven i de regioner der
jag kraftlös sjönk tillsamman. Det skall komma en
dag, då aeronauterna öfverträffa mig liksom jag nu
öfverträffade Barral och Bixio, och liksom de å sin
sida trängde högre än Gay-Lussac. Hvem skulle äfven
kunna uppdraga en gräns för menniskans verksamhet
eller kunna bestämma den punkt, der naturen säger
till luftresenären: »Härintill skall du komma och i
icke vidare!»



Den gamle korpralen.

Han låg på bädden, bredd af halm, 
Hans panna glödhet brände: 
Och dock hvar lem, trots stugans qvalm, 
En feberrysning kände. 
Han trotsat tusen farors hot,
Stått sår och plågor tåligt mot, -- 
Nu, hvart sig tanken vände, -- 
Det visste han -- det fanns ej bot.

Så tappert för sitt lands försvar
Han stridt i fordna tider,
Och som bevis derpå än bar
Han ärr från dessa strider.
Och när sitt kall han troget fyllt,
Gafs afsked -- visst ej oförskyldt --
Med en pension omsider
Och dertill en medalj som skylt.

I tanken jemt han återvändt
Till dessa segrars minne
Och dervid kanske ofta känt
Ett högmod i sitt sinne;
Sin egen kraft han kände då:
Medaljen fästad utanpå
Hans bröst, nog väckt der inne
En stolthet, kan man lätt förstå!

Men lyckans tomma sken ej ger
Åt någon tröst i nöden;
Vid lifvets slut man kanske ser
I ändradt ljus dess öden.
Korpralen förr ej plågan märkt,
Och faran endast modet stärkt:
Nu fruktade han döden,
Nu, när den kom så oförmärkt.

Likvisst en hågkomst han förnam,
Den tycktes lindra qvalen:
En gång, der striden nyss gått fram --
Så mindes han -- i dalen,
Han vandrat bland de slagna ut,
Sett en, som bidde hvar minut
På döden; och korpralen
Då läst en bön, förr'n allt tog slut.

Han fått hvad mynt den slagne bar 
Och lofvat att bevaka 
Hans rätt, att hvad han ägde qvar 
Kom till hans hem tillbaka. 
Korpralen hade fyllt det värf 
Och skickat krigarens förvärf 
Hem till hans barn och maka, --
Och sjelf han lagt dertill en skärf.

Det minnet skänkte frid, jemväl
I döden, åt vår hjelte:
Ej tviflan mer sig i hans själ
Likt vreda vågor välte;
Han förr ej funnit sådan tröst, --
Nu hatets is i gubbens bröst
För kärleks låga smälte,
Och oron vek för hoppets röst.

Han ångrade ej lifvets strid 
För land och pligt och «äran«,
På döden tänkte han dervid 
Med lugn -- ej med förfäran: 
Han lifvets vishet nu förstått,
Se'n han omsider finna fått 
Den enkla, höga läran,
Att «stort är blott att göra godt«.

N.



Det tysta språket.

Man har räknat de språk som talas af alla jordens
folk till åttahundrasextio, deraf femtiotre i Europa
och etthundrafemtiotre i Asien. Enligt engelska
bibelsällskapets årsberättelse 1863 hade detta redan
då låtit öfversatta Bibeln på etthundranittiosju
olika tungomål.

Man har räknat, d. v. s. man har sökt räkna,
det ordantal som hvarje språk besitter. Svenska
språket äger ett förråd på ungefär sextiotusen ord;
engelsmännen uppskatta sitt till hundratusen, och
den fullständigaste tyska ordbok upptager mellan
tre- och fyrahundratusen ord. Shakespeare's verk äro
sammanställda af femtontusen, Miltons af åttatusen;
Gamla Testamentet omfattar ej fullt sextusen.

Man har räknat de ord som användas af hvarje
enskilt menniska och kommit till det resultat, att
en dräng eller torpare i våra aflägsnade trakter
förbrukar under hela sin lefnad icke mer än fyra-
eller femhundra ord; en stor talare disponerar
deremot kapitaler på bortåt åttatusen ord. Man
kan gissningsvis antaga, att menniskorna i medeltal
slå sig igenom denna verlden, från skolbänken till
grafven, med högst tvåtusen ord.

Så mycket har man räknat -- men man har icke medräknat
de ord som uttalas, ej med munnen, utan med hand
eller fot; man har icke medräknat det språk, som är
gemensamt för alla nationer -- teckenspråket. Omkring
femtusen
åtbörder användas vid döfstummeinstituten, och
dessa bilda tillsammans ett föga mindre fullkomligt
språk än t. ex. lapparnes eller hottentotternas;
många tecken äro helt allmänna och brukas af alla
som hafva svårt att uttrycka sig i ord, vare sig de
nu äro alldeles stumma eller icke. Så till exempel
hafva de döfstumma och indianerna alldeles samma
tecken för begreppet 'se': de hålla de främsta två
fingrarna skilda likt bokstafven V och stöta dem ut
ifrån ögonen. För 'eld' är tecknet äfven det samma:
man härmar lågorna med fingrarne, under det man
vid 'regn' vänder fingrarne nedåt. 'Bok' uttrycka
indianerna och de stumma derigenom, att de hålla de
sammanslagna flata händerna framför ögonen, öppna
och föra ögonen fram och tillbaka deröfver såsom
följde de raderna å bladen i en bok. Vid 'dölja' och
'hemlighålla', sticka båda handen bakom klädningen
vid venstra bröstet; vid 'fruktan' lägga de händerna
på de undra refbenen (för att visa hur hjertat slår).

Det är svårt för en bildad talande menniska att
uppnå fullkomlighet i teckenspråkets användning,
ehuru ett döfstumt barn lär sig det nästan utan
ansträngning. Att kunna tala är i detta fall ett
hinder; vanan att tänka med ord och att öfversatta
dessa ord i tecken är mycket svår att tillegna sig;
men så länge detta ej skett, är det nästan omöjligt
att bringa tecknen i den logiska följd, hvari de böra
ordna sig i den döfstummes tankegång.

I sjelfva verket följa de döfstumma i sitt språk
en egendomlig ordställning: det vigtigaste sättes
alltid först, allt öfverflödigt uteslutes, så att
mycket måste på gissningens väg kompletteras. Om vi
t. ex. säga: 'Min fader gaf mig ett äpple', så säger
den döfstumme: 'äpple, fader, jag', d. v. s. han
gör först tecknet för 'äpple', derpå för 'fader'
och sist för 'jag'. Det sista består deruti att
han riktar pekfingret mot maggropen; vid 'han' pekar
den tecknande med tummen öfver sin högra skuldra;
när han med pekfingret vidrör örat eller tungan,
betyder detta så mycket som 'höra' och 'smaka'. En
person, som besökte en döfstummeskola och ville att
en gosse skulle skrifva några ord på svarta taflan,
beskref i luften konturerna af ett tält och berörde
derpå inre delen af sin underläpp för att teckna
'rödt'. Derpå skref gossen: 'Rödt tält', hvarpå
läraren med rätta anmärkte, att den besökande icke
kunde vara någon nybörjare i teckenspråket, emedan
ban eljest skulle hafva ställt rödt först. Liksom
tält här betecknades genom konturerna af ett tält,
så betecknar man 'byggnad' och 'rum' derigenom,
att man med begge händerna aftecknar väggar och tak
i luften; vid 'hem' betjenar man sig af samma tecken
och lutar derpå kinden emot ena handen (hvila). För
att teckna 'trädgård' gör man en åtbörd som om man
luktade på en blomma och beskrifver derpå med handen
en horisontal cirkel. 

Man kan lätt fatta, att den med
teckenspråket förtrogne skall erhålla mycken 'blick'
för det plastiska, att han lätt fattar situationen
i en historisk målning eller det karakteristiska i
ett skulpturverk. Också betjena sig de döfstumma
ofta af formen för att beteckna historiska eller
mytologiska personligheter. Napoleon framställes med
korslagda armar och framåtlutadt hufvud. Eleverna vid
institutet å Manilla beteckna Gustaf II Adolf genom en
utsträckt arm, som föreställes hålla en staf i handen
(ryttarstatyn med fältherrestafven å Gustaf Adolfs
torg).

Ganska intressant är att iakttaga huru de döfstumma
vid framställandet af abstraktare begrepp veta hjelpa
sig och hvilka handgripliga symboler de derföre
använda. Håller jag högra handen horisontalt
i jemnhöjd med höften, med flata sidan nedåt,
och derpå lyfter den i jemnhöjd med skuldran, så
betyder detta 'stor', sänker jag handen, betyder det
'litet'. Vid 'ingenting' och 'icke' stryker jag
med högra handen öfver den venstra, till tecken att
hon är tom; vid 'allt' sluter jag tillsammans båda
händerna, 'Gud' uttryckes genom uppräckta händer
(den dyrkansvärde). -- Redan uti en antik skulptur,
Adoranten, återfinnes detta sköna och uttrycksfulla
försinligande af menniskans tillbedjan af det
gudomliga majestätet. 'Kristus' betecknas genom att
efter hvarandra rikta båda pekfingrarne mot insidan
af den andra handen (den korsfäste).

Vid 'tänka', 'begrunda' stödjes pannan emot ena
handens pekfinger, under det armbogen stödjes mot
bordet eller ock uti andra handen. Att knacka på
pannan med knutna handen betyder 'lägga märke till';
att stryka med fingret öfver pannan 'glömma'. Vid
'sluta' vidrör den stumme med pekfingret först tummen
och derpå pekfingret å andra handen -- en åtbörd,
hvaraf redan Sokrates betjenar sig på Rafaels 'Skolan
i Athen'. Önskar den döfstumme något, så slår han med
handen på sin mun, under det barn slå ihop händerna,
emedan de vilja hafva något uti dem. En vågrörelse
och plötslig sänkning af händerna med spridda fingrar
betyder 'vattenfall'; en fladdrande rörelse uppåt
med spridda fingrar jemte ett knastrande läte mellan
tänderna, 'fyrverkeri'.

Äfven de som hafva förmågan att begagna tungan äro
icke obenägna att taga åtbörder till hjelp, såsom 
t. ex. då man beskrifver en cirkel omkring halsen för att
åskådliggöra huru man hänger en person, eller då en
köpman, i stället för att säga 'penningar äro allt',
gör en åtbörd som om han räknade penningar. Den
som någon gång varit i södra länderna skall
kunna intyga, att italienaren och spanioren talar
åtminstone lika mycket med händer och fötter som med
tungan. 

Fingerspråket, eller konsten att genom handens
och fingrarnes olika ställningar bilda bokstäfver
och ord användes icke så mycket som teckenspråket,
enär det är alltför tidsödande; dock kan det lämpligt
användas i händelse man under samtalet vill hafva ett
ord uttryckt, hvarför intet tecken finnes förut eller
lämpligen kan improviseras. Men i våra dagar arbetar
man på aflägsnandet deraf helt och hållet liksom till
en del äfven af teckenspråket, detta den döfstummes
modersmål, och låter ljudspråket träda i stället,
hvarmed den stumme kan göra sig förstådd af andra.
Visserligen klingar detta språk rått och monotont
samt sårar det vid ett moduleradt språk vanda örat;
men har den stumme lärt sig det, så är icke blott en
fullständigare undervisning väsendtligen underlättad,
utan han kommer äfven i åtnjutande af det menskliga
sällskapslifvets och den borgerliga verksamhetens
fördelar. Vid institutet å Manilla äro de döfstumma
indelade i två afdelningar, tecken- och tallinien; i
den sednare undervisas de äldre och mera försigkomna
eller i intellektuelt afseende bättre utrustade,
och de flesta äro vid afgången från institutet så
skickliga, att de icke blott tala ett begripligt
språk utan äfven med ögat kunna uppfatta hvad en
annan person säger. Detta blir möjligt genom den
s. k. labiologien eller konsten att af läpparnes
rörelser uppfatta bokstäfver och ord. Teckenspråket
har också börjat inskränkas, icke i dagligt tal,
men vid undervisningen. I Wien har en lärare till
och med gått så långt, att han låtit förfärdiga sig
en särskilt rock, ett slags tvångströja, i hvilken
han binder händerna, för att icke komma i frestelse
att beledsaga sina ord med en enda åtbörd.

Men huru uppöfvas nu artikulationen, som den
döfstumme icke kan uppfatta med hörseln? Man vänjer
honom förstått vid hvarje enkelt ljud gifva akt på
den förändrade ställningen hos tungan och läpparne,
uppfatta dem med blicken och härma efter dem framför
spegeln. Derpå låter läraren, under det han uttalar
ett bokstafsljud, lärjungens hand vidröra hans
strupe, för att uppfatta den dallrande rörelse som
uppstår, då luften passerar genom struphufvudet och
frambringar ljudet; härpå får lärjungen lägga handen
vid sin egen strupe och försöka att frambringa samma
dallringar. På detta sätt lär sig den döfstumme
att uttala de ljud, som han ej kunnat lära genom
efterhärmningen af blotta ansigtsställningen eller
tungans och läpparnes rörelser. Afläsandet från
muntten underlättas för de döfstumma mycket derigenom,
att de vanligen äro begåfvade med mycket skarpt
öga. Likväl äro svårigheterna ofantligt stora, och
det är endast i ovanligare fall det inträffar, att en
döfstum förvärfvar så stor skicklighet i labiologien,
att han kan följa och fatta ett vanligt flytande
samtal. 

Direktör Borg på Manilla har emellertid
haft en elev, som icke allenast nått denna grad af
skicklighet, utan mera än så; sedan man bundit för
elevens ögon fick han lägga ena handen vid lärarens
strupe och med den andra röra vid hans

läppar,   hvarpå eleven upprepade hvad som sades eller
talade och svarade utan att begagna annat sinne än
känseln.

Huru olika än uppfattningarne varit och ännu äro om de
lämpligaste sätten för de döfstummas undervisning,
så är det likväl visst, att vårt århundrade har
förunderliga resultater att här vid lag visa. Man
kan verkligen ifrågasätta, om
den värdige kyrkofadren Augustinus nu skulle våga 
upprepa sin skarpa sats: "Från födelsen döfstumma kunna
aldrig mottaga tro eller hafva tro, ty tron kommer
af predikan, af hvad man hör; men de kunna hvarken
läsa eller skrifva."

Vördade Augustinus,  mången döfstum har redan läst
och vederlagt ditt påstående!



De slumrande svenska milliarderna.

Lyckliga skördars guld har tre eftersomrar i rad prydt
våra tegar ock sedan samlats i flitens
skattkamrar, ej för att vi der skola rufva derpå,
utan för att derigenom må gifvas oss medel att
ytterligare upparbeta de tillgångar, naturen i så
rikt mått gifvit äfven vårt land, tillgångar, hvilka
strax börja utbreda sig sedan de i sitt råa tillstånd
blifvit vidrörda af den trollstaf som kallas arbete.


Wårgårda kultorf-fabrik.
(Teckning af C. S. Hallbeck.)


Då vi tala om upparbetandet af våra naturliga
tillgångar, tänka vi i ett af de främsta rummen på
den anläggning, konstnären här ofvan framställt:
Wårgårda kultorf-fabrik.

Här gäller det nämligen att tillgodogöra sig och
förädla ett råmaterial, hvaraf Sverige äger outtömliga
förråder, hvilket, rätt användt, är af allra största
nationalekonomiska värde. Det är väl kändt, huru torf
redan i århundraden såsom husbehofsbränsle varit
begagnad, i synnerhet på landet, men detta dock ej
i den utsträckning, som förhållandet kunde varit,
om man rätt förstått behandla detta bränsleämne. Det
är derföre som torfven ej heller vunnit erkännande
till industriens fromma och som haft till påföljd
att tusentals tunnland skog sköflats, de der annars
skulle inbragt vida mera, än nu varit fallet, då
den uppbränts, under det torfven fått ligga orörd i
jorden.

En känd författare å detta område säger: "I Holland
och Hannover, hvarest torf är det allmännast
förekommande
bränslet, har torfindustrien skapat blomstrande
landskap och välmående städer. Dessa kålhagar och
fruktgårdar, dessa grönklädda ängar och ymniga
åkrar, som der möta ögat, hafva på många ställen
varit betäckta med öde, ofruktbara mossar, hvilkas
torflager frambragte det första rörelsekapitalet
till att uppodla dess botten och bringa jorden i det
fruktbara skick, den nu har; och häraf frambragtes
efter hand de kapitaler,
skepp och fabriker, som dessa trakter nu äga."

Det är också derföre man med glädje helsar hvarje
nytt företag, som afser att i vårt land sätta en
gräns för den ohejdade framfarten med skogarne.

Flerfaldiga äro de försök, som gjorts att
framställa ett torfbränsle, hvilket uppfyllde såväl
husbehofsförbrukningens som industriens kraf. Ett af
dessa försök, och dertill det bästa i den vägen, som
hittills gjorts, är tillverkningen af s. k. kultorf,
en uppfinning af bergverksdirektören H. Eichhorn i
Bayern.

För tillgodogörande inom vårt land af denna uppfinning
är kultorf-fabriken vid Wårgårda anlagd, den första
i sitt slag i vårt land.

Fabriken är belägen å sjelfva torfmossen, som har
en omfattning af 55 tunnland med 12 till 14 fots
mäktighet. Angående tillverkningen är ej mycket att
säga. Den råa torfven

inhämtas till fabriken medelst vagnar, som
föras på rails, lagda på mossens botten i ett
så kalladt arbetsspår. Dessa vagnar stjelpas
öfver en matningsskruf, som inför råtorfven i ett
uppfordringsverk. Detta utstörtar torfven på ett
fördelningsplan, derifrån den ingår i de särskilta
sönderdelningsmaskinerna och utskjutes derifrån
förarbetad genom runda munstycken, hvarvid ett
roterande afskärningsverktyg bestämmer torfcylinderns
längd. Ett nytt uppfordringsverk uppbringar de sålunda
tillverkade torfcylindrarne till fabriksbyggnadens
högsta våning, hvarest ett uppfordringsverk
öfverlemnar de samma till en roterande, ihålig,
stympad kon, som i hvarje minut kastar 70 à 75 stycken
kulor ned i vagnar, hvilka framdrifvas på rails,
lagda på torkladornas öfversta bjelklager, samt
utföra de färdiga kulorna till torkning på sluttande
torkbanor, derifrån de i sinom tid, hufvudsakligen
genom egen rullkraft, förflyttas till magasinerna,
hvilka äro afsedda att jemväl fulltorka kultorfven,
som dock redan på torkställningarne erhållit en ganska
hög grad af torrhet.

Å vår teckning synas dessa stora, höga och omfattande
torklador, å hvilkas botten torfven magasineras
och förvaras, tills den utsläppes i marknaden till
försäljning.

Fabriken vid Wårgårda har för sin tillkomst att tacka
bröderna löjtnant L. v. Horn och kammarjunkaren
Ed. v. Horn, af hvilka den sednare uttagit patenträtt
för tillverkning af kultorf i Sverige och Norge. Ett
bolag under namn af aktiebolaget "Industria" är
nu innehafvare af fabriken, som skötes af Wårgårda
egendoms ägare, landtbrukaren A. Heyman, hvilken
såsom bolagets verkställande direktör inlagt ej ringa
förtjenst om denna tillverknings befrämjande.

Som bevis på den rikedom, Sverige äger i sina
torfmossar, förtjenar erinras om generaldirektör
Falkmans uppgifter uti hans prisbelönta skrift "Om
bränntorf", deruti det heter: "att kapitalvärdet af
de hittills geologiskt undersökta 207 qvadratmil
af vårt land utgör den betydliga summan af 2,430
millioner riksdaler. Hvart och ett län i Sveriges
rike har i sina torfmossar ett bränsleförråd, som är
tillräckligt icke allenast för alla vanliga husbehof,
utan äfven för en flerdubbelt större industri än den
nu befintliga under minst ett par sekler; och i flera
län i tyckas mossarne vara så fördelade, att knappast
någon socken kommer att sakna bränsletillgång, äfven
om all skog blefve nedhuggen och ingen sådan bragtes
till återväxt."

Man   kan   derföre   ej   annat   än   lyckönska vårt   land
till denna nya uppfinnings införande hos oss, och
glädjande är att omnämna, det anläggningen vid
Wårgårda inom kort kommer att få en medtäflare
i Westmanland, der en likartad fabrik är under
anläggning.

Om så det ginge derhän, att det ej allenast blefve de
stora fabrikerna ensamt förbehållet att tillgodogöra
sig detta slag af bränntorf, utan att inom hvarje
socken tillverkning af sådan företogs, enär sjelfva
maskineriet härför är ganska enkelt, så skulle helt
visst i en ej aflägsen framtid Sverige liksom andra
länder, der torfindustrien blomstrar, skörda stora
fördelar deraf. Våra torfmossar skola då i förening
med stenkolsbrytningen, rätt bedrifven, medverka
dertill, att det framdeles skall vara en saga blott,
talet om Sveriges slumrande milliarder.

Mauritz Rubenson.



Ett fosterländskt Bildergalleri.

XXXI.

Bengt Lidner.

 "Förstörd, förvissnad före mogningsstunden,
 en rik, men sönderbruten harmoni,
 en genius, dock för djupt i stoftet bunden,
 hur ömt begråter han i lagerlunden
 hvar likes qval: du hör hans eget deruti."


Bengt Lidner.


Bengt Lidner föddes den 16 Mars 1757 i Göteborg,
der fadern, Olof Liedner, var organist vid
domkyrkan. Modern hette Elisabeth Boëthius och
härstammade från den beryktade prosten Boëthius
i Mora, hvilken vid tiden för Carl XII:s förtidiga
myndighetsförklaring höll en predikan öfver texten:
»Ve det rike, hvars konung ett barn är», och derföre
sattes i statsfängelse. Tre år gammal, förlorade
gossen sin fader, men hans mor gifte snart om sig
med inspektoren vid ostindiska kompaniet, Amnell,
och vid deras bröllop diktade den sexårige Bengt sitt
första poem,
till tröst öfver att han ej fick rum vid
bröllopsbordet. Han insattes tidigt i skola och
fick äfven enskilt undervisning, men visade inga
synnerliga anlag, förrän det en dag knäppte till i
Lidners hufvudskål, hvarpå han genast lärde sin lexa
och allt sedan visade ett ypperligt minne och god
fattningsförmåga. Om »knäppens» verklighet ha dock
tvifvel höjts.

Vid fjorton års ålder, då han sjelf satt på gymnasium,
förlorade Bengt sin moder, som, enligt skaldens
egen uppgift, var en af de huldaste uppenbarelser,
hvarföre han ock hela sitt lif igenom egnade henne en
till gudomlig dyrkan gränsande hyllning. Denna förlust
blef en stor olycka för Lidner. Af naturen försedd med
ett för de sinliga begären lätt åtkomligt anlag, hade
han nu icke öfver sig något vakande öga, alldenstund
hans styffar, sjelf mycket sysselsatt och kanske äfven
likgiltig, mera lemnade honom på egen hand. Endast

hans gamla mormor egnade sig åt honom, och hennes
ömhet behöll han städse i tillgifven hågkomst;
men det är lätt begripligt, att den åldriga ej kunde
utöfva tillräcklig omvårdnad om ynglingen. Denne drogs
också tidigt ut i dåliga sällskaper, bland sjökaptener
och handelsbokhållare, hvilka med förtjusning hörde
den unge poeten »rimma» i deras lag och i ersättning
derför bjödo honom på »rack» från Holland, med hvilket
Göteborg då stod i så nära beröring. Så grundlades
hans begär efter starka drycker, liksom han ock
förtidigt bröts i andra utsväfningar.

Styffadern gifte om sig, och nu uppstod mellan
husets nya herrskarinna och styfsonen snart ett
spändt förhållande, såsom ofta plägar ske i dylika
fall, men här förvärradt genom ynglingens redan
till lastbarhet urartade lefnad. De uppträden, som
följde, drefvo styffadern och mormodern att påskynda
hans afresa till universitetet i Lund, der han
inskrefs som student den 8 Februari 1774 och redan
den 3 December samma år disputerade pro exercitio
för att taga graden, hufvudsakligen utmärkande sig
genom goda språkkunskaper och genom sin skaldegåfva,
hvilken tidigt väckte uppmärksamhet, liksom ock hans
utsväfningar.

Studentlifvet var på den tiden rått, och i de
kretsar, der man rumlade, gick det vildt till. Der var
naturligtvis en poet en kärkommen Sileni broder, och
Lidner var ej sen att infinna sig vid dryckeslagen,
då han kallades. Många underliga ting berättades
om den unge poeten, som vid flera tillfällen fick
i uppdrag att skrifva vers. En gång hade en ung
kornett Trolle med tvenne systrar och en moster genom
vådlig händelse omkommit under en lustsegling. Öfver
denna sorgliga händelse ville en anförvandt ha ett
griftqväde och beställde ett sådant af Lidner. Då han
på utsatt dag skulle afhämta det, fann han skalden
i ett aflångt rum, der i hvardera ändan stod ett
bord med en butelj och ett glas. Mellan borden
vandrade Lidner oupphörligt fram och tillbaka,
grät, författade, deklamerade med hög röst och
tog sig emellanåt en styrkedryck från det bord
som stod honom närmast. Dylika berättelser om »den
underlige göteborgaren» voro i hvarje students mun
och stämplade honom mera än något annat i den allmänna
föreställningen som skald.

På våren 1775 författade Lidner ett ode öfver
magisterpromotionen, hvilket redan vittnade om hans
sällsynta makt öfver språket och rytmen; och några
månader senare anlände Thorild, som skulle komma
att djupt ingripa i Lidners diktareverksamhet,
också till Lund, der de båda unga göteborgarnes
bekantskap dock blef helt ytlig.

Lidners tygellösa lefnadssätt gjorde emellertid hans
ställning vid akademien sådan, att man ansåg sig
nödsakad att skyndsamligen taga honom derifrån. Han
kom hem, men fick ej bo hos styfföräldrarne, utan
inackorderades en tid på ett värdshus i väntan på
utrustningen af en ostindiefarare, med hvilken han
skulle ut »för att bli folk». Färden anträddes,
men då fartyget lade till vid Capstaden på Afrikas
södra udde, rymde han. Här irrade han nu i flere
månader omkring bland okända menniskor, ett offer
för lidanden och försakelser af alla slag, om hvilka
hans biografer velat se en antydan i den sköna vers,
med hvilken han begynner sin »Spastaras Död»:

 "På Nova Zemblas fjäll, i Ceylons brända dalar,
 Hvar helst en usling fins, han är min vän, min bror."

Omsider kom dock en annan ostindiefarare och tog
den arme med sig hem till Göteborg, der man nu
trodde honom skola vara bättrad efter en sådan
pröfning. Sedan Lidner förklarat sig vilja åter
studera och lofvat bot och bättring, fick han följa
denna sin åstundan. Han utrustades och sändes till
Rostock, emedan man befarade, att han i Lund skulle
återfalla i sina fordna utsväfvande vanor. Här vid
det tyska universitetet tog han snart doktorsgraden,
men hoppet om hans moraliska förbättring svek. Han
kom hem med lagerkransen, med redan rikt utvecklade
skaldeanlag, men alltjemt begifven på starka
drycker. Anförvandterna skickade honom nu till
hufvudstaden, 1779, der skaldekonsten stod i flor
vid Gustafs hof och der den unge magistern möjligen
kunde göra lycka.

Genast efter sin ankomst dit inskrifven i
krigsexpeditionen, gaf han sig tillkänna som en
uppstigande skald genom utgifvandet af ett litet
band »Fabler», dem han tillegnade kronprinsen
Gustaf Adolf och hvilka i allt förrådde gnistan. De
väckte konungens uppmärksamhet; och han och skalden
sammanträffade snart på ett eget sätt. Konungen
befann sig en dag i sitt museum för att bese några
nyligen uppställda antiker, bland dem en byst af
Trajanus. Gustaf stod länge framför denna bild och
utropade slutligen: »Ack, att jag vore en Trajanus!»
Då framträdde plötsligt en ung och lång man af
ovanligt utseende, bugade sig och sade:

 Hur kan du, store kung! förklara 
 Den suck, ditt hjerta från sig ger? 
 Du önskar att Trajanus vara,
 Du är ju Gustaf, det är mer.

Konungen studsade, efterfrågade med välbehag hans
namn och beslöt att göra hans lycka.

Gustaf III ville framför allt vinna medarbetare i sina
sträfvanden för skapandet och befästandet af en svensk
teater, och han gjorde nu upp planen att af Lidner,
som redan ägde en sådan makt öfver språket, att det
böjde sig rytmiskt i versen, dana en dramatisk skald
af första ordningen. Han skulle till Paris, för att
der studera den tidens som mönster betraktade franska
dramatik, och anställdes derstädes 1781 vid svenska
beskickningen, för hvilken grefve Creutz, sjelf skald,
då stod i spetsen. Här log emot den unge mannen allt,
hvad en menniska i hans ställning kunde önska sig,
och han hade nu helt och hållet framtiden i sina
händer. Han hade rum i ambassadörens hotell, åt vid
hans bord, fick fri tillgång till hans bibliotek och
kunde hvarje dag njuta af sin högt bildade landsmans
umgänge. Creutz omhuldade honom också på allt sätt,
och det anses visst, att han med sitt säkra smakomdöme
förmånligt inverkade på den unge skalden, som,
för att motsvara sin konungslige gynnares anspråk,
sysselsatte sig med utarbetandet af ett sorgespel
»Erik XIV», det till omfånget största af hans verk.

Men hans brist på moralisk kraft gjorde honom äfven
här omöjlig. Han sålde böcker, kläder och dylikt för
att komma åt penningar, för hvilka han berusade sig
eller dem han gaf åt fattiga. Han nöjde sig likväl
icke med sina egna tillhörigheter, utan plundrade
äfven Creutz. Våra läsare känna ju den allbekanta
anekdoten om, huru han tog den sängliggande grefvens
byxor, så att denne råkade i stor förlägenhet, då han
fram på dagen erhöll besök. Men han gjorde sig äfven
skyldig till litterära tillgrepp, hvilka i synnerhet
vredgade Creutz.

Man uppgaf slutligen hoppet om honom, och Lidner,
som nu var beröfvad all utsigt till konungens
fortfarande beskydd, återkom till Sverige 1782,
nästan lika utblottad som då han anlände från
Afrika. För att kunna lifnära sig antog han en tid
kondition som informator hos en baron Åkerhjelm
på Margretelund, men trifdes ej, såsom synes af
följande hans skrifvelse: »Margretelund är ett englars
hem. Naturen ler och menniskorna grina. Nåder till
höger och venster, hvilkas rangsjuka är värre än
tandvärk. Lägg härtill det fasliga ödet att i nio
timmar om dagen för en dum pojke läsa om Hustaflan
och Magnus Ladulås, om Monomotapa och Svinmagen
(Schenbergs lexikon) ... För mig är hög tid att
blifva galen. -- Men mitt grymma öde skall förändras:
det skall! och jag reser.»

Han återkom till Stockholm år 1783, sannolikt med
utkasten till sina tre mest framstående dikter
Spastaras Död, Året 1783 och operan Medea, hvilka
nästan liktidigt utkommo, sedan de dock granskats
af den äfven i hufvudstaden befintlige Thorild,
med hvilken Lidner knöt ett vänskapsband, som höll
genom hela lifvet. Ur manuskriptet till Spastara
strök Thorild mer än tredjedelen. »Hvad i all verlden
skall nu Lidner säga? Han blir visst ond på mig»,
yttrade han till en bekant, men Lidner hyste en sådan
vördnad för sin granskare, att han blott yttrade:
»jaså, herr kandidaten strök inte ut mera?» Poemet
trycktes så som Thorild velat ha det.

Med hänryckning emottog landet de trenne dikterna,
hvilka i hast skaffade Lidner erkännande som en stor
skald. Den tidens läsare och mest dess läsarinnor -- ty
Lidner var qvinnornas skald -- förtjustes i synnerhet,
för att tala med Atterbom, af den trollkraft,
hvarmed skaldens själ ersatte ämnets och målningens
enhet. Der fanns en hjertats ömhet och känslerikedom,
som dessförinnan blott på den nästan bortglömde
Frescs luta blifvit hörd i svenska toner. De trenne
styckena öfversattes alla på främmande språk, och om
operan »Medea» yttrar skalden sjelf att hon uppförts i
London, bittert tilläggande: »Hon hade säkert i mitt
fosterland njutit en lika ära, om ej, bland andra
stora fel, hon äfven på titelbladet röjt det grufliga
att äga mig till författare.» Om dess sjungbarhet
vittnar Geijers musik till korintiska stridssången
i tredje akten: »O, yngling, om du hjerta har» --
och Skjöldebrands till drömmarnas kör: »Vid vassen
af den krökta strand».

Under det Sverige nu genljöd af Lidners namn, befann
han sig sjelf i den största nödtorft, framkallad af
hans oförbätterliga begär att i flaskan dränka allt,
ehuru dock till hans belägenhet äfven bidrog det
ringa honorarium, hvarmed författare och i synnerhet
poeter på den tiden beskärdes. Han måste lifnära sig
liksom Lucidor med författandet af grafskrifter och
andra tillfällighetsrim, men äfven med den af honom
afskydda barnaundervisningen, såsom synes af följande
hans poem till Schröderheim:

 Här täres jag i qvalens sköt;
 Kring hjertat ovant blodet jäser;
 Min enda spis är vattengröt,
 Och bibeln jag för pojkar läser.

I sin nöd vände han sig till och med en gång till en
tryckerifaktor med ett skaldebref, hvari han begär ett
lån af en riksdaler, hvilken han lofvar att återbetala
i himlen, der Minerva anvisat honom husrum, under det
han här för bristande hyra utvräkts kl. 10 på qvällen,
och afundas den ropande brandvakten, som har kapprock,
föda och kläder. Vredgad öfver denna klagan, tilltalar
honom Minerva:

 Blygs! utan kapprock kan du frysa?
 Du, som af Gudar eldas opp? 
 Du oss ju likna bör; vårt eget språk du talar.
 Hvi klagar du: "Jag har ej skor"?
 Mercurius ju barbent skalar 
 Kring himlar, haf och törnbetäckta dalar; 
 Du har ej mat -- när äter gubben Thor? 
 Du kan ej köpa ljus: -- af mig du upplyst blifver.

I ett bref af Maj 1786, medan han var sysselsatt
med sitt skaldestycke »Yttersta Domen», om hvilket
redan underbara ting berättades bland allmänheten,
skref han: »Förändras icke min situation inom kort,
så står jag icke mer att hjelpa. Jag ser blomman af
min lefnadsvår nalkas sin förvandling ... men ogerna
vill jag dö, förrän jag hos efterkommande gjort
mitt minne kärt och jag kunnat förvärfva mig en vän,
som med tårar samlar mitt stoft.»

Under denna bedröfvelsens tid, då till allt annat kom,
att Gustaf III vid stiftandet af Svenska Akademien
(1786) förbigick Lidner, så väl som Bellman,
hvilken omständighet djupt sårade skalden, var en
fru d'Estrade synnerligen god emot honom, hvarföre
han ock kallade henne sin andra mor. Hon uppmanade
honom framför allt att fullborda »Yttersta Domen»,
hvarefter, sade hon, hans ställning nog skulle
bli bättre. I trädgården till hennes boningshus
på Södermalm fanns ett lusthus, der man lemnade
honom ostörd, då han ville dikta. En dag, då skalden
längre än vanligt blef osynlig och man gick att söka
honom, var han försvunnen. Lidner, som ej funnit
inspirationens ande, hade klättrat öfver planket och
begifvit sig till ett värdshus, der man fann honom
klingande med några muntra bröder. Fru d'Estrade ville
nu öfvervaka honom, men dermed var det ock slut med
Lidners diktning i lusthuset. Han ville ej veta af
några band.

Sjuk till själ och kropp ville Lidner lemna det
i hans ögon otacksamma fäderneslandet och begaf sig
till fru d'Estrades slägtingar i Finland, anländande
till Sveaborg 1787
och vidare till Åbo 1788, öfverallt mottagen med
beundran och artighet som den store skalden, hvars
namn redan var allom kändt. I trakten af Åbo gjorde
han bekantskap med fröken Eva Jaquette Hastfer,
som var på förhand intagen i honom och å sin sida
äfven gjorde intryck på honom. Hon var en yster,
entusiastisk, sjelfrådig flicka, som läst alla de
poeter hon kommit öfver och skattade, i likhet med
alla qvinnor på den tiden, Lidner högst. Då hon
såg, att hon gjort intryck på skalden, men att han
tvekade om att uttala sig, gick hon honom till
mötes och, berättas det, friade sjelf. »Jag är djupt
tacksam och himmelskt säll», sade han; »men har ni
någonting? ty jag har intet.» -- »Jag har en liten
vacker landtegendom», svarade hon. »Förtjuserska! men
den super jag snart upp», utbrast han. Innan denna
märkliga kärleksscen ägde rum, hade dock Lidner för
den svärmiska sköna berättat, att han en dag satt
i Tyskland i en trädgård med ett skönt, rikt och
förnämt fruntimmer, som ville tillhöra honom. Han
blef förtjust, men då nalkades hans mors vålnad,
förande vid handen en annan qvinlig gestalt, och
sade: »Här är den du skall hafva; den får du icke.»
Och den hon visade honom var ingen annan än Jaquette.

I värmen från kärlekens sol, hvars skimmer nu för
en tid bredde sig öfver Lidners lefnad, slog hans
skaldskap åter ut i blomma, som bar frukt. »Yttersta
Domen» skrefs färdig; hans »Messias» föddes här
ock. Älskarinnan var hänryckt, och fastän hennes
slägtingar, fruktande för skaldens ökända last,
lade sig emot ett giftermål, dref hon likväl igenom
det, och Lidner och hon blefvo makar. Men kriget
mellan Sverige och Ryssland bröt ut, Anjalaförbundet
ingicks, i hvilket öfverste Hastfer, fru Lidners
nära anförvandt, var en af ledarne. Lidners svenska
skaldesjäl greps af vrede öfver detta förräderi, och
han skref sitt ljungande »Ode till finska soldaten»,
hvilket qväde helsades med jubel af befolkningen,
men med harm af Anjalaförbundets anhängare. Skaldens
och hans makas ställning till anförvandterna blef
härigenom slutligen sådan, att de måste återvända
till Sverige, sedan slägtingarne utlöst dem ur hennes
ärfda egendom.

Då de på hösten 1789 återkommo till Stockholm, infunno
sig tyvärr genast Lidners efterlemnade fordringsägare
och utmätte det lilla han förde med sig, så att han
nu stod der åter blott och bar, men denna gången icke
ensam. I sitt bekymmer grep han, som en tid bättrat
sig, åter till flaskan, och upprörande, dystert
varnande äro skildringarne om det tillstånd, hvari han
råkade med de sina. Han uppvaktade gång efter annan
Gustaf III, för att bedja om hjelp, men afspisades
oftast med tomma löften; stundom fann sig konungen
besvärad af honom, ty då han en gång på en promenad
i Hagaparken blef varse skalden, gick han undan för
honom, sannolikt äfven i anledning af hans ruskiga
klädsel, hvilket aflockade Lidner detta impromptu:

 Gack, store kung! -- din ro vill jag ej störa;
 Men jag till skräddarn går att mig en klädning göra --
 Hvem skall betala den? -- Gud vet! --
 Jo, -- Gustaf är min kung, och jag är hans poet.

Skjöldebrand besökte en gång skalden i hans hem,
och den skildring, han lemnar af detta, är
förfärande, såsom ett bevis på huru lasten kan
neddraga menniskan, äfven den som genom lysande
egenskaper af försynen stälts att befinna sig öfver
den vanliga hopen. Skjöldebrand fann Lidner af brist
på kläder ligga till sängs. I hela rummet sågos, utom
denna säng och ett klumpigt omåladt bord, ej andra
möbler, än ett par dylika trästolar, af hvilka den
ena, bredvid den halmbäddade sängen, bar några ark
groft papper, en i det närmaste tömd bränvinsflaska
och ett bläckhorn; på den andra satt vid spiseln hans
maka, med ett spädt barn vid sitt bröst, och sjelf
klädd i en sammantråcklad mansöfverrock. Skjöldebrand
häpnade och lade några riksdaler bredvid poemerna på
manuskriptstolen. Då han gick följde frun honom ut,
sägande med tårade ögon: »Ni är ädelmodig, men min
Lidner är svag; vill ni en annan gång understödja oss,
så värdigas lemna gåfvan åt mig.» Hvem känner ej igen
den taflan ur drinkarens lif? -- Lidner vredgades ej
på den


"Stigen till skogens hjerta ledde genom ruinerna af jättebyggnader."

Atala.

(Teckning af Gustave Doré.)


"Jag låg på marken, utsträckt på rygg."

Atala.

(Teckning af Gustave Doré.)

onde anden inom sig, sitt eget begär, utan på
kungen, som kunde lemna honom i denna belägenhet,
och han skref till Rosenstein, med begäran att
han skulle meddela Gustaf »anekdoten», följande:
»Mantalsskrifvarne vilja göra mig till lösdrifvare.»
Och han tillägger: »Lefver jag, skall jag bjuda till
att af efterverlden blifva känd; och hon lär förundra
sig, att sådant kunnat hända 1791.»

Oaktadt detta sitt elände,, sysselsatte sig Lidner
dock med planer om nya alster, särskilt för teatern,
genom hvilka han ville återvinna Gustafs gunst. Men
det stannade vid blotta tanken. Det enda större
poem, vi äga från Lidners sista år, är »De Galne»,
som utkom 1792 och är ett målande uttryck för
hans egen sönderbrutna personlighet, öfver hvars
spillror snillets låga kastar sina sista, tynande
flämtningar. Han hade hittills alltid underkastat
sig Thorilds kritik, men nu börjar han bli mera
sjelfrådig, hvarom också hans upphetsade fantasis
tygellösa stormanden bära vittne. Det oaktadt
fortfor hans beundran för Thorild, åt hvilken
han i sin förtjusning en gång tillbjöd sin lilla
tvååriga dotter. Berättelsen om, huru han en gång,
af hänförelse öfver Thorilds deklamerande af sitt ode
»Champagnevinet», tog en hederlig borgares dyrbara
käpp och till tack öfverlemnade den åt Thorild,
är för bekant att behöfva här åter upprepas.

Lidner sörjde djupt sin mördade kung, klagande för
en vän, som på ett värdshus tillsporde honom hur
han mådde: »Hur skall jag må? Gustaf III är död;
snillets tid har upphört i Sverige.» I sin nöd måste
dock den arme svanen vända sig till den uppgående
solen, hvilken likväl dröjde att låta sina strålar
falla öfver honom. Då de omsider hunno honom,
låg han på sitt dödsläger; och då ett bud från
hertigen-regenten underrättade honom en dag, att
han blifvit utnämd till kongl. sekreterare med löfte
om nästa lediga pension, svarade den döende skalden
med ett småleende: »För sent! Jag väntar i en annan
verld en större lycka, än den alla konungar kunna
gifva mig. Men bed H. K. H. ej glömma
min olyckliga maka och mitt lilla barn.»    Då
budbäraren gått, tryckte   han makans hand   och
reciterade med matt stämma:

 Förgäfves min harpa jag tager,
 Hon vägrar det suckande hjertat sitt ljud.
 Farväl, min odödlighets lager!
 Jag glöms, men dock käns af -- en vän och af Gud!

Natten mellan den 3 och 4 Januari 1793 slocknade
hans lefnads ljus. Det hade tändts blott trettiotre
år och nio månader förut.

Den arma enkan hade inga medel att kristligen
begrafva den döde. Då lät Bellman, som nu mera dock
sällan qvad, förkunna, att han ville offentligen
sjunga. På källrar och värdshus qvad han, slutande
sin sång med strofen:

 Skalderna ha aldrig råd 
 Att en bror i grafven sänka;
 Knappt till svepningen en våd, 
 Mindre facklorna, som blänka, 
 Visen ömhet, visen nåd 
 Mot poeten Lidners enka.

Och han infann sig dagen efter hos henne med 50
riksdaler, jublande: »Se här, detta har jag sjungit
ihop åt dig!»

Enkan och hennes dotter glömdes af de höge,
och hon blef slutligen upptagen som fattighjon i
»Drottning-huset», der hon dog i början af 1820:talet,
snart följd af dottern, som framsläpat ett glädjelöst
lif.

Om Lidners skaldskap yttrar Atterbom: »Hans sångmö
liknade den synderskan, som föga begrep, hvad Kristus
sade, men kysste hans fötter och vätte dem med tårar
och torkade dem med sitt hufvudhår och erhöll den dom:
Henne varda många synder förlåtna, ty hon älskade
mycket.»

Lidner sjelf sjöng en gång, och må vi upprepa den
sköna tanken, tillämpad på honom sjelf -- och hans
lif och hans stora gåfvor:

 "Att fela menskligt är, gudomligt att förlåta!"

Axel Krook.



Ur Chateaubriands Atala.

Af Emil von Qvanten.

V.

Efter några dagars förlopp intågade jag, under hopens
vilda skri, å nyo i den stora byn.

Ljudet af en lur kallade plötsligt stammen till
rådplägning. Hos många indianstammar hade de kristne
missionärernes inflytande i viss mån gjort sig
gällande. Under otaliga ansträngningar, ofta med
lifsfara för sig sjelfve, hade det lyckats dem
utverka att krigsfångarne dömdes till slafveri
i stället för till döden. Muskogulerne hade ännu
icke antagit denna barmhertigare sed; men ett stort
parti hade dock uttalat sig gynnsamt derför. Denna
meningsskiljaktighet var orsaken, hvarföre höfdingen
sammankallade de äldste till rådplägning.

Icke långt från Apalakas gräsiga slätt reste sig,
på en enstaka höjd, rådets tempel. Trenne cirklar
pelare, den ena innanför den andra, bildade dess öppna
hvalf. Pelarne, som bestodo af poleradt cypressträ,
tilltogo i höjd, men minskades till antal i samma
mån de närmade sig medelpunkten, hvilken utmärktes
af en enda pelare. Från dennes spets utbredde sig
långa barkskifvor, som löpte öfver de andra pelarnes
spetsar och bildade ett glest tak åt templet.

Rådet samlade sig. Femtio gubbar, klädda i
bäfverhudar, sätta sig på bänkar midt emot templets
ingång. Till höger om dem sätta sig femtio qvinnor,
en hvar betäckt med en klädning af svandun. Stammens
krigare, som bära tomahawk i sina händer, en krans
af plymer på sina hufvuden och hvilkas bröst och
armar äro målade med blod, slå sig ned till venster
om gubbarne.

Midt ibland de församlade ställer man mig, bunden
till händer och fötter.

Vid foten af templets midtelpelare brinner den heliga
elden. Den förnämste trollkarlen, klädd i fotsid drägt
och omgifven af åtta templets vaktare, alla bärande på
hufvudet en uppstoppad uggla, häller kokospalm-olja
på elden och bringar ett offer åt solen. Den talrika
församlingen erbjuder i detta ögonblick en högtidlig
anblick.

När offret är slutadt, tager höfdingen till ordet
och framställer anledningen till sammanträdet. Derpå
kastar han i templet ett blått perlband, till vittne
om hvad han sagt.

Då reser sig en sachem af slägten Örnen och talar
sålunda:

Fader höfding, sachems, qvinnor och krigare af de fyra
slägterna Örnen, Bäfvern, Ormen och Sköldpaddan! Låtom
oss ingenting förändra i våra förfäders seder! Må vi
bränna fången och icke förvekliga vårt mod! Jag har
talat.

Härvid kastade han ett rödt perlband i templet.

Nu reste sig en åldrig qvinna och yttrade:

Min fader Örnen, du har bäfverns slughet, ormens
list och sköldpaddans betänksamhet. Jag vill gerna
tillsammans med dig knyta vänskapens kedja. Men låtom
oss dock öfvergifva våra förfäders seder i hvad de
äro skadliga. Låtom oss äga slafvar, hvilka odla våra
maisfält. Låtom oss slippa höra fångarnes dödsskri,
som skära in i mödrarnas hjertan! Nu har jag sagt
min tanke.

Liksom hafvets vågor hafva sig under stormen,
liksom de vissnade löfven höstetid rassla af och
an för hvirfvelvinden, så rörde sig och sorlade om
hvarandra rådsförsamlingens medlemmar. Alla talade
på en gång. Slutligen segrar dock den uråldriga seden
och jag dömmes till bålets död.

Nordligt från den stora byn reser sig en skog af
granar och cypresser, kallad Blodskogen, i hvars
midt ligger en öppen plats, på hvilken man brukade
bränna krigsfångarne. Dit för man mig nu. Stigen
till skogens hjerta ledde genom ruinerna af
jättebyggnader, hvilka härröra från nu mera utdöda
folk. Omkullfallna, väldiga trädstammar bildade
bryggor öfver springkällor, som uppdämts genom
nedrasade block af murar och pelare.

Vid ankomsten till platsen, började allt göras i
ordning för mitt aflifvande. Man nedslog i jorden
Areskouis påle. Granar och cypresser föllo för yxans
slag, och bålet reste sig. Hela stammen hade dragit
ut till Blodskogen. Mina fiender uppretade sig till
allt större vildhet. Samma qvinnor, som nyss visat
mig ömt medlidande, gladde sig nu i hoppet att snart
få se mina dödsqval. En hvar sökte att hitta på en
pina åt mig. Några föreslogo att jag, till en början,
borde skalperas, andra att man borde utbränna mina
ögon med glödande tänger.

Jag började sjunga en dödssång:

Jag fruktar icke för plågorna. Jag är tapper, o
muskoguler, och jag trotsar er! Min fader Outalissi,
son till Miskou, har druckit ur edra mest ryktbara
krigares hufyudskålar. I skolen icke kunna frampressa
en suck ur mitt hjerta!

Retad af sången, slungade en krigare mot mig en pil,
hvilken genomträngde min ena arm. Jag utropade:
Broder, jag tackar dig!

Oaktadt all ifver, hunno dock icke tillredelserna
afslutas före solnedgången. Trollkarlen åtspordes,
om man borde fortgå med dödsverket. Han förbjöd att
störa skuggorna och andarne. Sålunda uppsköts mitt
aflifvande till morgondagen. Man lägrade sig för
natten i Blodskogen, upptände rundt omkring stora
eldar och begynte festliga danser och sånger.

Jag låg på marken, utsträckt på rygg. För att göra
flykt omöjlig, hade man fängslat mig på ett mycket
sinnrikt sätt. Från mina armar och ben, som hårdt
omknutits, utlöpte i olika riktningar fyra starka
tåg, fästade vid pålar, nedslagna i jorden. På hvart
och ett af dessa tåg satt eller låg en krigare. Jag
kunde således icke göra minsta rörelse, utan att mina
väktare genast varskoddes.

Natten fortskred. Dansen upphörde och sången tystnade
småningom. Eldarna flämtade matt. I deras rödaktiga
skimmer framskymtade muskogulernas mellan träden
lägrade skaror som hopgyttrade skuggor.

I samma mån bullret från menniskoskarorna aftog, höjde
sig ödemarkens stämma. Menniskorösternas orediga sorl
efterträddes af vindens klagan i cypressernas svarta
kronor. Nu var allt försänkt i slummer.

Med blicken riktad mot himlen, der månen vandrade
bland molnen, öfvertänkte jag mitt öde. Atala hade
icke synts till, sedan jag för andra gången blef
fånge. Skulle hon redan hafva glömt mig, öfvergifvit
mig? Och jag som med glädje ville dö för henne!

Vid utomordentlig glädje håller oss en inre stämma
vakna, liksom uppmanande oss att njuta den flygtiga
stunden. Vid utomordentlig smärta deremot smyger
sig öfver oss en bedöfvande känsla, som insöfver
oss. Ögon, som tröttats af gråtande, tillsluta sig
gerna, och sålunda erfara vi naturens godhet ännu i
olyckan. Omedvetet gaf jag vika för en tung sömn. Jag
drömde. Jag tyckte att man aftog mig mina bojor. Jag
tyckte mig känna den lättnad, som inträffar, då man
varit hårdt fängslad och en hjelpsam hand lossar våra
band.

Denna känsla blef slutligen så stark och så lefvande,
att jag upplyfte ögonlocken. Öfver mig lutade sig
en stor hvit skepnad, sysselsatt med att tyst
och försigtigt befria mig från tågen. Jag var
nära till att uppgifva ett rop, då en hand, som
jag genast igenkände, tillslöt min mun. Blott ett
tåg återstod. En af krigarne reser sig halfvaken
i sittande ställning. Atala förblir orörlig och
betraktar honom ofrånvändt. Muskogulen tror sig se
ruinernas ande. Han lägger sig åter, tillsluter ögonen
och åkallar sin skyddsande. Tåget är afskuret. Jag
reser mig ljudlöst och följer min befrierska. Men
faror omgifva oss ännu. Än hålla vi på att stöta
till en sofvande, än skriker ett barn, än skäller en
hund. Knappast äro vi hunna utom lägret, innan detta
råkar i liflig rörelse. Förfärliga tjut komma skogen
att genljuda. Otaliga eldar tändas, och krigare, med
facklor i hand, ila ut i alla riktningar. Vi påskynda
vår flykt med bevingade steg allt längre och längre.



Ett minne.

I hjertat göms ännu en bild, 
Den går ej ur mitt minne, 
Den står der allvarsfull och mild 
Och gjuter, vidt från glädjen skild, 
Blott vemod i mitt sinne.

En qvinna kände jag en gång,
Hon var än ung till åren,
Men aldrig stämman ljöd till sång,
Ej foten lyftes gladt till språng,
Ej ögat log som våren.

På hennes kind ej rosor brann, 
Blek var den som en drifva, 
I hennes öga uttryck fann 
En sorg, som intet mildra kan, 
Som har ej hopp att gifva.

Och dock hon varit glad och öm, 
Så visste man berätta. 
Då solbelyst flöt lifvets ström, 
Hon ägt sitt hjertas ljufva dröm, -- 
Men det var långt för detta.

Hon hade skänkt sin kärlek bort,
Hon lefde ljufva dagar,
Men ack, de svunno inom kort,
Ty mannen var af denna sort, 
Som efter rikdom jagar.

Hans första kärlek, ljuf och huld, 
Ur hjertat får försvinna. 
Att fattig vara, det är skuld, 
Och han för lumpet gods och guld, 
Snart tog en annan  qvinna.

Han stötte bort ett hjerta rent, 
Som barnets klart att skåda; 
En kärlek, som han ej förtjent, 
Som en gång saknas, om ock sent, 
Då sorgens dagar råda.

På hennes kind då rosen   dog, 
Från munnen löjet flydde. 
Tyst hon sin tunga bana drog, 
Men aldrig mera ögat log, -- 
Det blott på smärtor tydde.

En pilt, uti sin barndoms vår, 
En gång hörs henne fråga: 
«Säg hvarför du så ledsen går? 
Har någon mot dig varit svår, 
Har någon gjort dig plåga?»


Så spörjer han med barnsligt skick 
Och smeker bleka kinden, 
Men enda svaret som han fick 
Var sucken, som från hjertat gick 
Och tyst dog bort med vinden.

Men denna suck, hvad talte han, 
Hvem har dess mening fattat? 
O, ingen af oss tälja kan 
Den smärtas djup här uttryck fann, 
Den ej åt tiden skattat. --

Henrik W.



Vestkustens fordna nyckel.

Elfsborg har gamla anor i historien om Sveriges strider
med sina befryndade grannar. Sägnen vill åt Birger
Jarls skarpsynthet förläna upphofvet till den starka
gränsfästning, hvilken -- såsom man kan se af Erik
XIII:s jordebok -- af ålder räknats bland »Sveriges
slott och län«. Att skrifva gamla Elfsborgs saga,
vore att genomgå den långa historien om de sorgliga
fejderna mellan svenskar, danskar och norrmän, och
dertill hafva vi ej här utrymme. Vare nog sagdt, att,
förutom Bjelbo-jarlen, Engelbrekt Engelbrektsson,
Karl Knutsson Bonde, Henrik Sneckenborg, Christiern
I, Gustaf Olofsson Stenbock, Thord Bonde, Otto
Thorbjörnsson, Svante Sture, Christiern II, Gustaf
I, Erik XIV, Sivard Kruse, Erik Kagg, Göran Ranzow,
Erik Stenbock, Carl IX, Erik Stake, David Hund,
Sigismund, Olof Stråle, Christiern IV, Stjernsköld,
Johan af Lüneburg och andra från vår krigshistoria
välbekanta stormän och höfdingar bundit sina namn samman med Gamla
Elfsborgs. Det starka fästets sista herrskare voro
danskarne, ur hvars våld Sverige år 1616 måste lösa
det samma mot en summa af 10 tunnor guld, den ännu i
folkets hågkomst bevarade dryga och länge betungande
«Elfsborgs-lösen«. År 1660 raserades den gamla
fästningen, hvaraf nu blott återstå, mellan Klippan
och Rödasten, strax ofvanför Carnegieska socker- och
porterbruken, några lemningar efter vallarne.

Då efter Gamla Elfsborgs fall fortifikatoriska
beräkningar gjorde nödvändigt att till annan plats
förlägga nyckeln till Sveriges vestra kust i allmänhet
och dess dyrbaraste perla, Göteborg, särskilt,
bestämde man sig för en holme i inloppet till hamnen,
der danskarne redan under en af deras belägringar af
Gamla Elfsborg uppkastat en skans, «Gothenbrille«. År
1654 var Nya Elfsborgs fästning färdig att se fienden
stinnt i synen, och dess första kommendant var en Erik
Larsson. Redan tjugutvå år derefter visade Elfsborgs
murar hvad de kunde utstå och dess stycke-gap hvad
de kunde utspy, då nämligen danska flottan, under
befäl af amiralen Marcus Rothsteen, år 1676, efter
en häftig belägring måste med stor förlust segla sin
kos.


Nya Elfsborg, sedd från Aspholmen.
(Teckning af C. S. Hallbeck.)


Men det stoltaste bladet i Nya Elfsborgs minneskrans
vreds år 1719, då dess skarpa belägring af
Tordenskiold inföll. Två år förut hade den nämde
danske sjöhjelten vexlat skarpa skott
med fästningen och då förlorat två galerer; men
det var den 21 Juli 1719 han på fullt allvar kom,
med flera bestyckade örlogsfartyg, och lade sig
bakom Aspholmen, hvarifrån han sände bref till
kommendanten på Nya Elfsborg att gifva sig. Denne
kommendant var öfverstelöjtnanten vid Elfsborgs
regemente Johan Abraham Lillie, en fyratiofyra-årig
karolin med erfarenhet från Helsingborg, Gadebusch,
Stralsund och Norge. Brefvet från Tordenskiold
sände han ouppbrutet tillbaka, med helsning, att
«om herr schoutbynachten hade något att andraga,
skulle han vända sig till guvernören i Göteborg;
ty från Elfsborg ämnade man svara honom endast med
eld«. Ännu en gång sände Tordenskiold ett bud, denna
gång med en muntlig helsning, att som Gud gjort de
danska vapnen lyckliga, så vore han på sin konungs
befallning kommen att äfven taga Elfsborg, hvarifrån
han dessförinnan ej ville afgå, och
emedan de å ömse sidor igenom tappert fäktande inlagt
ett beröm, «hvarav hele verlden maatte have at sige«,
så kunde fästningen till besparande af blodsutgjutelse
med heder genast uppgifvas. Härpå svarade Lillie,
att han ämnade med Guds hjelp försvara den fästning,
hans drottning (Ulrika Eleonora) förtrott honom;
«att gifva upp en fästning, som kan försvaras, är
alltid ett skälmstycke, och vill herr schoutbynachten
spara blod, så är säkrast, att han går sin väg igen,
emedan man på Elfsborg är fast resolverad att till
dess försvar låta sista blodsdroppen rinna, hvaraf
herr Tordenskiold torde sluta, att han aldrig mer
bör nämna kapitulation eller sända flera bud, ty man
tänker ej vidare respectera hvit flagg eller trumpet,
utan låta skjuta i grund ehvad fartyg som härefter
förekommer«, tillade han. Nu började ett fyra dagars
häftigt bombardemang, hvilket anställde stor skada,
så väl på fästningens murar som inom besättningens
leder, i synnerhet som flera kruttunnor och bomber
inom fästningen itändes och exploderade, spridande död
omkring sig. Till sist voro bröstvärnen nedskjutna
och fästningens kanoner, genom den oupphörliga eld
de gifvit för att korsa fiendens, obrukbara, och nu
väntades stormning. Lillie gjorde sina förberedelser
för att bröst mot bröst mottaga fienden: alla gevär
sattes vid brecherna och besättningen fördelades
så, att en del skulle endast ladda och de öfriga
skjuta. Af alla officerarne tog han deras hedersord
att förr


dö än gifva sig. Men emellertid nalkades hjelp i
yttersta nöden. Den bekante tappre öfversten Georg
Bogislaus Staël von Holstein hade i all tysthet natten
till den 24 Juli låtit på Hisingssidan uppkasta ett
batteri, hvarifrån i dagningen fyra kanoner började
sända glödande morgonhelsningar till den från det
hållet obetäckta danska flottan, och detta med den
verkan, att den samma, ytterligare påskyndad af elden
från fästningen, måste med stor förlust draga sig
utom skotthåll.

Sex veckor härefter blef Lillie upphöjd i friherrligt
stånd samt följande året befordrad till öfverste. Hans
friherrebref, bestående af sex pergamentsblad samt
med det Lillieska vapnet afmåladt i bjerta färger,
förvaras nu mera bland de historiska samlingarne i
Göteborgs museum, äfvensom de tacksägelsebref, han
för sitt tappra försvar erhöll från drottning Ulrika
Eleonora samt hennes gemål, då varande arfprinsen af
Hessen.

Minnet af Elfsborgs belägring och tappra motstånd
lefver ännu hos befolkningen vid vestkusten, och ännu
kan man der få höra yttras: «de danske plocka inga svenska
lilier«, ett ordstäf, som anses syfta på Johan Lillies
uthållighet och mod.

Nya Elfsborgs fästning såsom försvarsplats är nu mera
blott ett minne.

Till badorten och förfriskningsstället Nya Elfsborg
färdas nu Göteborgs invånare, för att andas frisk
hafsluft efter dagens äflan och arbete. Så var det
ock en vacker sommarafton i fjor, då den som skrifver
dessa rader besökte före detta fästningen, 153 år på
dagen från den dag då Johan Lillie här vid kulornas
musik stod med tänd lunta och nöp till fingrarne
på dem som grepo efter vestkustens nyckel. Nu
ljödo här Offenbachska toner, glada och lifliga
grupper sutto i cigarrmoln vid sin punsch och sitt
seltersvatten; men midt ibland dem stod det gamla
fyrkantiga tornet med fem och tjugu Tordenskioldska
kulor i sitt bistra anlete och såg «dagens flygtiga
löjen dansa i sidensko öfver kämpens graf«.

Birger Schöldström.


Tornet på Nya Elfsborg.

(Teckning af C. S. Hallbeck.)




Vårbäcken.

Lilla bäck, bland ängens vifvor, 
Född af vinterns kalla drifvor,
Sjung din sång för mig! 
Låt mig få din bana följa
Tills i insjöns svala bölja
Djerft du kastar dig.

Sorlande och glad du brusar, 
Då din klara yta krusar
Sig för hvarje vind. 
Dansande, bland fjäll och branter, 
Strör du tusen diamanter
Öfver rosens kind.

Rodnande och varm du flammar, 
Då emellan lundens stammar
Solens fackla ler. 
Leende och blid i qvällen 
Är du, då från himlapellen
Stjernan på dig ser.

Ila fri bland blomstrens kransar, 
Sorla mildt, då elfvan dansar,
Lyst af månens ljus. 
Låt mig här berusad glömma
Verldens buller och få drömma
Söfd utaf ditt brus.

Reinhold Winter.



Spåqvinnan på Jungshoved.

Skiss af J. O. Åberg.

På det ståtliga seeländska slottet Jungshoved, som
vid tiden för denna lilla skiss, 1659, innehades af
svenskarne, hvilka i den af Carl X Gustaf nyanlagda
staden CarlstadUnder den tid svenskarne lågo 
utanför Köpenhamn anlades en mindre stad med ofvanstående namn.   
Nu är den försvunnen.Förf. 
hämtade sig från de förluster den
misslyckade stormningen mot Köpenhamn medfört, voro
en mängd högre svenska officerare af kommendanten,
öfverste B. inbjudna till en fest, så storartad som
den kunde blifva i dessa tider, då ingen var säker
om han fick se morgondagens sol uppgå, och då man
fick hålla till godo med hvad lifvet i fält hade att
bjuda på.

I den stora borgsalen, hvarifrån de otaliga ljusen
kastade ett matt skimmer öfver de närstående träden,
hvimlade det af officerare, högre och lägre, och en
stor mängd af svenska damer, vackra och fula, gamla
och unga. Äfven såg man der en och annan danska, som
med sväfvande blickar betraktade sitt fäderneslands
fiender och gömde sorgen i sitt hjerta. Händelserna
hade kanske tvungit den stackars qvinnan att le mot
förtryckarne och att afhöra det högljudda talet om
deras bragder.

Bland alla de fruntimmer, som voro inbjudna
till festen, var likväl kommendantens dotter,
den sextonåriga Elisabeth, skönast. Det var också
till firande af hennes sextonde födelsedag, samt på
samma gång hennes förlofning med löjtnanten August
von N., som festen var anordnad. De nyförlofvade
voro naturligtvis "i sjunde himmelen". Gästerna
voro upplifvade af vinet och glädjen blef allt
högljuddare. Det enda, som något fördystrade sinnena,
var tanken på snapphanarne, som hvarken natt eller
dag lemnade svenskarne någon ro.

"Nog försöker jag utrota packet", sade öfversten
och antog en stolt hållning, "men om vi slå tio,
så komma tjugu i stället. Värst bland dem alla
är likväl göingebon Sven Påfvelsson; det är en så
inpiskad sate, att det fordras mer än vanlig list
för att fa tag på honom. Var han icke för några
dagar sedan snart sagdt under mina vallar och knep
bort några man, och det ehuru jag kort förut satt ett
högt pris på hans hufvud! Men nu kan det väl ej dröja
länge förrän jag får tag på honom", tillade öfversten
temmeligen likgiltigt, "Det finnes väl någon som vill
förtjena detta pris."

De närvarande sågo på hvarandra med en viss tvekan,
ty Sven Påfvelsson var känd såsom en listig krabat,
som många gånger tillförne undgått sina mötståndares
snaror.

Emellertid följde alla gästerna värdens uppmaning
att börja dansen och icke låta någon oro tynga
sinnet. Musiken spelade och snart var dansen i full
gäng. Sven Påfvelsson och hans mörka bragder glömdes.

Just som glädjen stod på sin höjd, inträdde en soldat
och hviskade några ord i värdens öra. Öfverstens
uppsyn mulnade för ett ögonblick, men strax derefter
sade han:

"Det är en gammal spåkäring, förmodligen en hexa, som
ber att få spå mig och min dotter. Jag bryr mig ej om
sådant der pjunk, men vill du, Elisabeth, så ..."

"Låt käringen komma in", ropade flera röster, och en
skrek: "Om icke för annat, så för att få se någonting
riktigt afskyvärdt fult." Sedan damerna, efter någon
tvekan förstås, gått in på att mottaga spågumman,
vinkade öfversten ät soldaten att föra in henne.

Spåqvinnan inträdde. Hon var krokryggig och halt
och hade vid ena ögat en stor svart lapp, som ännu
mera ökade det motbjudande i hennes fula ansigte med
sin mörka, skrofliga hy och sina svarta, blixtrande
ögon. Det var, med ett ord, en fullkomlig typ för en
hexa i sin mest vederstyggliga gestalt.

"Kan du säga mitt blifvande öde, så gör det fort",
sade öfversten, i det han med en föraktlig åtbörd
räckte fram högra handen. "För denna gången vill jag
lyssna till ditt korpskrän."

Hvad spågumman mumlade, då hon varsamt fattade
öfverstens hand, det kunde ingen höra, men alla sågo
att hennes ögon blixtrade af en förfärlig eld.

"Nå, har du icke sett nog ännu?" ropade han med otålighet.

"Jo, det har jag", svarade spåqvinnan med skärande
röst, "men ..."

"Hvad för men, säg ut fort."

"Ni blir ond."

"Tror du att jag rättar mig efter ditt prat", sade
öfversten med högdragen ton. "Jag befaller dig att
genast säga hvad du ser, annars låter jag mina knektar
göra dig ett hufvud kortare."

En darrning genomfor spåqvinnan vid dessa öfverstens
ord, men ingen gaf akt derpå.

"Nåväl, ni skall snart dö", mumlade qvinnan och drog
sig några steg tillbaka.

"Ha, ha, ha!" skrattade öfversten, oaktadt en synbar
blekhet spred sig öfver hans kinder. "Nå, säg mig,
när skall det inträffa då?"

"På -- på fjerde dagen härefter", svarade qvinnan så
lagt att orden knappast hördes.

Mot sin vilja kände öfversten en obestämd oro inom
sig, men han tilltvingade sig så mycket lugn han
kunde och sade, i det han vände sig till qvinnan,
som under tiden dragit sig tillbaka:

"På hvad sätt skall jag dö?"

Spåqvinnan fattade ännu en gång hans hand, och
sedan hon noga betraktat dess linier, sade hon med
olycksbådande stämma:

"Ni skall dö för en kula."

Ett anskri ljöd från andra ändan af salen och väckte
öfversten ur den förvirring, som qvinnans spådomar
oemotståndligt utöfvat på honom. Anskriet kom från
Elisabeth. Sedan hon hunnit sansa sig öppnade hon
ena handen och vecklade upp ett smutsigt papper,
hvarpå stodo endast dessa ord: "Ert bröllop skall
aldrig stå; om fyra dagar är er brudgum död."

"Jag tror att satan sjelf drifvit sitt spel med oss",
skrek öfversten. "Tag genast fatt käringen, fånga
henne lefvande eller död!"

Hon stod ingenstädes att finna. Hal som en orm hade
hon glidit emellan vakterna och försvunnit i skogen.

Nu var det slut med all glädje, helst som
spådomen grep Elisabeth så hårdt, att hon måste
lemna sällskapet. Detta åtskildes snart, men blef
dessförinnan af slottshöfdingen inviteradt att på
eftermiddagen den fjerde dagen derefter komma till
Jungshoved för att, såsom han uttryckte sig, "tömma
en bägare och göra sig glada öfver att spåqvinnan
lurat sig sjelf".

*

Just som solen rann upp den fjerde dagen syntes
tvenne personer smygande närma sig Jungshoved. En
af dem var klädd som dansk bonde, den andra var --
spåqvinnan. Men nu haltade hon icke, hon gick rak
och styf fastän qvinnodrägten höljde hennes lemmar.

"Jag måste ännu behålla kjolarne på, ty knektarne
från slottet observera mig", sade spåqvinnan. "Men
gå du in och låtsa som om du ville taga tjenst."

Den till bonde förklädde gick och qvinnan blef
ensam. Sakta och varligt kröp hon in i en buske, som
stod i skogsbrynet, och höll derifrån sina skarpa
blickar oafvändt fästade på borgen, i hvilken ett
fönster i ena tornet öppnades och en högväxt man blef
synlig.

"Du skall nog få erfara att spåqvinnan håller ord",
mumlade den okända i busken och drog sakta fram under
den långa kåpan en väldig studsare, den hon med ett
grymt uttryck i sitt fula ansigte lade till ögat.

Den högväxte mannen, som öppnade det nyligen
omtalade tornfönstret, var borghöfdingen på
Jungshoved. Qvällen förut och en stor del af natten
hade han tillbragt i ett muntert dryckeslag med sina
officerare, för att stilla den pinsamma

oro, som marterade honom. Då han ändtligen lemnade
salen och med osäkra fjät närmade sig tornkammaren,
der hans hvilobädd stod, kände han sig ännu icke
tillfredsställd. Han tänkte på att rida ut för
att förströ sig, men äfven detta behagade honom
icke. Midnatten var redan förbi och morgonrodnaden
spred ett sällsamt skimmer icke blott öfver rummets
enkla möblering, utan också öfver höfdingens jernhårda
drag, hvilka, oaktadt det ymniga pokulerandet,
likväl ännu bibehöllo något af det trots, som utmärkte
honom. Han försökte att sofva. Nej, det var omöjligt;
den vedervärdiga spåqvinnan stod framför honom,
tyckte han, och han förnam tydligt det skärande i
hennes stämma, då hon uttalade dessa ord: "på fjerde
dagen härefter."

Han måste hafva luft, det blef honom för qvaft i
tornrummet. Med ett språng störtade han från bädden
till fönstret, och först när den svala morgonvinden
spelade kring hans tinningar kände han sig något
stärkt. Han inandades de svala fläktarne med en
njutning sådan han icke på länge erfarit, och han
tyckte att den gnagande oron småningom lade sig i
hans bröst.

"I dag skall en afdelning gå ut för att söka efter
Sven Påfvelsson", mumlade han, och denna tanke
tröstade honom betydligt. "Jag har låtit kungöra
i alla kyrkor häromkring, att jag satt ett högt
pris på hans hufvud. Han skall ej längre undgå min
hämd. Tuchsen och Rostgaard äro icke så farliga,
men for den listige göingebon hysa alla respekt. Jag
vill sjelf anföra truppen och ej återkomma förrän jag
fått partigängaren i mitt våld. Men det är ju sant",
afbröt han sig sjelf, "gäster komma ju hit i dag
för att dricka en bägare för den lurade spå ..."

Meningen blef aldrig uttalad, en kula afklippte
den. Den trotsige borghöfdingen låg med krossadt
hufvud i tornrummet. Men från den lilla busken i
skogsbrynet reste sig, icke en qvinna, utan en karl,
och kring hans läppar lekte ett
bittert hån, då han utropade, i det han, svingande
studsaren öfver sitt hufvud, försvann i skogen:

"I ditt öfvermod satte du ett pris på mitt hufvud;
men du glömde, att fosterlandskärleken är stark nog
att krossa de tyranner, som vilja slå den i bojor."

Från slottet utströmmade en väldig skara knektar och
August von N. var i spetsen för dem. De vägleddes af
den nye soldaten, som påstod att han sett åt hvilket
håll mördaren flydde. Ifrige att hämnas sin höfdings
död följde de honom långt in i djupaste skogen, men
der blefvo de omringade af snapphanar och ledo ett
svårt nederlag. Den nye soldaten hade med afsigt fört
dem dit, men då han kämpade i böndernas led blef han
skjuten af knektarnes anförare, Elisabeths brudgum.

Sjelf föll denne snart dödligt sårad i snapphanarnes
händer, men öfverlemnades åt de sina. Innan
han bortfördes sade Sven Påfvelsson till honom:

"Ni ser nu att spåqvinnan hade rätt", och han fortfor,
när den sårade betraktade honom med förvåning,
"spåqvinnan var jag; er höfding ville gifva guld
för mitt hufvud; jag gaf honom i utbyte en smula bly;
vi äro nu qvitt. Så skall det också gå hvar och en,
som vill taga mitt hufvud."

Och detta är sagan om den ryktbare Sven Påfvelsson,
hvilkens namn länge lefde på böndernas läppar. Han
var en frihetshjelte, sade somliga; han var en
stråtröfvare, sade andra, utan att dervid besinna,
att det just var hans motståndares grymhet och
falskhet, som tvungo honom att intaga den ställning
han hade. Hans bragder voro många; historien förvarar
några, och bland dessa den här ofvan berättade, der
sjelfhämden tvang honom att blifva mördare. I folkens
sägner, i synnerhet på Seeland, der han var den
förnämste partigängaren, skildras han såsom böndernas
och de förtrycktas stöd. Men hvad som är säkert, det
är, att han var ett plågoris för svenskarne och en af
Carl X Gustafs, liksom längre fram i tiden hans sons,
Carl XI:s, ihärdigaste motståndare.



Ystad.

Det heter i en gammal dansk minnesvers: »När Kristus lad sig
föde, stod Lund och Skanör i gröde.» Det samma torde
nog kunna sägas äfven om Ystad, som utan tvifvel är
en af våra äldsta städer, men om hvars anläggningstid
och första öden ej ens våra äldsta häfdatecknare hafva
något att förmäla. De vigtigaste källorna för stadens
äldre historia gingo förlorade vid ett fiendtligt
infall på 1500-talet, då dess arkiv med privilegier
och andra handlingar blefvo förstörda. Huruvida staden
tidigare varit befästad är ej med säkerhet kändt,
men det antages att så varit förhållandet, på grund
deraf, att strax utanför staden finnes en upphöjd,
fyrkantig plan, hvilken varit omgifven af grafvar och
kallas slottsbacken. N. C. Psilander, som tyckes hafva
gjort sig mycken möda att undersöka detta förhållande,
säger i sin beskrifning öfver Ystad, att han ej
ens i geheimearkivet i Köpenhamn lyckats erhålla
några andra upplysningar om slottet och dess fogdar
än »att den siste slottsherren skall efter sin död
(!) hafva synts färdas in i staden och i flera gårdar
med spann af hvita hästar». Hvad denne gengångare
i lifstiden hetat har han ej lyckats få reda på,
men deröfver torde historien lätt nog trösta sig.

Oaktadt stadens höga ålder har den samma ej att
framvisa några anmärkningsvärda fornminnen eller
äldre byggnader, med undantag af dess båda kyrkor
samt ett par enskilta hus från 1400-talet. Den nu
så kallade Petri-kyrkan var ursprungligen det 1267
stiftade gråbrödraklostrets kyrka och är det äldsta
af stadens byggnadsverk. Den från början med kyrkan
förbundna klosterbyggnaden användes sednare till
hospital, tills Gustaf den tredje år 1777 lät indraga
dess donationer och förvandlade det fordna klostret
till ett större kronobränneri.

Sina förnämsta näringskällor i äldre tider har Ystad
utan tvifvel haft i sitt fiske samt i sin handel med tyskarne.
Efter att under en del af medeltiden hafva befunnit
sig i ett blomstrande skick, blef det sednare
till sitt välstånd underkastadt flera vexlingar.
Hanseförbundets tilltagande makt, oroligheter inom
danska riket samt kriget i Skåne 1643--45 voro de
hufvudsakliga anledningarne till dess förfall. Den
mängd rika borgare och »förnämliga invånare»,
som Ystad före nyssnämda krig haft, öfvergåfvo
staden. Efter kriget kom pesten, och danska regeringen
sörjde ej för Ystads upphjelpande lika mycket som
för öfriga skånska städers, efter hvad det förmenades,
derföre, »att man dess undertryck för Malmö och
Kristianstads skull mera än dess tillväxt sökte». Att
vid denna tid stadens ekonomiska tillstånd varit
särdeles betänkligt kan man sluta till af ett
kungligt bref från 1648, i hvilket Skånes öfriga
städer ålades att bidraga till återuppbyggandet af
det nedstörtade kyrktornet, emedan, såsom det hette,
»invånarna voro så förarmade och till akters komna,
att de sjelfva ej kunde åter uppbygga kyrkan». 
För sitt nu varande välstånd har Ystad förnämligast
att tacka kontinentalsystemet och Napoleon den förstes
krig med England.

Af synnerligt intresse för fornforskningcn äro de
fynd, som gjordes i Ystads hamn 1868--69 vid der
anställda gräfningar till hamnens fördjupande. Dessa
fynd, som tilldragit sig vetenskapsmännens stora
uppmärksamhet och hvilka ovederläggligen bevisa
den skånska kustens sänkning under hafvets nivå,
hafva af N. G. Bruzelius blifvit i »Samlingar till
Skånes fornminnen och historia» beskrifna och torde
här böra med några ord omnämnas.

Vid gräfningarne genomgingos trenne lager. Det
öfversta af hafvet bildade lagret bestod af sand med
inblandade tunna lager af förmultnade hafsväxter
och mindre stenar, samt nederst af ett tunnt lager
af större och mindre kiselstenar. I sandlagret lågo
åtskilliga hafssnäckor, en ofantlig massa af kranier
och ben af oxe, häst och andra husdjur, fragmenter

af ett menniskohufvud, 25 skeppsvrak, kanonkulor
af jern och sten, bössor, m. m. Alla dessa föremal
antagas hafva en ålder af 400 eller högst 500 år.

Det andra lagret, hvilket låg närmast under hafssanden,
bestod af torf, hvari stodo en mängd trädstubbar,
sträckande rötterna ned i moränen under torfven. I
detta lager funnos inga af menniskor bearbetade
föremål.

I moränen under torfven påträffades deremot redskap
från sten- och bronsåldern samt ett knifskaft af
ben från slutet af hedniska eller början af kristna
tiden i norden.

Då nu det yngsta i moränen funna föremålet ej
anses vara äldre än från 8:e -- 11:e århundradet,
har man kommit till den slutsats, att mossen vid
Ystad varit vid denna tidpunkt öfver hafvets nivå,
ehuru sänkningen troligen långt förut börjat, samt
att, enär den samma ligger 10 fot under hafsytan,
kusten sänkt sig något mera än en fot på århundradet.

Af  gammalt   öfverfartsort   till   Tyskland   och
en anlöpningsplats för det alltjemt tillväxande antalet
ångbåtar, som kringkretsa vårt land på sina turer
mellan vestra och östra kustens städer, är Ystad helt
säkert till utseendet välbekant för många af våra
läsare, om ock endast genom några få timmars uppehåll
på platsen. Det blåa, vida hafvet, som utbreder sig
framför oss, än i vildt uppror, än i stilla hvila,
med sina tusentals segel och de i fjerran uppdykande
rökpelarne från förbiilande ångbåtar, erbjuder
alltid åt ögat en fängslande tafla. Vid ett icke
alltför flygtigt besök är en utfärd i omgifningarna
särdeles att förorda. I stadens grannskap ligger
nämligen inbäddad i lummiga bokskogar en stor mängd
af Skånes, för att icke säga Sveriges vackraste och
mest omsorgsfullt vårdade herresäten, exempelvis det
pä en ö i den af bokar omkransade Svansjön belägna
Svaneholm, det ståtliga Tosterup, der stoftet
af en af Sveriges mest framstående söner, Karl
August Ehrensvärd, förvaras, Öja, Charlottenlund,
Marsvinsholm, Bjersjöholm, m. fl.


Parti af hamnen i Ystad.
(Teckning af C. S. Hallbeck.)


Kasta vi nu en blick pä den af vår tecknare här
framställda vy af det nu varande Ystad, tagen
under en resa i Skåne förliden sommar, visar sig
för oss till höger Mariækyrkans 145 fot höga,
kopparbeklädda torn, som synes långt ut i hafvet
och tjenar sjöfarande till märke. Kyrkan, som
antagligen tillkommit på 1200-talet, är byggd i
spetsbågstil med sednare tillbyggnad till stor
del i barockstil. Längre fram i förgrunden och
till venster om detta åt den stilla andakten och
den religiösa känslan egnade menniskoverk från
förgångna dagar, der under århundraden tempelsåugen,
buren af orgelns toner, genomljudat hvalfven, se
vi en af den nya tidens uppfinningar och rastlösa
sträfvanden framkallad byggnad, nämligen det efter
en ritning af danskt arkitekten Wold uppförda nya
stationshuset för Ystad--Eslöfsbanan. Under de höga
glastaken frusta lokomotiven, hvissla konduktörernas
pipor, slamra waggondörrarna och trängas brokiga
skaror af passagerare. Hvilket nytt, rörligt lif här
nu, mot för blott några få å sedan, dåden resande
på en färd mellan Skånes
städer ej hade någon annan utväg, än att på den ökända
»rapphönan» i en tålamodspröfvande bondlunk knåda
sig fram genom de bottenlösa lervägarne!

Framför stationshuset och på kajen till den del
af hamnen, der de ofvannämda gräfningarne ägde
rum, lyfter det nya fyrtornet sin af en balkong
omgifna lanternin mot höjden. Bygdt af jernplåt
på en stomme af valsadt vinkeljern, till sin nedra
hälft måladt i rödt och till den öfre i hvitt, har
det en höjd af 50 fot och väger 100 skeppund. För
några år sedan flyttades hela denna massa utan att
söndertagas ett par hundra fot från sin förra till
sin nu varande plats, hvilket arbete leddes af den
bekante jernvägsingeniören major Adelsköld och väl
med rätta anses för ett af de vackraste som blifvit
af vår ingeniörvetenskap utförda.

Äfven denna byggnad gifver oss en osökt anledning
till jemförelse mellan förr och nu. Psilander säger
i sin ofvannämda beskrifning: »Postkontoret i Ystad
har hållit en 


Slottsruin vid Eksjö Hofgård i Småland.
(Teckning af C. S. Hallbeck.)

fyrbak eller lyktställning till rättelse om nattetid,
då postjakterna väntades. Andra i staden boende hafva
äfven häraf kunnat sig begagna, när de väntat sina
fartyg; men hafva då sjelfva bekostat ljus i lyktan,
utgörande något märke att styra i hamnen.»

Det är nu ej längre efter det osäkra skenet från
en skumögd lykta, som den sjöfarande behöfver
spana, när han under hård kamp med vind och vågor
letar sig fram mellan de omkring honom försåtligt
lurande saudreflarne. Lik en vänlig stjerna kastar
den nya fyren sitt klara sken långt ut till sjös och
visar genom nattens mörker vägen in i den skyddande
hamnen.

Om den snabba utveckling i alla riktningar, som
utmärker våra dagar, bära genom ett tilltagande
välstånd ej minst de skånska städerna vittne. De
provinsen genomkorsande jernbanorna, som genom den
lifliga samfärdseln gifvit åt företagsamheten en förut
okänd ansats, det allt mer och mer rationelt bedrifna
jordbruket, de industriella anläggningarne, de rika
skatter af stenkol, som förvaras i jordens inre,
men väl snart nog komma att framdragas i dagen, --
allt lofvar den så lyckligt lottade provinsen en rik
framtid; och det torde sannerligen ej vara någon
fara att i en kommande historia öfver Ystad dess
invånare ännu en gång skola benämnas »förarmade och
till akters komna».

H. A. W. Ln.



Den sofvande prinsessan i den förtrollade skogen.

Saga af W. Med illustrationer af Gustave Doré.

(Forts. fr. sid. 15.)

»Hvad   gör   du der, gamlamor», frågade den lilla prinsessan.

»Jag spinner mitt lin», svarade qvinnan.

»Och hvad är det för ett underligt ting, som dansar
omkring och hoppar så muntert?» frågade hon vidare.

I samma ögonblick ville hon fatta uti sländan, men
då stack hon sig i fingret och sjönk i ett nu till
golfvet i en djup sömn.

Och i samma stund sjönk allt, som lefvande
var i slottet och dess omgifning, äfvenledes
i sömn -- hofmän och tärnor, hundar och kattor,
dörrvaktare och stallknektar, kockar, hönspigor
och löpare. Vallgossarne på fältet, hästarne i
stallen, svalan i boet, gullfågeln i trädet och
hinden i skogen, elden på härden, vattenstrålen i
springbrunnen, blommor, trän och buskar, sjelfva
vinden som lekte mellan tornspirorna -- allt somnade,
som det gick och stod, flög och sam, sjöng och brann
i samma stund prinsessan föll i sömn.

Rundt kring slottet började det nu gro och grönska,
växa, skjuta upp, slingra sig, löfvas och klänga
uti hvartannat, så att snart Guds dag blef helt och
hållet utestängd och ett ogenomträngligt mörker gled
in mellan stammar och löfverk närmast slottet, och en
tät törnroshäck sköt upp och omgaf det på alla sidor,
och utomkring häcken reste sig en skog, så hög, att
man endast från det högsta berget var god till att se
den högsta tornspiran af slottet, som slutligen blef
så omspunnet af grönska, att tanken icke ens kunde
tränga igenom utanverket, hvarföre sjelfva slottet
helt och hållet kom i glömska. Endast sagan förtäljde
derom, att djupt i denna evigt gröna skog låg ett
underskönt slott och att i det undersköna slottet sof
en underskön prinsessa, som väntade sin frälsning
och lösning ur trolldomen af en underskön prins,
och många voro de undersköna prinsar och riddare,
som frestade ödet och sin lycka och ville rädda den
undersköna prinsessan, men ehuru mången hade sett
dem tränga in genom häcken, hade dock ingen sett dem
komma tillbaka. Troligen hade de omkommit i snåren
och gungflyen och bland moras och kärr. Ännu var ej
den rätta mannen, den rätta stunden, den rätta vägen
funnen.

En vacker dag kom der dock en konungason och jagade
i nejden. Det var ock hög tid, ty detta var den sista
dagen af de hundrade åren, och om den gick till ända,
utan att prinsessan blef uppväckt, så kunde trolldomen
icke mera lösas i detta lifvet.

Timmarne skredo. Solen lutade redan mot vester och
den hundraåra skogen med de hundraåra slingerväxterna
stod der mörk och hemlighetsfull som ett grönt block
framför den stackars prinsen. Intet rådjur med qvicka
ögon, ingen gullfjädrad fågel syntes till i denna
öde skog. Ingen ödla prasslade i mossan.

 Ingen örn, ingen björn, 
 Ingen vind, ingen hind! --

allt var tyst som aftonen före uppståndelsedagen.

Prinsen tänkte på sagan om den sofvande verlden der
inne, om prinsessan och trolldomen, och om de många
prinsar och riddare, som låtit sina lif för att rädda
henne och som i denna trollskog blifvit insnärjda,
qväfda, utsvultna, förgiftade och upphängda. Han
var dock allt för beslutsam och tapper, för att låta
skrämma sig af alla dessa hinder och faror, som lågo
honom i vägen, i fall man någonsin kan tala om väg,
der aldrig någon väg fanns.

Nu hände någonting underligt, de höga granarnc, de
sammanflätade gröna väggarne skilde sig och lemnade
rum för prinsen, som om hemliga små svenner med
osynliga händer för honom öppnat de länge slutna
gröna dörrarne. Icke mindre besynnerligt var, att
väggarne genast slöto sig och dörrarne slogos samman
midt framför jagtföljets näsor, så att kreti och pleti
måste stanna utanför den obevekliga törnehäcken och
den ännu obevekligare skogen. Endast prinsen kunde
gå framåt utan hinder. Ändteligen kom han då till
en hög port och genom porten in på en borggård,
från den borggården till en annan borggård, och
här låg det väldiga slottet framför hans förvånade
ögon. Torn och spiror glittrade i aftonskyn och
slingerväxterna göto sina gröna floder och rännilar
långs murarne ned öfver dörrvaktaren, som, stödd
mot dörrposten, sof sin hundraåriga sömn, öfver små
svenner, som höllo kopplet, öfver hästen, som ännu
höll gräset mellan tänderna, öfver marmorpelarne
och elfenbensstaketet! 

(Forts.)



Unga skolmästarn.

Visa af Sehlstedt.Det  första  stycke  i  humoristisk stil, som
författaren kan påminna sig hafva skrifvit i sin ungdom.

När kärlek en gång bereder sig 
Att mig med gyllene kedjor fånga, 
En vacker dag, då jag gifter mig,
Fast det ej ännu kan bli på många,
En liten stuga 
Jag bygga skulle
På blomsterkulle;
Det skulle duga,
Det lofvar jag.

Såg jag en hydda på vänlig  strand, 
Der kärlek bodde med trofast sinne, 
Der lifvets lycka sin krona band,
Att kröna trohetens par der inne,
Jag boken lade
Ihop och glömde.
Om plog och spade
Jag bara drömde
Guds långa dag.

Det är så dumt till att vara lärd. 
Man blir så gulblek och torr och mager, 
Och verldens visdom är knappast värd, 
Att man af hufvudet hatten tager.
Nej! bygdens rosor
Min kärlek vunnit:
Den som uppfunnit
Karbas och glosor,
Den vill jag klå.

När kärlek en gång bereder sig, 
Att mig med gyllene kedjor fånga, 
En vacker dag, då jag gifter mig,
Fast det ej ännu kan bli på många,
En liten stuga
Jag bygga skulle
På blomsterkulle;
Det skulle duga,
Det lofvar jag.



Eksjö Hofgård.

Det händer understundom, att man i djupa skogen, der
furan vuxit i hundraårig frihet, träffar märken efter
gamla åkrar och tomter, hvarom traditionen ingenting
har att förtälja, -- eller ett gammalt röse, en mossig
ruin, som ej ens bibehåller namnet af hvad den en
gång varit. Det är fornminnen som ingen historia
äga, inga faktiska vittnesmål, inga arkeologiska
sällsamheter; men icke dess mindre hafva de sin sägen
att berätta. Likt skrynklorna i åttioåringens anlete
tala de om öden och strider som höra andra tider,
andra slägter till. Skogen, som slår sina rötter
genom de fordna ploglanden, höra vi ej i dess sus
en hviskning från forngrå tider? Och de mossklädda
stenhoparne, hafva de ej sin vältalighet? Ack jo! De
visa oss mensklighetens fotspår genom tidehvarf,
menniskan med hennes lidelser, fröjder och sorger,
menniskan som älskar och hatar, strider och dör. Det
är menniskolifvet som trycker sin stämpel på de döda
lemningarne och gör att sjelfva stenarne tala. Och så
länge menniskor finnas, hvilka lyssna till sägnerna,
som stenkumlen och ruinerna berätta, så länge böra
de äfven bevaras ifrån glömskan, liksom ju legenden
och visan upptecknas och bevaras från att småningom
dö ut på folkets läppar.

Bland dylika nästan bortglömda minnen från äldsta
tider är slottsruinen vid Eksjö Hofgård i Småland,
belägen på en liten holme i Hofgårdssjön, strax invid
jernbanan mellan Jönköping och Wexiö. Ingen vigtigare
historisk tilldragelse bevarar dess minne från att
slockna, ingen tradition lånar sin mystiska glans åt
de vittrande murarne; endast ruinen står qvar som
ett vårdtecken öfver minnena som sofva under dess
grusbädd.

Namnet EksjöEksjö  Hofgård  får  ej  förblandas med   
det fordna  friherreskapet   Ekesjö, som låg 4 mil
härifrån och i nyare tider blef den nu varande staden
med samma namn. är gammalt, säkerligen mycket äldre än
ruinen, och förlorar sig så långt tillbaka, som till
tiden för kristendomens införande i Sverige. Hofgården
var belägen i det fordna Njudung, ett af de små
fylkesland, som gifvit provinsen dess namn, och gick
sedan urminnes tider i arf inom slägten Natt och Dag,
som är så gammal, att P. Wieselgrens fantasi vill
härleda den från Dagfari och Nattfari, som kämpade
på Haralds sida i det namnkunniga slaget på Bråvalla
hed. Han vill äfven veta, att i Eksjö, mot slutet af
elfvahundra-talet, höllos kungsting med Finveden,
Njudung och Wärend. Bruket att hålla ting här skulle
hafva fortgått ända till under Kalmare-unionen och
synes förutsätta att Eksjö Hofgårds ägare varit en
ärftlig lagmansslägt inom Tiohärads-lagsagan.

Af slägten Natt och Dag blef riddaren Bo Stensson
gift med en dotter till Sven Sture. Hennes son,
den tappre Nils Bosson, antog mödernenamnet Sture,
och Eksjö kom så till den yngre Stureslägten som i sin
sköld hade tvenne fält (natt och dag), medan den äldre
Sturegrenen förde tre sjöblad i sitt vapen. Eksjö
Hofgård är således förbundet med ett namn af den
skönaste klang i vårt lands historia. Så väl Nils
Bosson som riksföreståndaren Svante Sture och Sten
Sture den yngre skrefvo sig riddare till Eksjö.

Då Stockholm år 1520 öppnade sina portar för
Christiern, blef en dagtingan träffad mellan konungen
och Stures
hjeltemodiga enka Christina Gyllenstjerna, deri
bland andra förläningar tillförsäkrades henne
äganderätten till Hörningsholm med Mörkö socken
och Eksjö Hofgård med Vestra härad m. m., »som hon
säger hafva varit hennes döde husbonde herr Sten
för kronans pant af långlig tid påärft. Och vilja
vi», såsom slutorden i dagtingan lydde, »i alla de
ärender, som fru Christina anröra, låta oss henne,
hennes barn och vänner i allo måtto välviljoge
finnas, så att hon och de skola oss tacka.»

Huru illa Christiern höll sina löften veta vi af
historien, men godsen blefvo emellertid i Sturarnes
ägo som tillförene och voro så till dess ätten utdog
med gref Svante Sture år 1616. Då kom Eksjö Hofgård
till slägten Lewenhaupt och öfvergick sedan från den
ene adlige ägaren till den andre, tills det förlorades
af fröken Brita Sofia de la Gardie, som skulle ärft
egendomen efter sina föräldrar, men fråndömdes arfvet
derföre att hon öfvergått till katolska läran.

Nu mera innehafves egendomen af possessionaten
G. A. Fagerberg. Mangården har länge sedan blifvit
flyttad från holmen, men af det gamla slottet stå
ännu murarne qvar i det temmeligen välbehållna skick
teckningen å sid. 85 antyder. Enligt en gravyr i
Dahlbergs »Suecia» bestod slottet af en tre våningars
byggnad med en fyrkantig altan på taket. Murarnes
tjocklek tyckes antyda att de varit beräknade på
att i nödfall kunna motstå ett fiendtligt anfall,
och troligt är att slottet sett både svenska och
danska fiender för sina portar, ty Småland hör ej
till de landskap, söm blifvit sparade för vare sig
inre eller yttre fiender.

Holmen var fordom förenad med fastlandet genom en bro,
hvaraf lemningarne ännu kunna ses. Nu mera underhålles
förbindelsen endast af ett och annat lustparti, som
under skratt och glam tillbringar en sommarafton i
gröngräset. Kanske då att någon fantasirik drömmare
glömmer sig qvar vid ruinen medan aftonvinden smyger
omkring bland de nakna murarne eller hviskar der nere
i strandvassen -- glömmer sig qvar för att drömma om
svunna tider, då slottet stod här i sin medeltidsståt
och högborna riddare med talrikt följe kommo att gästa
Hofgårdens salar. Hör han, när dagen skymmer, något
underligt sorl af menniskoröster och vapenskrammel,
ser han någon skepnad uppe i de fordna slottsfönstren,
en hvitklädd borgjungfru, som lutar sin klappande
barm emot muren och lyss till klangen från en luta
i qvällen? Nej, i de tomma fönstren, som stirra så
spöklikt, der väfver mossan sin gröna duk och i
gemaken, som en gång ljödo af fester och lyste af
prakt, der är öde och tomt. Blott ödlan glider snabbt
och tyst mellan de nedfallna stenarne ...

Men drömmaren kallas snart nog tillbaka till
verkligheten -- ett skarpt, hvisslande ljud bryter
tystnaden i den sena aftonstunden. Det är lokomotivet
som signalerar den närbelägna Säfsjö station:
en helsning från det närvarande, från lifvet som
rastlöst rör sig framåt med ångan och elektriciteten
i sin tjenst; en ljudelig påminnelse om att vi
lemnat medeltiden med dess drömlif långt bakom oss.

Bn.





"Här låg det väldiga slottet framför hans förvånade ögon".

Tillhör sagan "Den sofvande prinsessan i den förtrollade skogen." (Se sid. 86.)
(Teckningen af Gustave Doré.)






Den svarta kappan.

Skiss från 1722.

Af

Claude Gerard.

(Forts. fr. föreg. häfte sid. 63.)

Det är visst sant, att man för halftannat sekel
sedan både vid hofvet och i den borgerliga verlden
icke fördelade sina arbets- och förlustelsetimmar
så som nu, och att sömnens och nattens icke voro
så framskjutna mot morgonen, men det fins en verld,
hvars lagar och bruk troligen beständigt varit lika,
och det är inbillningens och hjertats; man vakade
kanske icke så ofta officielt vid ljussken och musik,
men kärleken och sorgen eluderade säkert sömnens
fordringar då liksom nu.

Carl XII:s och Stenbocks fordne krigare, den unge
löjtnant Hahne satt åtminstone, -- vid samma tid som
hans vackra styfsyster smög sig ifrån Ifön -- fullt
påklädd och vaken, vid ett stort och tungt ekbord i
ett rum på nedra botten vid kungsgården.

Han var sysselsatt att skrifva ett bref vid skenet
af ett gult vaxljus i en stor och hög messingsstake,
sådan som man nu endast finner i någon gammal kyrka.

Den unge löjtnantens hand tycktes likväl med mycken
svårighet föra pennan, och ehuru brefvet var ämnadt
hans hjertas älskade, syntes författandet deraf göra
honom mycket hufvudbry.

Visst hade han som barn blifvit "försvarligen inlärd
i bokliga konster", men under det långa fältlifvet
hade tydligen skrifkonsten åtminstone blifvit glömd
och försummad.

Bokstäfverna voro stora som ärter, sneda och ojemna,
och tycktes snarare på papperet tydliggöra de fordna
"getapojkarnes" oregelbundna leder, än den nuvarande
löjtnantens trofasta och orubbliga känslor.

Det stora rummet, der han satt, var nästan tomt och
utan andra möbler än en fyrkantig säng, med grofva
omålade stolpar och sparlakan af gult lärft med
oformliga små tryckta blommor, hvarinom hans vän,
kornetten Ove Ramel, sof den rättfärdiges sömn,
att döma af hans kraftiga och regelbundna andetag.

Två skinnklädda stolar, ett stort handfat af messing,
stäldt på golfvet, och en lång grof handduk, hängd
vid en bjelke i det låga, svartrökta taket, utvisade
all den lyx, som man den tiden ansåg behöflig i en
sängkammare för tvenne ungherrar af den kungliga
sviten.

Ändtligen hade Hahne fått färdig den ömma och
vältaliga klagovisa, hvilken borde röra Cecilias
hjerta och som utpressat fler svettdroppar på den
jättelike krigarens panna, än alla danskarnes och
norrmännens kulor -- och han hopvek nu det styfva
papperet och förvarade det inom den tillknäppta
uniformsrocken.

Just som han ämnade resa sig upp, knackade det sakta
på det höga, mörka fönstret, vid hvilket han satt,
och der någonting liknande en rullgardin aldrig kunde
komma i fråga -- och han såg den på gården postande
soldatens ansigte utanför.

Hahne öppnade den lilla blyinfattade rutan, söm icke
var större än skinnpermen af den psalmbok, hvilken
låg uppslagen framför honom, och frågade, hvad som
var på färde.

"Gud bevare löjtnanten! ... det är så, att kornett
Ramel befallt mig rapportera, om spöket skulle synas
i natt igen", sade karlen hviskande.

"Hvad böfveln säger du? ... Spöket, hvad vill du säga
dermed?"

"Vet inte löjtnanten om'et?"

"Jag vet blott, att du pratar  enfaldigt  och
ogudaktigt."

"Må fälle vara ... men säg i alla fall till åt
kornetten", återtog karlen och drog sig tillbaka
ifrån fönstret.

Hahne gick att ruska på sin kamrat, hvilken egentligen
hade vakten utanför kungens rum, men somnat i
förlitande på sin förälskade väns löfte om vaksamhet
för dem begge;
han var också fullt påklädd med stöflar och sporrar
och rusade genast upp yrvaken.

"Du lär ha stämt möte med ett spöke någonstans
och nu väntar det dig, säger vakten der ute", sade
Hahne skrattande, medan Ramel gnuggade sina tunga,
motsträfviga ögonlock.

"Fan heller! ... det blir väl icke så lätt att fånga
den gamle spetälske presten, tänker jag", svarade
kornetten, påsättande sin hatt och rättande det hvita
gehänget, hvari huggaren satt.

"Men allvarsamt, Ove, hvad är det för spektakel,
du nu har för dig igen ... kom ihåg majorens skrapa,
och arresten sedan sist."

"Det är intet spektakel ... du, som är skåning
och ifrån denna trakt, har väl liksom jag ofta
hört den gamla sägnen om "Den svarta kappan" eller
biskop Andreas' vålnad, som visar sig nattetid vid
stränderna af Ifö sjön; den stackars presten, som
var spetälsk och murade in sig i en cell på Ifön för
att icke utbreda smittan -- soldaterna påstå sig nu
flere nätter å rad ha sett honom ... kom med, få vi
öfvertyga oss sjelfva."

"Är du tokig, jag har ju vakten här, och hur kan du
sjelf tänka på att aflägsna dig?"

"Jag återkommer genast, ingen menniska saknar mig,
kungen har länge sedan gått till sängs."

"Men det är i alla fall ett fel ... och jag är
säker, att alltsammans är galenskaper och upptåg af
kamraterna för att narra dig ... var försigtig, Ove."

"Tror du kanske som bondfolket här omkring, att
vålnaden ännu medför smitta, och fruktar den derföre
på dubbelt sätt", inföll Ramel skrattande och sprang
ut genom dörren.

Hahne kastade sig på sängen, der hans vän nyss legat,
han hvarken borde eller kunde sofva, hans öppna
ögon stirrade orörliga och tankfulla på de grofva
bjelkarne i taket, de mörka väggarne, panelade med
ek, det ojemna stengolfvet, på hvilket de fordna
Bernhardinermunkarnes nakna fötter trampat, och der
de knäböjt, i låtsad eller verklig andakt; och mot
hans vilja kommo tankarne tillbaka till den saga,
hvarom Ramel talat, och hvilken var för mycket allmän,
att han icke skulle hafva hört den redan som barn:
sagan om den olycklige biskopen, som var rof för en
förfärlig sjukdom och lefde och dog i en frivillig
fångenskap på den lilla ön, hvilken lik ett vaktskepp
simmade på vattnet utanför det kloster, hvars abbot
han var, och som han genom sina stränga maktspråk,
sina straffdomar och predikningar ännu styrde ifrån
sin cell, med någonting af ett pelarhelgons fanatism
och en judisk profets okufliga kraft.

Dessa bilder blefvo emellertid allt mera dunkla och
orediga. Det svaga skenet af ljuset, som icke förmådde
upplysa mer än en liten krets omkring bordet och
lemnade hela det stora rummet för öfrigt i mörkret,
det regelmessiga bullret af skildtvaktens steg utanför
porten, och hans skugga, som kom och försvann vid
fönstret i månskenet, alltsammans var just egnadt
att söfva sinnet, och Hahne somnade också, ehuru
blott för några minuter och med denna sällsamma,
inre vaksamhet, som ställer själen på vakt, medan
anden sväfvar i fjerran, okända rymder, och sinnena
med kroppen äro domnade.

En timma, kanske två voro förgångna, sedan Ramel gått
ut, då Hahne i sömnen tyckte sig höra ett besynnerligt
ljud vid väggen der han låg; ett sakta skrapande
eller rassel emot muren utanför, liksom om någon i
förbigående låtit en värjspets snudda dervid: det
fortfor hela rummet utåt, man skulle tro, att någon
passerade helt tätt utmed muren på andra sidan.


Ännu i ett tillstånd mellan sömn och vaka hör han
dörren öppnas och ser en person långsamt och ljudlöst
gå öfver golfvet förbi sängen.

Öfvertygad, att Ramel återkommit, ämnade han tilltala
denne, då orden med ens stockade sig i hans strupe,
som tycktes sammansnörd, och hans kropp ett ögonblick
kändes förlamad af fasa.

Det var Biskop Andreas' vålnad, som tyst och högtidlig
sväfvade genom rummet.

På den långa svarta kappan, hvilken tung och stel föll
ned omkring den mystiska gestalten, lyste det hvita
silfverkorset, och hans hufvud var gömdt under den
neddragna kapuschongens veck.

Hahnes bestörtning och hastigt påkomna skrämsel varade
emellertid icke trenne sekunder; hans första rediga
tanke var att Ramel ville gyckla med honom, och den
andra att man hade några onda uppsåt emot kungen,
hvars sängkammare låg ofvanför i andra våningen,
och hvartill en smal trappgång förde ifrån den
vakthafvande officerns rum.

Han såg gestalten försvinna inom dörren till denna
gång, och med dragen sabel och ljusstaken i andra
handen skyndade han nu efter uppför trappan.

Denna var belagd med tjocka mattor, man kunde icke
höra hans steg, och han stannade ett ögonblick
villrådig vid den stängda dörren der ofvanför och
lyssnade.

Om han kan hända endast hade drömt och låtit narra
sig af sin egen inbillning? Hur skulle han våga att
okallad inträda i kungens rum, vid denna tid, utan
annan anledning än den narraktiga uppenbarelsen af
ett spöke?

I det samma hörde han bullret af en kullkastad stol
och, som han tyckte, äfven ett kort och halfqväfdt
rop i rummet innanför.

Nu besinnade han sig icke längre, han lade handen på
låset, men dörren var reglad och nyckeln på utsidan
var borta; någon hade således verkligen nyss gått
derigenom och medtagit den.

Förskräckt ropade han med hög röst sitt namn och lät
en kraftig stöt af sabelfästet följa efter.

Dörren sprang upp och visade honom kung Fredrik, som
i nattrock, men för öfrigt fullkomligt klädd, stod
midt på golfvet, leende och med en mycket upprymd min,
och generalmajor Schwerin, hvilken syntes bestört och
missnöjd och slungade en barsk och frågande blick
på den stackars löjtnanten, hvars stridslystna och
spejande ögon flögo omkring uti rummet utan att finna
ett spår efter den misstänkta vålnaden och icke ens
upptäckande någon annan än kungens kammartjenare,
som sysslade vid sängen längst bort i den sidenklädda
alkoven.

"Jag ber om nåd, ers majestät ... jag fruktade att
någon fara hotade ... en person har smugit sig genom
vaktrummet uppför trappan hit till ers majestäts rum",
stammade Hahne förlägen, då han ingen främmande fann
der inne.

"Och hvarföre anhöll ni honom icke?" sade Schwerin
häftigt, med en sidoblick på kungen och glad, som det
tycktes, att få gifva utbrott åt det dåliga lynne,
hvari han tydligen befann sig.

"Herr general, det var ... det var icke en person
... det var ..."

"Nå för fan! Hvad var det då, som kommer er att slå
in dörren till kungens sängkammare? ... Har ni mistat
målet, löjtnant?"

"Det var biskop Andreas' vålnad ... eller någon
som åtminstone ville anses derför", tillade Hahne,
som såg kungens leende och den blick han vexlade med
generalen.

"Ni är en narr, löjtnant Hahne, som troligen råkat
somna och ta'r edra drömmar för verklighet", sade
kungen skrattande och gjorde en afvisande rörelse
med handen åt den stackars ynglingen, hvilken
vördnadsfullt drog sig tillbaka och skyndsamt gick
utför trappan.

Nedkommen i sitt rum, fann han der Ramel, som just
i det samma inkommit.

De båda vännerna sågo på hvarandra utan att säga ett
ord, båda tydligen upptagna af sina egna tankar.

Först då Hahne ställt ljuset ifrån sig och satt
sig ned på den gemensamma sängen, sade Ramel med
tankspridd röst:

"Hvarifrån kom du, jag tror du varit uppe hos kungen?"

"Ja, jag tyckte mig höra något buller ... det var en
mycket besynnerlig omständighet."

"Hvad då? ... Hvad har händt?" inföll Ramel och
stannade framför sin kamrat, hvars upprörda och
tankfulla utseende han nu först tycktes märka.

"Det är just det besynnerliga i saken, att jag icke
vet hvad som händt."

"Har någon varit här?" frågade kornetten åter och såg
sig med en viss skygghet omkring i det dunkla rummet.

"Jag kunde svara dig både ja och nej", sade Hahne,
hvilken nu i sin ordning observerade sin väns blekhet
och försagda min.

"Åh för fan, kan hända äfven du har haft besök af
biskopens vålnad?"

"Åtminstone har något sällsamt föregått här inne,
sedan du lemnade mig."

"Du har sett spöket, Arvid? Jag är säker
derom ... Berätta mig hvad som händt."

"Låt mig först höra hvad du sjelf erfarit der ute i parken."

"Jag skulle kunna säga liksom du, jag vet icke
riktigt hvad jag sett eller erfarit ... det första
var, att jag fann en dörr öppen som jag aldrig förr
märkt, längst bort i hörnet af muren, och som den
troligen af glömska lemnats olåst, så stängde jag den
i förbigående, innan jag efter soldaternas anvisning
gick ned till sjön och gömde mig bland buskarne vid
bäcken."

"Nå fick du se någonting?" inföll Hahne nyfiken,
då hans kamrat tystnade och icke tycktes böjd att
fortfara.

"Ja, nog drifver man här något gyckelspel, men om
den gamla multnade biskopen har någon del deri,
det lemnar jag osagdt."

"Men hvad såg du då?"

"Jag hittade en sak som kanske kan upplysa oss
derom", svarade kornetten och gick fram till ljuset
för att granska någonting, som han varsamt uppdrog
ur bröstfickan af sin jacka.

Några minuter förgingo, och då Hahne alltjemt såg sin
vän stå orörlig och fåfängt väntade att få höra någon
anmärkning om fyndet, steg han upp och närmade sig.

"Hvad är det, Ove? Låt mig se", sade han, men studsade
vid det upprörda och förvirrade uttrycket i Ramels
ansigte, då denne nu hastigt åter stack handen i
fickan och vände sig om.

"Det var ingenting ... jag misstog mig ... Alltsammans
är icke värdt att mera tänka på ... Jag tror det
är klokast, att icke för någon låtsa om den der
hemlighetsfulla gengångaren", sade kornetten med ett
allvar, som var honom helt och hållet olikt.

De båda unga männen betraktade hvarandra tyst och
uppmärksamt några sekunder, och slutligen mumlade
Hahne sakta, i det han såg sig omkring:

"Du har rätt ... vi uppskjuta ämnet till en annan 
tid och en annan plats."

*

Vi känna af historien de tvetydiga planer och intriger
att utvidga sin makt och befästa sin dynasti, som
under resan denna sommar sysselsatte kung Fredrik,
hvilken hvarken hade snille eller karakter för
det mål, hvarefter han sträfvade, och hvilket han
också temmeligen snart för egen del lät fara, nöjd
med de kärleksaffärer, den maklighet och vällefnad,
som höll honom skadeslös för den ansvarsfulla och
besvärliga suveräniteten, hvilken i ytterligheterna
af enväldets konseqvenser fört Sverige till ärans
spets och undergångens brant.

Hans verksammaste deltagare i dessa planer voro den
gamle grefve Wellingk, den hessiske ministern Diemer,
kungens förtroliga ungdomsvän och glada bordskamrat,
dennes

landsman baron Ranck och den nyss till friherre
upphöjda svenske generalen Schwerin.

Det fullkomliga misslyckandet af dessa herrars påhitt
och planer hade till följd, att Diemer nära nog blef
förvisad ifrån Sverige, och Wellingk, fegt öfvergifven
och förrådd af kungen, blef, ehuru kanske den
minst skyldige, dömd "att mista lif, ära och gods",
men dog lyckligtvis af slag under vägen till det
lifstidsfängelse, hvartill domen blifvit förmildrad.

Det var ett af historiens många bevis, att konungarnes
vänskap var fordom lika vådlig som deras vrede.

Den nyss besvurna nya regeringsformen af 1720
vaktades af allt för kloka och vaksamma män, för
att kunna rubbas af en man sådan som kung Fredrik I
och en qvinna sådan som drottning Ulrika; icke ens
denna sednares snillrika och djerfva efterträder ska
förmådde något i detta fall.

Förgäfves spjernade tvenne konungapar under mera än
ett halft sekel emot reaktionernas oundvikliga lag:
efter enväldet frihetstiden, efter despotismen
folkväldet och efter anarkien frihetsträdet och
jakobinernas röda mössa, kejsarkronan och jernspiran
återigen.

Så har det gått, och så skall det troligen i all
evighet oscillera i staternas och folkens historia,
och orsakerna äro utan tvifvel lika naturliga som
regnets, stormens och solens vexelverkan; det
är tiden och naturen, som är den enda orubbliga
suveräniteten i verlden.

Vid ännu ett annat misslyckadt försök, att genom
bönderna på riksdagen rycka till sig denna omtvistade
makt, försäkrade den skrämda kungen ryktet, att han
ville återinföra suveräniteten, vara "en uppenbar
calomni och osanning"Sekr. utsk. protokoll 1723..

Hur svårt kung Fredrik hade att någorlunda reda sig
ur den trassliga härfva, han genom dessa olyckliga
bemödanden snott omkring sig, veta vi äfven, och att
han dervid åtminstone förlorade den sista resten af
sitt, redan förut svårt komprometterade, kungliga
anseende.

Svenskarne äro emellertid af naturen det mest lojala
folk i verlden; de vilja se sin egen ära och sin
värdighet representerade af sin konung, de anse honom
som en symbol af sina heligaste intressen, af sin
nationalitet, sin frihet och sitt fosterland; deraf
deras långmodiga uppoffringar, deras hängifvenhet
och trohet under de långa och olyckliga år, som
föregingo kung Fredriks regering, och deraf den
lyckade utgången på en revolution, som 50 år sednare
af en snillrikare konung företogs för att vinna, hvad
hans båda företrädare förgäfves eftersträfvat.

Man kallar oss Nordens fransmän och glömmer
dervid, bland många andra stora olikheter den
anmärkningsvärdaste, att fransmännens ständigt
begångna misstag, deras fula och lumpna fel, att
med och utan skäl håna, häckla och smutskasta sin
styrelse, för svenskarne, ända hittills åtminstone,
varit en styggelse, då den enklaste logik säger dem,
att detta vanhedrar dem sjelfva, och att äfven, der
saken icke mera kan försvaras, bör likväl skenet
åtminstone bibehållas; att äfven sedan mannen är
fördömlig, bör konungen ännu äras, så länge han
fortfar att vara den herre, man gifvit sig sjelf.

Man kan också kanske icke så mycket förtänka kung
Fredrik, att han fann sig nog öfverflödig och
sysslolös på sin tron för att i början åtminstone
låta sig i stillhet nöja dermed, i synnerhet som han
troligen icke kunde uppfatta alla de förödmjukelser,
den nöd och de förluster, som ändtligen lärde de
tåliga svenskarne att ändra sitt statsskick.

Allt detta -- både de pinsamma orsakerna och den
öfverdrifna verkan, dessa vådliga och smärtsamma
rubbningar, innan lugnet och måttan i alla
förhållanden inträda -- ligger nu bakom oss, och vi
tänka icke mera derpå för annat än att prisa vår
närvarande lycka och trösta oss med, att om Sverige
blifvit mindre till omfång och land, så har det
blifvit större i ordning, upplysning och välmåga,
att om vår fåfänga icke mera blir mättad, så blifva
våra magar det åtminstone, och att om vi fordom i
det stora europeiska samhället liknade en
lysande och tongifvande familj, som får smicker och
afund af sina grannar, under det den lemnar sina
egna barn utan ömhet och vård, så likna vi nu ett
tarfligt och välbergadt hushåll, som finner lyckan
och friden och allt, hvad det behöfver, inom egna
väggar utan att bekymra sig om den dyrt köpta och
tungt underhållna rangen.

Konung Fredriks täta och hemliga rådplägningar med
sina vänner vid Bäckaskog syntes nu vara slut.

Wellingk och Ranck voro resta; man talade om
uppbrott, men lustfärderna, liksom allt annat den
tiden, gingo långsamt och betänkligt till väga, och
kungen tycktes ännu icke hafva ledsnat vid den gamla
kungsgårdens vackra omgifningar, der baron Ranck i
något öfveriladt ögonblick skulle hafva yttrat att
"han jagar och jagar, tills han sjelf blir jagad ur
riket".

Det var nu tre da'r efter den natt, då Hahne trott
sig förfölja den spökande biskopens vålnad; han
hade fått permission på några timmar, för att rida
till Fjelkinge att taga afsked af sina färäldrar
och hoppades med visshet att der äfven råka den
älskade styfsystern, som nu borde hafva återvändt
till hemmet.

Den stackars unge löjtnanten blef emellertid bedragen,
ty samma qväll satt Cecilia på trappan vid prestgården
på Ifön med lilla Mathias i sitt knä och hörde
väl för tionde gången barnet berätta sin underbara
historia om biskopens vålnad, det olyckliga skottet,
som sårat hans ben, om kungen och jagten och alla de
ståtliga herrarne i en osammanhängande och besynnerlig
blandning.

Fiskaren hade funnit honom i skogen och fört
honom till ön, och der hade han nu qvarstannat hos
systrarne, för att läkas, en sak som redan tycktes
långt avancerad, att döma af hans muntra pratsamhet.

Med armen om Cecilias hals och sina gula lockar tätt
invid hennes mörka hårflätor, utgjorde barnet och
den unga qvinnan den vackraste grupp man kunde se i
solnedgångens röda strålskimmer, och kanske var det
detta skimmer som gaf Cecilias kind och ögon en ännu
djupare färg, hvar gång Mathias, i beskrifningen om
kungens följe, nämde den långa riddaren med plymerna
i hatten, »som hette general Schwerin och såg så grym
och elak ut».

»Jag lider slätt icke att du säger så, Mathias
... Du känner ju icke generalen», afbröt Cecilia
med rynkade ögonbryn. »Jag har också sett honom och
han har ett mildt och vackert ansigte -- om han också
ser stolt och förnäm ut, som det anstår en så hög
herre ...»

»Nej! Nej! det tycker icke jag», utropade Mathias,
med denna retsamma envishet, som små bröder, redan
för hundra år sedan, lika väl som nu hade emot sina
systrar, »jag tycker att han är ful och svart som
biskopens vålnad.»

Cecilia ryckte till och hennes ögon sänkte sig
ovilkorligt; hon fattade gossen hårdt i armen och
sade med orolig och tankspridd röst:

»Tyst, Mathias! ... du pratar så mycket dumheter,
att man nogsamt märker, att du är kommen långt ifrån
'sta mors ris ...»

I det samma utkom den unga prestfrun och satte sig
bredvid dem på trappan, och Cecilia tillade, i det
hon släppte gossen ned ur sitt knä:

»Se så, nu får Mathias gå in och lägga sig, det är
sent och der kommer Elsa, för att hjelpa dig i säng.»

En stor och fet bondpiga, som kom ifrån gården,
tog också den haltande gossen med sig in i huset,
och de båda systrarna voro ensamma.

Pastorn hade nyss farit öfver sjön, för att komma till
Kiaby, der han dagen derpå, som var en söndag, skulle
predika; allt arbete var slut på lördagsqvällen,
de båda unga qvinnorna sutto sysslolösa och tysta
några minuter, och slutligen reste Cecilia sig upp,
räckte handen åt Susanna och sade med en sällsam
darrning i rösten:

»Följ med mig, Susanna, jag måste tala några vigtiga
ord i förtrolighet med dig, medan din man är ur
vägen.»

»Du skrämmer mig ... så blek du blir och din hand
darrar ...» sade Susanna och såg på sin vän, som
förde henne
med sig åt andra sidan gården, bakom en liten lund
af hassel- och pilbuskar, ned åt stranden.

Med rätta prisar man den lilla ön och sjön hvari den
ligger som en af Skånes ädelstenar, men på denna ö
är kanske den vackraste punkten den vik, vid hvars
strand kyrkan är belägen.

Det är här man tror att biskop Andreas haft sin cell,
det är härifrån han blickat ut öfver sjön till det
rika och präktiga klostret, som stod på stranden midt
öfver, här som han, ömsom med en martyrs tålamod och
undergifvenhet, täljde dagar och år i sin hemska graf,
ömsom vild och rytande af plågor och sinnesförvirring,
ansågs besökt och anfäktad af djefvulen och slutligen
tyst och osedd fann dödens förlossning och frid,
sedan hans uttärda kropp bit för bit fallit sönder
till stinkande stoft.

De båda systrarna tänkte emellertid icke på forntiden;
deras hjertan voro öfverfulla af stundens intryck,
och Cecilia drog Susanna ned på gräset bredvid sig,
tryckte hårdt hennes hand och sade allvarsamt:

»Älskar du mig som en syster, Susanna? ... Och kan
jag förtro dig en hemlighet?»

»Hvarföre frågar du så? ... Gud hjelpe mig, du har
väl icke något ondt på ditt samvete?» svarade den
lilla prestfrun, som med oro såg sin väns obegripliga
rörelse.

»Nej, var lugn ... Om du icke har förtroende till
min dygd och gudsfruktan, så borde du känna mig nog
för att tro på min stolthet ...»

»Men stoltheten för i förderf, Cecilia ...»

»Det är möjligt, men icke till brott ... svara
mig nu på hvad jag frågar dig ... vill du höra min
hemlighet och bevara den, tills jag ger dig lof att
yppa allt för din man och våra föräldrar?»

»Det vill jag, om jag dermed icke begår någon synd»,
svarade Susanna, som återtagit sin vanliga gladlynta
trygghet.

»Vill du då åtfölja mig denna natt, hvart jag än går,
utan anmärkningar eller frågor?»

»Jag litar på dig, Cecilia ... dit du går kan äfven
jag gå ...»

»Tack för dessa ord, Susanna ... Jag skall en dag
kunna löna din vänskap. Det är just derföre att jag
icke skulle kunna uthärda dina misstankar och för att
äga någon här hemma, som känner min oskuld då jag är
borta, som jag nu ber dig följa mig.»

»Cecilia, hvad ...»

»Tyst! fråga mig icke nu, men gör i allt som jag
säger; vi gå nu in och låtsa att lägga oss som
vanligt, du klär dig emellertid till högtid i
dina bästa kläder och väntar mig, som litet före
midnatten skall komma och hämta dig i ditt rum.»

»Men, Cecilia, hvad betyder allt detta? ... Jag
kan icke uthärda denna ovisshet och bäfvan.»

»Haf förtroende till mig, och tålamod ännu några
timmar, du skall då veta allt och du skall icke ångra
dig», sade Cecilia, i det hon steg upp och lade sin
arm i systerns, för att återvända till huset, inom
hvars dörr de båda qvinnorna snart voro försvunna.

*

Den stackars Susannas väntan, nyfikenhet och oro hade
nästan öfverstigit hennes krafter.

Sittande i det äktenskapliga sofrummet på den stora
jernbeslagna »klädkistan», hvars alla anspråkslösa
dyrbarheter hon iklädt sig, väntade hon sedan mer än
tvenne timmar att få höra Cecilias steg från loftet,
der hon hade sin lilla kammare.

Susanna var klädd i en vid och veckad kjol af styf
och blänkande kamlott, ett långt, tätt åtsittande
och med skört försedt lif af manchester, en sorts
gröfre sammet -- urringadt framtill och hopfästadt
med ett smycke, som till formen mycket liknade dem
dalqvinnorna nu bruka af silfver; kring halsen bar
hon en hvit veckad krage, som styf och bred omslöt
hennes unga rosiga ansigte, liksom nu för tiden det
krusiga pressade papperet under en blomsterbukett,
och på hufvudet hade hon en, likaledes styfstärkt,
hvit mössa, som utan alla prydnader och i sin låga
föreskrifna fason, helt enkel och
konstlös, ägde allra största likhet med en liten
ost. Då den dertill fullkomligt gömde det väl
uppstrukna håret, hvars tillvaro endast genom en liten
lock vid tinningen kunde anas, så må man åtminstone
medgifva, att denna hårklädsel icke var kokett.

Hela den unga fruns toalett -- hvilken med all sin
enkelhet likväl mycket liknade den vi se på Catharina
Månsdotters porträtter -- skulle, enligt våra tiders
skönhetsbegrepp, ansetts för komplett misslyckad
och smaklös, och då nu hennes händer, sammanknäppta
omkring det väl hoplagda hvita »handklädet» och stelt
omgifna af veckade manchetter, hvilade orörliga i
hennes knä, så skulle man kunnat taga henne för bilden
af S:ta Birgitta, sittande på sin egen grafsten.

Ändtligen öppnades dörren sakta, och vid skenet af det
ljus, som matt och oputsadt brann i en låg och flat
messingsstake, liknande en tallrik, på bordet framför
Susanna, såg hon nu sin väntade styfsyster inträda.

Om den ärbara presthustrun var enligt bruket ålagd
en föga smakfull utstyrsel, så var detta alls icke
fallet med de unga flickorna, och Tessin säger också
i sina anteckningar under denna tid: »Vedermälen
af vår tilltagande yppighet har jag sett uti en
prestdotter som går med Robe à queue trainante»,
och detta ehuru den omtänksamma styrelsen två år förut
utfärdat en »Publication till en och annan yppighets
och öfverflödighets afskaffande».

I denna förbjöds vid »botum» af 200 daler silfvermynt,
eller vatten och bröd, att »nyttja några andra
moden än den hvaraf ett modell och prof är utgifvet
och stadfästadt för så väl mans- som qvinfolks
kläder. Och om man låter utpynta kläderna, annat
än hvad de betarfva, med kreponer och gravorer
o. d., fast de äro för öfrigt giorde efter modellet,
blifva de confisquerade och uppbrände. Sammalunda
förbjudes frantsar, broderier, litzar af silke med
guld eller silfver, spitzar, brocader och silfver-
och guldmoirer, dock tillåtes knipplade trå-uddar
till en fingers bredd. För tjänste- och annat gement
och löst folk förbjudes sidenbaster, flor, kloster-
och warendörfterlärft, undantagandes cattun som i
riket tryckt är» etc.

Man ser således att riksens råd och ständer välmenande
och faderligen reviderade i damernas garderober och
toaletter, och det var åtminstone icke deras fel om
fåfängan icke utrotades.

Ingen lag har väl emellertid blifvit mera sinnrikt och
på mångfaldigare sätt eluderad, och den första blick
man kastat på den sköna Cecilia skulle varit nog,
för att inse den välvisa »publicationens» vanmakt
emot den qvinliga naturen.

Hennes hår var krusadt och ordnadt öfver pannan,
nästan som fruntimmerna bruka det nu, eller som
porträtter af Carl XI:s gemål, Ulrika Eleonora, visa
oss, och i hennes glänsande lockar lyste just ett
sådant band inväfdt med guld, som var förbjudet att
bära.

Det djupt urringade och framtill snörda
klädningslifvet lemnade hennes hvita hals lika bar,
som någonsin våra baldrottningars, men emellertid hade
hon deröfver kastat en slags puderkappa, eller hvad
vi nu kalla peignoire, af fin och hvit nettelduk, --
garnerad med de tillåtna »trå-uddarne» -- som räckte
ända till knäet och på samma gång den upphöjde den
i sig sjelf temmeligen fula perlgrå klädningen af
triumfant, hvilken troligen, tung och outslitlig som
den var, gått i arf sedan flere generationer, gaf den
unga flickan ett visst ärbart utseende, som hennes
högtidliga hållning och allvarsamma blick ökade.

Hon gick fram till Susanna, som rest sig upp, lade
armarne om hennes hals, kysste henne och hviskade
några ord i hennes öra, som kom den unga frun att
studsa.

»Cecilia! Hvad säger du? ... Besinna dig!» utropade
denna häpen och tog ett steg baklänges.

»Tyst! Tyst, säg ingenting ... jag har besinnat allt
... det är sent, lät oss skynda», svarade Cecilia,
fattade hastigt hennes hand, drog henne med sig ur
rummet ut i förstugan, öppnade sakta porten och var
redan ute på gården, innan den försagda och bestörta
systern hunnit göra någon vidare invändning.

Bakom den lilla trädgårdstäppan eller »kålgården»,
som den kallades, gick en smal väg genom den hage
af hassel och björk, der de för ett par timmar sedan
suttit; nu följde de denna väg under några minuter,
men veko sedan af inåt den tätare skogen till midten
af ön och gingo tysta vid hvarandras sida ända
till en stor ihålig ek, vid hvilken ännu för tjugu
eller trettio år sedan fanns ett mossigt stenkummel,
öfverväxt af täta hagtornsbuskar och sträckande sig
flere famnar likt en nedrasad mur.

Här stannade Cecilia, klappade sakta i händerna och
såg sig omkring med spanande blickar.

Nästan i det samma rasslade det i buskarne; en liten
krokryggig varelse, som i månskenet liknade en tomte
och förträffligt tycktes passa för omgifningen,
trädde emot dem, och Susanna igenkände Jeppe, den
gamle fiskaren på ön, som hade sin stuga på vestra
stranden.

Utan att säga ett ord, vinkade han åt de båda
qvinnorna att följa sig och gick några steg framför
dem utmed busksnåret, hvilket var tjockt och
ogenomträngligt som en vägg, och slutligen kröp han
in genom en öppning deri och försvann.

Cecilia drog sin tunna kappa tätt omkring sig, för
att icke blifva söndersliten af de hvassa taggarne,
hviskade några uppmuntrande ord till den tvekande
systern och följde fiskaren, som de snart återfunno
inom denna naturliga och otillgängliga löfsal.

Han hade satt ifrån sig på marken en liten
hornlykta, som han hållit dold under sin jacka, och
var sysselsatt att hafva undan en af de stora stenar
som låg ytterst vid kanten af denna mossiga barrikad,
hvilken, gömd under massan af de sammanväxta buskarne,
icke syntes på århundraden hafva varit rubbad af
menniskohand.

Stenen var kullrig och jemkades temmeligen lätt åt
sidan; den lilla gubben reste sig upp, återtog lyktan,
och då han höll den framför sig, sågo hans båda
följeslagerskor en öppning, som liknade nedgången
till en källare, hvilken tycktes vidga sig allt mera
och hvars fullkomligt väl bibehållna, ehuru något
ojemna trappsteg började redan vid ingången.

Fiskaren gick förut med lyktan, och då
Susanna syntes rädd och villrådig, fattade
Cecilia hennes hand och hviskade bedjande:

»Frukta ingenting, trappan är säker och hvalfvet
tillräckligt högt ... Jag har gått härigenom flera
gånger; inom mindre än tio minuter hafva vi kommit
under viken och äro på andra stranden.

Hon hade rätt; ledda af skenet ifrån gubbens lykta
hade de nedstigit till ett rätt ansenligt djup och
vandrade nu på en trång och låg, men temmeligen jemn
och torr väg, som inom några minuter slutade vid en
trappa, som nu steg i höjden.

Den tunga och qväfva luften här nere gjorde Susanna
yr i hufvudet; hon höll sig krampaktigt fast vid
Cecilias hand, och då de i det samma vid en krökning
af trappan hastigt vände sig åt venster och ett
bländande ljussken strålade emot henne, trodde hon
sig nästan vara under inflytandet af en sällsam och
orimlig dröm.

Den förvirrade prestfrun såg nu framför sig ett högre
muradt hvalf om tjugu eller trettio fots längd, hvars
väggar voro prydda med friska löf och blommor och
vid hvars ena sida stod en prest i högtidlig skrud
framför ett altare upplyst af tvenne vaxljus i tunga
silfverstakar; vid motsatta ändan,
der hvalfvet var öppet, syntes äfven en trappa, och
utför dess sista steg kom i detta ögonblick en man
insvept i en lång svart kappa, prydd med ett kors af
silfver.

En lågkullad hatt med en svart plym satt öfver
hans korta, mörka hår, som icke doldes genom den
då för alla ståndspersoner brukliga stora peruken;
spännet, som fasthöll plymen, och knapparne i hans
trånga svarta sammetsjacka gnistrade i ljusskenet,
då han vände sig om och lemnade kappa och hatt åt en
tjenare, som lyste honom med en fackla.

Hans växt var ädel och hans gång ledig och behaglig,
då han kom emot dem, men hans ansigte var doldt af en
mask, och den häpna Susanna tryckte sig förskräckt,
som för ett spöke, intill den gamle Jeppe, hvilken
stod bredvid henne utmed muren, då den främmande
genom maskens ögonhålor kastade en hastig och
forskande blick på de båda vittnena till detta
mystiska uppträde, och hon kom sig alls icke för att
besvara den artiga bugning, hvarmed han helsade henne,
innan han slöt Cecilia i sina armar och förde henne
fram till altaret, der presten väntade dem och nu,
med låg och något brådskande röst, började de första
orden af den gamla kärfva och högtidliga brudvigseln.

Med andlös uppmärksamhet följde Susanna hvarje ord
som presten, brytande starkt på tyska, frammumlade,
och då han uttalade orden: »Jag frågar dig, Philip
Bogislaus Schwerin» etc., spratt hon till och kunde
knappt återhålla ett rop af bestörtning.

Nu var vigseln fullbordad; Cecilia föll rörd i sin
styfsysters armar och hviskade ett kort farväl, den
maskerade mannen bugade sig åter tyst för Susanna,
på hvars finger han tryckte en dyrbar ring såsom
vängåfva, tömde sin börs i fiskarens hatt, lade
armen om den bleka brudens lif och förde henne med
sig, samma väg han nyss kommit, lyst af tjenaren
med facklan och följd af presten, som, innan han
aflägsnade sig, blåste ut ljusen på altaret.

Den stackars prestfrun visste knappt om hon drömde
eller var vaken. Hon stod i halfmörkret qvar i det
hemska hvalfvet, som fiskarens lilla dunkla lykta nu
endast obetydligt upplyste; hela den hemlighetsfulla
scenen, som nyss i det flammande fackelskenet stått
framför henne, var försvunnen som en spöksyn.

En rysning genomlopp henne vid minnet af den stumma
och maskerade brudgummen i den långa svarta kappan
och hon stred förgäfves emot föreställningen, att det
var biskop Andreas' multnade skalle som masken dolde.

Förskräckt för hvad hon sett och hört och bäfvande
för denna hemliga vigsel, som hon ensam kände,
fattade hon Jeppes knotiga hand och drog honom med sig
tillbaka utför trappan och genom den underjordiska
gången, så fort som hennes fötter förmådde bära
henne.

Fiskaren skakade på hufvudet och mumlade några
otydliga ord om djefvulens bländverk, men stoppade
likväl omsorgsfullt ned i sin ficka de blanka,
nya silfverdalrarne, med kung Fredriks bild,
hvilka han knappast förr lyckats få se, och som
voro dubbelt välkomna och värderade efter de
föraktade och tvetydiga mynttecken af koppar,
som den olycklige baron Görtz låtit prägla.

En stund derefter hade Jeppe återfört sin unga
»prestmor» till hennes hem och sjelf somnat i lugn
i sin stuga.

Dagen derpå lemnade kung Fredrik Bäckaskog.
Cecilia Ring var försvunnen, och Susanna, som dog
ung, återsåg aldrig mera sin vackra styfsyster.

(Forts.)



Om håret.

I.

En framstående vetenskapsman i Berlin, doktor Pincus,
har företagit sig en undersökning af hårets
beskaffenhet, dess sjukdomar, skötsel o. s. v. Vi tro
oss göra våra läsare, och främst våra läsarinnor, en
tjenst genom att meddela resultaten af hans mödosamma
forskningar.

Så länge en menniska äger ett rikt hår, tänker hon
vanligen aldrig på möjligheten att blifva skallig och
vårdar sig derföre på intet sätt om sitt hår. Denna
efterlåtenhet hämnar sig emellertid: håren gråna och
falla af tidigt, och det kala hufvudet blir nu ett
experimentalfält för perukmakare



Sorgmarsch

ur

sorgspelet Ricard III.

August Söderman.

(musik)

(musik)



och undergörare med hårväxtpomador. För att undgå
dylika olägenheter är det nödvändigt att man känner
något om hårets byggnad, och härom vilja vi nu till
en början tala.

De särskilta håren stå ej på lika afstånd från
hvarandra uti huden, utan tvenne eller trenne stå
hvarandra nära och bilda hvad man kallar en hårgrupp,
hvilken genom ett ganska vidt rum är skild från
sina grannar. De enskilta håren i en hårgrupp stå i
anseende till deras näring i ett visst beroende af
hvarandra; i andra hänseenden åter är hvart och ett
af dem fullkomligt sjelfständigt.

Hvarje hår äger en särdeles vackert bildad utgångs-
och fästplats, hvilken genomgår hela huden ända
ned till det underst liggande fettlagret, från
hvilket håret upptager en del af sina blodkärl och
nerver. Denna plats, kallad hårsäcken, är den finaste
repslagareverkstad man kan tänka sig: uti dess
botten sitter en upphöjning, hudpupillen, hvilken
oupphörligt drager till sig de för cellbildningen
nödvändiga safterna och sedermera aflagrar cellerna,
hvilka bilda håret; öfverdraget på det samma bildas
af ett tjockt lager taktegelformigt öfver hvarandra
ordnade celler, hvilka med sin fria ända äro riktade
mot hårspetsen. Då det färdigbildade hårstrået
tillryggalagt en del af vägen ur hårsäcken, beredes
det ännu ytterligare att motstå de vedervärdigheter,
hvilka det yttre lifvet kan medföra: särskilta
talgkörtlar bereda håret en konserverande olja. På det
att håret skall hafva tid att upptaga en tillräcklig
mängd af denna, är hårsäckens utförsgång nära slutet
tillsnörd, hvarigenom håret erfar mera motstånd vid
framträngandet och måste borra sig fram. Under denna
rörelse pressas oljan djupt in i håret. Nu är det
smidigt och kan
motstå så väl ryckandet vid kamningen som
väderleksskiftena. Det uppnår nu dagsljuset och
växer.

Till en början går växandet ganska fort (1--2 linier
på 10 dagar); då håret uppnått sin medelålder (efter
omkring 2 år) växer det endast hälften så mycket, och
mot slutet af dess tillvaro kan man icke varseblifva
någon dess förlängning.

Föreställningen om hvilken längd qvinnans hår kan
uppnå är i allmänhet oriktig. Hårets längd är i
medeltal endast 22 tum; en längd af 28 tum är redan
mycket sällsynt.

Så snart ett hår stått en viss tid affaller det samma
för att ersättas af ett nytt. Hvilken längd håret
dessförinnan uppnått beror egentligen af hudens
beskaffenhet; andra förhållanden inverka nästan
alldeles intet derpå. Jag anmärker uttryckligen
detta, emedan den meningen är allmän, att man genom
klippning kan öka hårväxten. Förhållandet är alldeles
motsatt. Om man klipper endast en del af håret, visar
det sig, att i ytterst få fall växer det klippta
håret lika fort som det oklippta, vanligen deremot
mycket långsammare; aldrig har jag kunnat iakttaga en
ökad hastighet i tillväxandet. Såsom en regel kan man
antaga, att hos en qvinna, hvars hår ej är kort klippt
och hvilken icke lider af någon hårsjukdom, får icke
mer än en fjerdedel af det dagligen affallande håret
vara kortare än 6 tum.

De hår, hvilka befinna sig i en och samma grupp, ända
icke samtidigt sitt lefnadslopp; de hafva icke samma
tjocklek, växa icke lika hastigt och uppnå icke samma
längd. Denna olikhet i affallandet är det vi hafva
att tacka, det icke oupphörligt små kala fläckar
uppstå på hufvudet.

R.



Logogryf.

Mig mången älskat, som en mor, 
Och mången hjelte har jag ammat; 
Och rörda hjertan hafva stammat 
För mig en bön, som hoppet stor, 
Som tron, så varm. Och fädrens sinne 
Har gått i arf, och bragders minne 
Har eldat mina söners mod, 
Då, käckt, de offrat lif och blod 
För min, för deras egen ära;
Och fast jag ej förmått beskära 
Af gods och guld en riklig gärd, 
De ansett mig sin kärlek värd. 
Sju äro karlavagnens stjernor;
Med sju min hjelptrupps tal är sagdt. 
Jag här det fram i gåtor lagt, 
Att pröfva "mina söners" hjernor: 
Säg mig hvad säkert mången tror, 
Beundrande sig sjelf, sig vara; 
Hvad som kan locka er i fara, 
Ty falskhet under ytan bor;
Hvad mången gammal knarrig gumma 
I sina svar man ofta fann; 
Och hvad den, som det göra kan 
Åt nödens barn, ej bör försumma; 
Hvad den som är i mörkret ställd
Ej kan, ej heller den som blundar;
Hvad ej man gör den dag som stundar, 
Ty slöjan är för framtid fälld; 
Och en figur, hvars proportioner
Fått alltför stora dimensioner; 
En, som ej någon kost försmår, 
Men ej är ful, då han är liten, 
Och reta kan han appetiten, 
När brunstekt han på bordet står; 
En stad i Böhmen, ibland bergen, 
Der ryktbar hjelte döden fann; 
En vinst, så god som någon ann';
Och något vidrigt, grönt till färgen; 
Och hvad är gnistan, en gång väckt 
Till lif, och aldrig sedan släckt! 
Imperativ, som afsked bjuder, 
Ej alltid lika godt som kort; 
Ett ord som, vid ett samtal, torrt 
Och äfvenledes främmadt ljuder; 
Hvad mångens lifstråd kallas kan, 
Den håller ut, fast ryckt och sliten;
Hvad som gjort godt då man var liten, 
Fast ej man då som godt det fann. -- 
Att edra hjernor längre pressa
Jag icke flera gåtor har; 
Men det kan vara nog med dessa, 
Till godo tag! -- Au revoir!

Th.



Charad.

Mitt första är ett sorgens uttryck vordet,
Dock stundom äfven samma ordet
Ju fröjd och sällhet innebär.
Om ö skänkts bort och a i stället lånad,
Så kan man af mitt andra få en månad
Som någon blomma oss beskär.
Om g till s man i mitt tredje byter,
Det stundom ta's när rätt och sanning tryter
Och målet icke vunnet är.
Nu bör det ej mitt hela vara
För er att lösa min charad,
Sen' jag så noga, rad för rad,
Försökt att hvart för sig förklara.

A-s-n.



Uttydningar.

Lösning af Logogryfen i föregående häfte, sid. 64:
Sjömannen, hvaraf fås: Janne, Jöns, söm, nöje, jam,
mö, öm, sömn, namn, aj, Mjösen, Man, men, as, snön,
mes, ja, ö, ösa, mas, sjön, Maj, Ömsa, sen, amen.

Lösning  af Charaden  i  föregående  häfte, sid. 64: Rakknif.

Uttydning af Rebus i föregående häfte, sid. 64:
Prof i lådor man kan afsända.

Lösning af Bokstafsgåtan i föregående häfte,
sid. 64: 1) Snabb, 2) Valence, 3) Esel, 4)
Rebell, 5) Ischim, 6) Grufva, 7) Ericson;
hvaraf begynnelsebokstäfverna beteckna Sverige,
slutbokstäfverna Bellman.





Wiborg.

Frihet, framåtskridande, utveckling, bildning,
ljus -- se der de höga ord, som stå skrifna på den
germaniska folkfärdens fanor. Det är eget nog att se,
huru mensklighetens utveckling haft sina olika målsmän
allt ifrån Ninivehs, Faraonernas och Salomos dagar och
intill våra. Grekerna och Romarne lemnade sin bildning
och sin makt åt Germanerna, och dessa hafva åt alla
håll varit verksamma och fört och föra civilisationen
med sig, hvarhelst de uppträda. Hvilka herrliga syner
hafva ej Portugal, Spanien, Frankrike och England i
detta afseende att uppvisa. Äfven vårt land -- der
germanismen varit minst uppblandad af främmande
element och sålunda är renast -- har i förhållande
till sina krafter utfört saker, som utlänningen sjelf
erkänner för storverk, liksom det haft och har sin
betydelsefulla mission, fullt jemförlig med de öfriga
germanfolkens. Man kunde kalla de vestra Germanfolken
-- Engelsmän, Fransmän, Portugiser och Spaniorer --
för germanismens förhof liksom Tyskland för dess
midt och de nordliga Germanerna för dess eftertrupp,
och om man öfverblickar de skilda folkens historia,
skall man finna, att de förstnämdas verksamhet
varit, att vi så må säga, företrädesvis offensiv,
nordfolkens defensiv. Till försvar för germanismens
ädlaste uppgifter och sträfvanden har ock Sverige
stått, en sannskyldig »ljusets riddarvakt», allt
ifrån urminnes tider, och den egentliga fienden
har icke varit något af folken i vester och söder,
utan i öster. Slavismen, detta mellanting mellan
asiatiskt mörker och europeiskt ljus, har varit
germanismens fiende och måste vara det, tills de
slaviska folken hunnit genomträngas af germanismens
lifvande anda. Ryssen är derföre ännu i dag svenskens
fiende, hans arffiende nu liksom för ett halft
årtusende sedan. Då kallades han kristenhetens fiende,
nu har civilisationen trädt i kristenhetens ställe,
men hufvudriktningen i folkmedvetandet är den samma,
och uttalar sig i vår tids sånger lika liffullt som
i medeltidens.

Men liksom Sverige står som en germanismens yttersta
utpost i norden mot mongoler och slaver, så har
Wiborg en gång stått för Sveriges räkning såsom dess
förpost mot Ryssland, i den afsigten uppfördes det
och gjorde fullgod tjenst ända tills mot slutet af
Carl XII:s dagar modlösheten gaf det åt Ryssland. I
fyra hundraden och nära två tiotal af år hade det
då hejdat de ryska massorna från att öfversvämma
Finland. Vi vilja här blott anföra hufvuddragen i
dess historia. 

Wiborgs anläggning tillhör tiden för
Sveriges första besittningstagande af denna breda
halfö mellan Finska och Bottniska Vikerna som kallas
Finland. Helga konung Erik
tog sydvestra, Birger Jarl vestra kusten med
Tavastland; Thorkel Knutsson tog den östliga och
sydöstra landsträckan, ehuru den slutliga freden slöts
först många år efter hans död, eller 1323. Liksom
Birger jarl anlade Tavastehus' slott till skydd för
sin eröfring, så anlade Thorkel Knutsson Wiborg. Vid
en djupt i det Karelska landet inskjutande vik
uppförde han om sommaren 1293 ett fäste, bestående
af ett högt torn såsom kärna och deromkring de
nödvändigaste byggnaderna för manskapet och höfdingen
samt förråden och omkring alltsammans en hög mur
med graf och vindbrygga. Någon beskrifning öfver
borgens äldsta utseende finnes veterligen icke, men
så, som här blifvit sagdt, uppfördes i allmänhet den
tidens fasta borgar. Stora Rimkrönikan säger blott,
»att marsken byggde ett hus, som han lät mura af sten
der kristna land sluta och hedna taga vid; det huset
heter Wiborg och ligger öster», -- samt tillägger
följande omdöme om dess styrka och betydelse:

 Det hus är hednamanna återhåll. 
 så att de nu hafva mindre våld 
 Ryssa, än de hade förr, 
 och finna nu skada för sin dörr.

Fästet var knappt uppfördt, förr än det, såsom
naturligt var, blef en nagel i ögat på Ryssland och
ett föremål för anfall derifrån. Den 30 Mars 1294
visade sig den första ryska hären framför Wiborg,
men den måste återvända med oförrättadt ärende. Ett
betydelsefullt minne från svenska väldets första
steg på Karelens jord är den förordning, som Thorkel
Knutssons myndling, konung Birger, tio år efter
Thorkels död utfärdade rörande Karelens och Finlands
qvinnor i allmänhet. Qvinnorna behandlades nämligen
här liksom hos alla folk, som befinna sig på en låg
bildningsgrad, såsom männens trälar, ägde intet skydd
af lagen och kunde af mannen saklöst tillfogas hvilken
våldsamhet som helst. Den lärde H. G. Porthan, som
lefde i slutet af 1700-talet, omtalar, att ännu på
hans tid qvinnorna i landets öfre delar icke fingo äta
tillsammans med männen vid bordet, utan först efteråt,
hvar i sin vrå. Så inrotad var här föreställningen
om qvinnans underordnande under mannen. Konung Birger
var den förste, som lyste frid öfver Finlands qvinnor
och tog dem under sitt konungsliga hägn, så att den
svenska lagen, Birger jarls lag om qvinnofriden,
skulle gälla äfven i Finland och dess qvinnor
åtnjuta samma frid som Sveriges. Sedan dess väntar
oss ingenting af vigt rörande Wiborg och Karelen
förr än efter ett århundrade, då Bo Jonsson (Grip)
på den tyske konung Albrekts tid hade detta slott
jemte Finlands öfriga i förläning.

Då hade omkring borgen så småningom uppväxt en
liten köping, hvilken allt mer förstorades, gynnad
af det förträffliga läget och af den omständigheten,
att på femton svenska mils afstånd ingen medtäflare
fanns. Såsom vanligt var det jemte riddarborgen
kyrkan, som framkallade staden. Redan år 1318 skall
ett svartbrödrakloster hafva blifvit anlagdt, hvars
murar ännu finnas qvar, ehuru det nu mera är enskilt
egendom och inredt till boningshus. Men stad blef
emellertid icke Wiborg förr än under konung Erik XIII,
år 1403. Den 19 Augusti det nämda året utfärdade
konung Erik kuststaden Wiborgs stadsprivilegier och
gaf borgarne stadsrätt »Æpter thy som stadzboghene
i Upsalom utwyser.» Sex år derefter omtalas i staden
en skola.

Af de följande slottsherrarne hafva vi att märka den
rike och mäktige svenske marsken och riksföreståndaren
Carl Knutsson (Bonde), hvilken fick slottet efter sin
frände Krister Nilssons (Wasa) död 1446 och hade
det tills han blef konung 1448. Herr Carl lefde
här liksom i en slags förvisning, men med furstlig
ståt och prakt, omgifven af sin sköna hustru Karin
Carlsdotter (Gumshufvud) och en otalig mängd
riddare och svenner. Det berättas, att hr Carl
kostat stora summor på slottets förskönande både
utan och innan äfvensom på anläggandet af parker
och fiskdammar. Stora Rimkrönikan säger derom: »att
han bygde så kosteliga på det fästet och gjorde de
skönaste gemak och försåg murarne med tinnar,

att skönare slott skall man ej finna."

Han lät ock göra en »Krappadam», som ingen någonsin
gjorde före honom. Naturligtvis nedlade han här
frukten af hvad han i detta afseende inhämtat under
sina utländska resor, då han enligt Krönikans uppgift
besökt Polen, Ungern, Österrike, Bayern, Rehn,
Meissen och Saxen. Aftnarne tillbringades ofta med
läsning af gamla krönikor och berättelser om fordna
händelser. Ett bref från biskop Thomas i Strengnäs,
som finnes tryckt i en samling gamla krönikor och
klosteranteckningar under titeln »Scriptores rerum
Suecicarum» upplyser om herr Carls kärlek till denna
sysselsättning.

Men samtidigt med Carl Knutssons vistande på Wiborg
började äfven der sammanstötningar på gränsen med
Ryssarne, hvilka sedan fortfore under hela medeltiden
och med korta afbrott, fast till namnet 6O-åriga
freden, icke slutade förr än med Stolbovafreden
1617. Derföre blir under den följande tiden Wiborg
ett slott af ännu högre betydelse, ansågs för det
förnämsta i riket näst Stockholms, och slottsherrn der
var tillika en slags höfvidsman för hela Finland. Det
var folket med herr Erik Axelsson (Tott), som tappert
försvarade slott och land mot fienden i Sten Sture
den äldres dagar. Åren 1475 och 1480 omnämnas såsom
synnerligen svåra krigsår, och det sednare året dog
den mäktige herr Erik på Wiborg kort efter återkomsten
från ett härnadståg inåt Ryssland.

Under dessa ofredsår är med Wiborgs historia
förknippadt namnet på en af folksägnens förnämsta
hjeltar, nämligen Knut Posse. »Knut Posse och
Wiborgska smällen» är något som ur folksägnen ingått i
våra historieböcker och vunnit trovärdighet, men utan
att kunna af tillförlitliga uppgifter bestyrkas. Den
vanliga berättelsen om denna tilldragelse, hurusom
herr Knut lät gräfva en mina, hvarmed han sprängde
ett torn öfver de anstormande ryssarnes hufvuden,
och huru dervid en så stor mängd fiender föllo vid
smällen, att de öfrige lemnade sitt läger med tross
och allt och flydde lill en by, hvarefter äfven
de blefvo nedgjorda nästan till sista man, -- denna
berättelse är allmänt bekant. Emellertid är det med
Wiborgska smällen, som med så mycket annat, hvilket
öfvergått i folksagan. Hon älskar att utsmycka sina
hjeltar med allt hvad hon äger att göra dem stora
och bålda, men allt detta måste afklädas dem, om man
vill komma till sanningen. Den äldsta berättelsen,
som återfinnes i Stora Rimkrönikan, nämner ingenting
alls om smällen. »Ryssarne kommo dragande» -- heter
det -- »med trenne baner till
Wiborg S. Andris dag (den 30 November 1496) och
stormade staden från trenne sidor. En ryssehertig
förer sitt baner fram mot tornet och många ryssar
med honom foro, och de lyckades komma in i tornet,
medan de andre ryssebaneren drogo mot muren åtföljda
af ryssar så tätt, som trän i skogen. De uppklättra på
muren med stora stegar, i sju timmar fortgår striden
på murarne, men så börja ryssarne få öfvermakten och
nedsätta sina stegar inåt stadssidan. De tre baneren
vajade från tornen och basunerna blåste alltjemt,
att ryssarne skull vara dristigare.

 Nu j Wiborgs män varen snarliga tillhanda, 
 eller j visseliga kommen i storan vanda!

Knut Posse och hans närmaste man, en vid namn
Winholdt, gjorde allt hvad tappre män kunna göra,
men allt syntes fåfängt. De framdrogo skyndsamt
tjära, båtar och andra bränbara ämnen tätt intill
ett af tornen, satte eld deruti, och lågorna och
röken omhvärfde snart tornet, så att alla ryssarne
i det samma blefvo innebrända. Borgarne lupo under
tiden mot murarne, ryckte ned stegarne och dödade en
mängd af ryssar. I det samma framglänste S. Andreas'
kors öfver staden, och, emedan kristna manna makt
var ganska liten, lät Gud se sina värduga kraft,
och två baner syntes uppe i staden, alla blanka som
en is, färdiga att rycka ned mot muren. Baneren voro
visserligen S. Eriks och S. Olofs, det fingo ryssarne
samma dagen att se. Ryssarne blefvo häraf bestörte,
började ropa och kommo i oordning samt trängdes och
höggo in på hvarandra.

 Störte då flere tusen nider 
 och der gafs ryssehären vider."

Sådan är den äldsta berättelsen om Wiborgs räddning
från den ryska öfvermakten! Här talas endast om
antändning, men, som i alla fall räddningen var
underbar, så förlägges detta uti Guds omedelbara
ingripande, i det han lät Andreaskorset framglänsa på
himmelen och de två baneren visa sig med de många
harneskklädda krigarne der bakom, »alla blanka
som en is». Olaus Petri -- reformatorn och Gustaf
Wasas samtida -- har tagit sin berättelse ur Stora
Rimkrönikan. »Den Wiborgska smällen» omtalas först
i den så kallade mindre Rimkrönikan, hvilken anses
mindre tillförlitlig än den större. Hon säger, att
när ryssarne kommo in för Wiborgs stad,

 "der månde Knut Posse gifva dem quastebad, 
 så tillredde, att han gaf dem en smäll. --"

Det är möjligt, att något krutförråd kunde hafva
funnits i tornet och bidragit till dettas förstörande,
men, om detta skulle hafva sprängts i luften,
skulle detta för den tiden hafva utgjort en så
märkelig företeelse, att just den omständigheten bort
nämnas i de beskrifningar, som man har i behåll från
tiden närmast efter tilldragelsen, såsom biskopens
i Åbo berättelse till erkebiskopen i Upsala och en
Birgittinermunks från Nådendal bref till Wadstena,
i hvilka skrifvelser den misslyckade stormningen dels
berättas, dels omnämnes.

Emellertid blef just det mindre väsendtliga
folksägnens hufvudsak, och »Wiborgska smällen» har
gått genom tiderna från far till son jemte mycket
annat underbart om herr Knut, såsom att han blott
behöfde öppna en bolster, så fick han en ryttare
för hvar fjäder, och då han ville tala med herr Sten
Sture, riksföreståndaren, så gick han blott upp på
Wiborgs mur och skakade ett betsel, då en förtrollad
häst kom fram och förde honom genom luften till
Brunkeberg och tillbaka igen inom tjugufyra timmar,
eller ritade han med sin käpp ett skepp på stranden,
och det blef genast ett verkligt skepp.

Ännu en tredje storhet blickar emot oss från det
gamla slottet ur det tidsskede, som bär namn af
Unionstiden. Det är herr Erik Thuresson (Bjelke),
Svante Stures samtida och vän och till kraft,
duglighet och fosterlandskärlek hans like. Om honom
vore mycket att säga, men vi nödgas för utrymmets
skull inskränka oss till att omnämna blott en enda
omständighet Den som närmare önskar lära känna mannen 
hänvisa vi till "Berättelser ur Sv. Historien af C. Georg Starbäck".
Del. VII., nämligen första tanken på anläggandet
af Saima

kanal. Detta för Finland så vigtiga arbete, hvilket nu
mera är en verklighet, -- hvem skulle väl tro, att den
stränge svenske riddaren, som satt såsom borgherre
på Wiborg för två och ett halft århundrade sedan,
hvem skulle tro, att han först tänkte på en sjöled
mellan Saima oeh Wiborgsviken! Tanken föranleddes
hufvudsakligen af nödvändigheten att bibehålla en
lätt och beqväm förbindelse mellan Wiborg och det
af Erik Axelsson (Tott) uppförda Olofsborg eller
Nyslott. Gräfningar påbörjades, spåren af dessa
synas ännu i Saima strandås, men den djerfve anden,
som uttänkt ett sådant jättearbete, hann endast
begynna det samma, derutinnan liknande Engelbrekt
Engelbrektsson, som på samma sätt endast hann påbörja
gräfningen af Södertelje kanal. I början af Maj 1510
dog herr Erik Thuresson på Wiborg.

Ur Wiborgs krönika hafva vi ännu att omnämna en
allmänt bekant tilldragelse, som till sin verkan
var alldeles lika med Knut Posses »Wiborgska
smäll». Denna händelse timade i Gustaf Wasas
dagar, då en öfvermåttan stor rysk här skrämdes
från Wiborg derigenom att några hövagnar om en natt
körde in på slottet. Ryssarne trodde att flere tusen
ryttare redo in på fästet och bröto genast upp från
sitt läger. Sedan den tiden och sedan Estland blef
tvisteämnet mellan Ryssland, Sverige och Polen, var
Finland temmeligen fredadt för anfall, och Wiborg
gjorde dervid god tjenst, så att ryssarne icke
vågade sig förbi det samma intränga i landet. Och
så fortgick det halftannat århundrade bortåt, tills
efter den olyckliga dagen vid Pultava klenmodighct
och rent af förräderi bemäktigade sig svenska mäns
sinnen. På Wiborg satt da öfverste Magnus Stjernstråle
som borghöfding. Det var en tapper och behjertad man,
i alla afseenden värdig att
räknas till Carl XII:s män. Han hade 1701 nödgats
uppgifva Iwanogorod efter det tappraste försvar,
som tvingat sjelfve czar Peters vrede att öfvergå
till beundran och lemna honom med sitt folk ett
fördelaktigt aftåg. 1 Mars 1710 kommo ryssarne
tågande öfver isen mot Wiborg. Der stodo 4000 man,
och goda förråd funnos af alla slag. Utan tvifvel
skulle den tappre öfversten hafva bibehållit Wiborg
åt Sverige och kung Carl, om icke general Lybecker,
som förde befälet öfver finska hären, låtit nu, liksom
ett par år förut under sitt tåg in i Ingermanland,
narra sig att draga bort från Wiborg i stället för
att understödja det samma. Den 14 Juli 1710 måste
Stjernstråle uppgifva detta bålverk, som i ett halft
årtusende trotsat ryssarnes makt och skyddat Finland.

Se der, de stora allmänna dragen i Wiborgs historia.
Det gamla slottet står ännu qvar, men har förlorat
sin ursprungliga betydelse och begagnas nu mera som
länshäkte.

Hela Finland har liksom Wiborg fallit i Rysslands
händer, och man skulle vara färdig att tro, det
slavismen efter denna förstoring vore på väg att
uttränga eller underkuva nordens Germaner, att
skådespelets roller äro ombytta, så att, om Sveriges
framåtskridande i maktutveckling tillkännagaf styrka,
dess tillbakagående skulle förråda svaghet. Vi tro det
icke, och framför allt vore det utan tviftel en oriktig
uppfattning att tänka sig Finland såsom förloradt för
germanismen derföre att det tillhör Ryssland. Detta
rike synes tvärtom genom att införlifva med sig en för
det samma till följd af sin civilisation främmande
beståndsdel hafva öppnat sig mera för germanismen,
än det eljest skulle hafva gjort, och Finland kan ur
denna synpunkt med afseende på civilisationen i stort
vinna sin högsta och ärofullaste betydelse.

St.



Sparfvarne.

(Imitation).

Två sparfvar under taket 
Sig både byggt ett bo, 
Och med förnöjda sinnen 
De lefde der i ro.

Så blef familjen större: 
Ur äggen trädde fram 
En väldig skara ungar, 
Och då blef lif och glam.

När ungarne se'n vuxo, 
De flögo ofta ned; 
Men en var melankolisk 
Och följde sällan med.

Då sade sparffar: Gosse, 
Säg ut, hvad felas dig? 
Se blott hur dina syskon 
Åt lifvet fröjda sig.

Då svarade den unge: 
I hvita huset der
Jag ser en liten fågel, 
Som lyckligare är.

Han läckra rätter äter, 
Så mycket som han vill, 
Då det för oss här uppe 
Högst sällan räcker till.

Och derför vill jag vara 
Ett sådant lyckligt djur,
Som får bland blommor sitta 
Uti en präktig bur.

Då ropade den gamle: 
Afundas du en slaf! 
Vill du ditt öde byta 
Emot en gyllne graf?

Tro mig, att han der inne 
Afundas dig, din slarf;
Ty friheten, det bästa, 
Dock har en fattig sparf!

Richard Gustafsson.



Hajen.

Lättsinniga skribenter hafva hållit före, att
profeten Jonas' äfventyr med hvalfisken varit
en ren skepparhistoria; den skalken Wilhelm
von Braun antog, att i de Syriers land fanns »en glad
källare» med namnet Hvalfisken, der profeten tittat
djupare i bägaren än rådligt varit och kommit att
stanna, men att han på tredje dagen vardt utslungad
derföre att han icke gjort väl reda för sig. Slutligen
hafva några mera skrifttrogna proklamerat 
trovärdigheten af profetens sjöresa, men sagt att den
företagits, icke i magen på en hvalfisk utan på en
haj. I Medelhafvet finnes nämligen en art af denna
familj, som till profetens minne blifvit uppkallad
med namnet Jonashajen.

Om detta är sant, så måste gamla testamentets hajar
hafva varit mycket hyggligare än nutidens, ty dessa
lära ej släppa rofvet ur tänderna, när de en gång
gripit sitt tag, och i våra tider är dessa fiskars
matsmältning så stark,
att profeten skulle varit smält och fördelad redan
på andra dygnet.

Men, som sagdt, nutidens hajar äro mycket ohyggligare
och menniskorna mycket elakare, än fordomdags, och
derföre vilja de sednare allt annat, hellre än att
utsätta sig för hajens käftar.

I de heta zonerna och äfven i Medelhafvet är
hajarnes antal så stort, att man kan antaga, att
hvarje menniska som faller öfver bord finner sin
graf i en hajs mage. Vid längre sjöresor erbjuda
de skeppet följande hajarne jemte sina lotsarEn 
annan liten fisk, Naucrates ductor, eller
lotsfisken, följer alltid hajen och lefver af hans
exkrementer.
en intressant syn; men om gula febern huserar om
bord och med vissa mellantider det ena liket efter
det andra störtas i hafvet, så äro de egnade att
fylla äfven det modigaste hjerta med skräck. Under
sjöslaget vid Abukir såg man hajarne simma omkring
mellan båda flottornas fartyg och speja efter rof.

Det påstås dock att vid vestkusten af Afrika skola
finnas negrer, som med knifven i hand angripa hajen
i hans element, för att upprista odjurets mage, och
en berömd engelsk skriftställare Dixon försäkrar,
att han vid Sandwichsöarne åsett hur infödingarne
slagits med hajarne om inelfvorna af svin, som
matroserna kastat i hafvet.

Hajen kan endast fångas med krok; nät söndersliter
han som vass, och om han såras af en bösskula,
aflägsnar han sig med stor hastighet, antingen skottet
varit dödande eller icke. Bäst är en stark krok,
som måste fastgöras vid en ketting. Agnet kan bestå
af en fisk, ett stycke späck eller i nödfall en bundt
blånor; ty odjuret hugger allt som kastas ut ifrån
skeppet.

Resenären Heuglin beskrifver infångandet af en dylik
fisk på ett mycket åskådligt sätt. Under en resa i
sydliga delen af Röda Hafvet lyckades han att från däck skjuta
en sjöfågel, hvilken den tjenstaktige båtsmannen ville
hämta och derföre hoppade i vattnet. Han lyckades
också verkligen taga den och återvända till skeppet.
Men knappt hade den gamle mannen, drypande af vatten,
uppkommit på däck, då en haj visade sig vid fartygets
akter och, sökande efter byte, slog sina lofvar kring
kölen.


Hajfångst i Röda Hafvet.


»Raschid, båtsmannen, blef mållös af förskräckelse
vid tanken på den nyss så lyckligt undsluppna faran
och kunde blott genom tecken göra mig uppmärksam på
den objudne gästen. Härunder framsköt hastigt som
pilen en ny och derpå ännu en haj, den sistnämde af
förvånande storlek. Man beslöt enhälligt att anställa
jagt på dessa 'hafvets hyänor'. En tio till femton tum
lång jernkrok jemte en passande ketting hämtades, en
halfrökt fisk påsattes som bete, det hela fastgjordes
vid ett tåg och nedsläpptes akterifrån till de glupska
odjuren. Ännu var agnet knappt en half famn under
vattnet, då redan den minsta af fiskarne sam rakt
derpå, vände sig
på sida och tog agnet. Matrosen som förde trossen
drog till, men ett ögonblick för tidigt, ty hajen
släppte, ehuru blott för att strax åter hugga till och
fullständigt fastna. I triumf blef han nu med förenade
krafter upphalad och döfvad under en hagelskur af
slag med båtshakar, bilor och tåg. Ett nytt agn
sattes på kroken och fem minuter sednare visade sig
en ny gäst om bord, der samma öde väntade honom,
som kamraten. Emellertid hade den största,
kommit ur sigte och först efter en lång stund visade
han sig åter. Förgäfves bjödo vi honom
ett stycke fårkött; han gick rundt omkring,
synbarligen utan att bekymra sig derom. Nu sänkte vi
kroken djupare. Försigtigt närmade sig hajen ännu en
gång, och slutligen bet han till. Att draga honom
lefvande upp på däck vågade man icke, utan sköt honom der
han sväfvade mellan himmel och jord genom hufvudet med två kulor,
och halade honom sedan med svårighet på däck. Han
mätte öfver åtta fot, och folket uppskattade hans
vigt till minst fyra centner.»

Omedelbart som hajen känner kroken blir han
utomordentligt våldsam. Stundom vrider han sig med en
underbar hastighet så länge omkring att han vrider
sönder tåget eller fäster kroken uti sig så starkt,
att man icke är i stånd att lösgöra honom utan att
afskära tåget. Från smärre farkoster vågar man icke
fånga större hajar, emedan de förstnämde icke kunna
motstå fiskens styrka.



Upptäcktsresor i lufthafvet.

II.

En af de djerfvaste luftseglarne på sednaste tiden
är den bekante astronomen och skriftställaren
FlammarionCamille Flammarion är född 
den 25 Februari 1842 i Montigny-le-Roi i Frankrike. Han var
först bestämd att blifva prest och studerade vid
seminariet i Langres, men begaf sig år 1858 till
universitetet i Paris, der naturvetenskaperna blefvo
hans hufvudstudium. Han utmärkte sig snart för
djup lärdom, i synnerhet i astronomi, och blef,
knappt 20 år gammal, anställd vid observatoriet
i Paris. En tid redigerade han den verldsbekanta
vetenskapliga tidskriften Cosmos och ingick
år 1865 i tidningen Siècle, för att sköta den
vetenskapliga afdelningen der. Ungefär samtidigt
började han hålla föreläsningar, hvilka ådrogo honom
stor uppmärksamhet, samt utgifva allmänfattliga
arbeten i astronomi, i hvilka han äfven inlade de
spiritistiska åsigter, som han hyser och hvilka i mer
än ett fall närma honom till Svedenborg. Med ännu en
annan ryktbar svensk lärd, professor Melin i Lund,
har Flammarion anmärkningsvärda anknytningspunkter,
med hänsyn till föreställningarne om himlakropparnes
beboelighet. År 1868 blef han medlem af franska
vetenskapsakademien, riddare af Hederslegionen och
ordförande i en af juryerna vid den internationela
fiskeriutställningen i Havre, hvari äfven många
svenska utställare deltogo. Han är bosatt i
Paris, der han fortfarande ifrigt arbetar såsom
vetenskapsman och skriftställare. Flera af hans
arbeten hafva öfverflyttats till svenska språket
samt i vårt land nått ovanligt stor spridning och
väckt uppmärksamhet på och intresse för den unge
vetenskapsmannen-drömmaren.

Då vi här endast kunna meddela några utdrag ur
originalet Voyages Aeriens, är det med nöje vi
omtala, att det intressanta arbetet snart i sin
helhet är att emotse genom annan härvarande förläggare
öfverflyttadt på vårt språk.
Red:n af Sv. Fam.-Journ.. 
En sommarafton  år 1858, han var
då endast sexton ar, befann sig Flammarion
i observatoriiparken i Paris, då händelsevis
en ballong passerade förbi, tätt ofvanför hans
hufvud. Eldig,   svärmisk,   som en yngling med hans
skaplynne måste varit,   erfor   han   en   outsäglig
längtan   att   sålunda få högt öfver   jorden   plöja
luftens osynliga vågor.    De astronomiska studierna,
hvaråt   han   redan   nu  med ifver börjat egna sig,
fingo   dock   länge   undantränga dylika tankar;
men några år efteråt, då   han  i  och för sina
teorier om verldarnes beboelighet   sysselsatte
sig  med studiet af lagarne för de atmosferiska
förändringarne, luft- och hafsströmmarne m. m.,
kunde ungdomsdrömmen blifva verklighet, ty luftskeppet
erbjöd just ett   förträffligt medel för   nya och
säkra  iakttagelser.    Regeringen  anslog  medel
till expeditionens utrustning och tid efter   annan
företog  han nu ballongresor, hvarje gång återvändande
med    nya   vetenskapliga   byten,   hvarje gång
medförande   någon   ny   skildring, omedelbarligen
författad under  intrycket  af de ovanliga
scenerierna,   ofta   skrifven   i sjelfva gondolen.
Det är   ur   en    dylik     »skeppsjournal»  som
vi låna följande korta skildring:

Omärkligt höjde sig aerostaten bland molnen. Det
föreföll oss som om luften varit ogenomskinlig
rundt omkring oss och jordytan täckte sig med en
slöja, hvars täthet ökades från medelpunkten till
periferien. Snart kunde vi endast se jorden rätt under
oss och inneslötos i ett ofantligt hvitt töcken, som
likt en stor sfer följde ballongen utan att röra den.

Vi tyckte oss vara orörliga midt i denna täta dimma;
vi kunde ej afgöra huruvida vi gingo horisontelt
framåt eller af molnens utseende veta om vi stego
eller föllo. Midt i denna för oss
ovana dunstkrets och sväfvande bland dess
luftiga vågor träffades plötsligt våra öron af en
beundransvärd instrumentalmusik, som tycktes komma
från samma moln, några alnar ifrån oss. Ofrivilligt
tittade vi bland de hvita dimmorna: uppåt, nedåt,
hvart vi än vände blicken, träffade den icke annat
än det luftiga och homogena ämne, som omgaf oss åt
alla sidor.


Camille Flammarion.


Vi lyssnade med undran till den hemlighetsfulla
orkestern och jag antecknade melodien i min
journal. Derefter riktade jag min uppmärksamhet på
apparaterna; med en viss förvåning märkte jag att
fuktigheten aftog i den mån vi stego bland molnen
och att värmen ökades.

Det stycke som spelades af den osynliga orkestern var
'Polens frihetsbön'. Troligen buro ljudvågorna dessa
toner från en orkester, hvilken samtidigt spelade
i Boulainvilliers. Molnen äro mera ljudledande, än
blotta luften, detta förklarar hvarföre vi så tydligt
kunde höra orkesterns toner på mer än tre tusen fots
afstånd.

Emellertid genomträngde sidenklotet med sin hjessa
det motståndslösa töcknet och bar oss mot ljusare
rymder. Våra ögon, vanda vid den matta dagern der
nere, bländades af det ljus som nu omgaf oss. Det
var en slags vidsträckt solid
klarhet, som tycktes omgifva oss åt alla sidor. Det
hvita klotet omkring oss var af samma glans åt alla
sidor, uppåt och nedåt, till venster och höger; det
var omöjligt att säga på hvilken sida solen var. --

Jag söker förgäfves att skildra karakteren af vår
belägenhet, anblicken är i sanning obeskriflig; allt
hvad jag kan uttrycka är att vi tränga fram genom en
slags hvit ocean ... Men ljuset tilltager hastigt
och framträder slutligen i hela sin glans. Solen 
aftecknar sig på den klara himmelen som en ofantlig
hostia på bäddar af snö.

Vi sväfva i det renaste ljus, under den klaraste
himmel. Högt öfver jorden med dess dimslöja går vår
luftiga väg. Här herrskar ljus, här strålar värme,
här är rymden full af glädje. Då man kommer i skötet
af denna nya verld, tyckes det som lemnade man dödens
dystra rike för att träda in i en ny tillvaro och
att man lemnar molnen under sig för att uppstå i en
förklarad himmel. Jorden der nere kläder sig i dok
och stoftets intressen dölja sig i mörker. Knappt
hafva vi öfverskridit himmelens portar förr än
själen, eldad af den plötsliga förvandlingen, känner
sina vingar darra och under det kroppsliga omhöljet
erfar en känsla af sin eviga bestämmelse. Den tror
sig röna en försmak af de högre verldarnes lif
och i sin lågande hänförelse skulle den vilja låta
stoftklädnaden falla bland molnen och lyfta sina
vingar mot solen.


Anlända några hundra fot öfver molnens öfre yta
vaggade vi under öppna himmelen i en rymd, som tycktes
alldeles främmande för jorden och liksom emellan två
himlar. Den undre himmelen bestod af hvita kullar
och dalar, hvars förtoningar erbjödo en obestämd
likhet med snöhvita massor af finkardad bomull, men
som aftogo i storlek och djup i mån som de aflägsnade
sig.

Den öfre himmelen var af azur, strödd med flockar och
hvita molnstrimmor (cirrus), belägna på stor höjd,
-- nästan lika stor som om man varit på jordytan. I
dessa obefarna regioner sprider solen sina ljus- och
värmestrålar medan hon ännu är dold för de regioner
som befolkas af menniskor. Hur många under födas
och försvinna ej osedda af menniskoblickar! Hvilka
ofantliga och eviga krafter herrska ej ofvan oss utan
att vi kunna begripa dem! Så fullföljer naturen sitt
eviga lopp utan att begära att blifva beundrad och
studerad af jordens svaga bebyggare!

Vi stannade en hel timma ofvan molnen. Jag begagnade
hela denna timma för att söka uttryck hvilka skulle
kunna måla det skådespel, som afslöjade sig för våra
blickar; men jag nödgades stanna vid dessa två rader:
"Alla ord äro här löjliga och ovärdiga, -- intet
uttryck kan måla detta hänförande skådespel. Upprätt
i gondolen låter jag min blick irra nedåt och erfar
känslan af en öfverjordisk flygt ... Hvarföre bor
man icke här!»

*

Gaston Tissandier har i sina anteckningar lemnat
en liflig skildring af sin första luftfärd, som var
nära att blifva den sista. Det var invid Calais; och
ett dylikt företag var här farligare än någonstädes
i följd af de våldsamma hafsvindar, som ofta blåsa
vid Kanalen. Men vi lemna berättaren sjelf ordet:

Jag befann mig i Calais, en augustidag 1868, då jag på
en mur fick se en stor röd affisch, som annonserade
om en aeronautisk ascension. Resan skulle göras af
en luftseglare, om hvilken jag aldrig hört talas,
hr J. Durouf. Hela dagen tänkte jag endast på mannen
och hans ballong Neptun.

Tidigt på morgonen inträder jag i hôtel Dunkerque:
jag frågar efter Durouf, och efter ett ögonblick
ser jag en ung man inträda; det är den förestående
expeditionens chef. Efter en qvart timmas samtal
äro vi de bästa vänner i verlden och Durouf erbjuder
mig en plats i sin gondol.

Klockan sex på morgonen den följande dagen infann
jag mig på Place d'Armes, hvarifrån uppstigningen
skulle ske. Durouf och hans medhjelpare voro
redan der, Neptun låg platt på marken och regnet
föll i strömmar. Den bedröfliga synen gjorde mig
förtviflad. Kunde jag tro, att dessa böljande
tygmassor snart skulle bära mig bland molnen!

»Tror ni», sade jag ängsligt till Durouf, »att det
är möjligt att fylla ballongen i sådant väder.»

Neptuns kapten betraktade mig med fasthet.  »Jag ser att
ni icke känner mig; vet ni ej att jag misslyckats en
gång förut på samma ställe; då tillät mig icke vinden
att jag uppsteg; nu måste jag taga revanche och jag
fruktar icke regnet. Var lugn, vi skola fara i hvad
fall som helst.»

Ballongen började svälla ut, den rundade sig. Vid
middagen upphörde regnet och ballongen höjde
majestätiskt sitt hufvud öfver Place d'Armes framför
hertigens af Guise byst, som med förvåning tycktes
åse hela spektaklet.

Folkmassan växte oupphörligt. Durouf fäste gondolen
vid tågen under ringen. Neptun ryckte på sina bojor
lik en otålig springare. En engelsman närmade sig,
han betraktade tyget i ballongen med en ytterlig
omsorg, ryckte i gondoltågen, granskade uppmärksamt
hela anordningen; denna inventering oroade mig! Om
han bjöd Durouf en väldig summa för att få uppstiga
med honom, måste jag lemna min plats; min börs skulle
säkerligen icke kunna rivalisera med hans! Hvilken
ängslan! Skulle jag gå miste om ett så utomordentligt
tillfälle!

»Du ser orolig ut», yttrade en af mina vänner till
mig, «du är väl inte rädd?«

»Jo«, svarade jag, «jag är ofantligt rädd -- att ej
få följa med.»

En profballong uppsändes, följd af tusendes ögon. Han
styrde raka vägen åt Nordsjön.

Jag betraktade Durouf; han var lugn och beslutsam som
förut. Hvad engelsmannen angick, hade han aflägsnat
sig. Möjligheten att få stiga ned i hafvet hade utan
tvifvel gifvit honom åtskilligt att tänka på.

Klockan   var   nu   fyra.    Durouf, Barret
och jag stego i gondolen.   Maskinisterna lossade
ett och annat tåg och vi höjde oss   litet.    »Den
utomordentliga   musiken», hvarom  affischen talade,
spelade upp ... 

»Kast loss!!!»

Vi sväfvade i rymden, helsade af den hänryckta massans hurra.

Hvilken glädje för mig då jag kände mig sakta vaggad
af vinden! Hvilken känsla då jag såg jorden sjunka,
staden förminskas, horisonten vidgas, och framför
allt då jag första gången kunde betrakta från en
sådan höjd det dubbla panoramat jorden och oceanen!

I en ansats hade Neptun uppnått molnens spetsar,
vi voro 4,000 fot i höjden och hafvet utbredde sig
under oss. Durouf betraktade kompassen: »Vi gå mot
England», utropade han. Men ack, vår glädje var af
kort varaktighet, vi funno snart att vi drefvo hastigt
vest nordvest, ut åt Nordsjön.

Jag betraktade Durouf; hans ögon glänste, han tycktes
öfverlägga.

»Hvad skola vi göra?»  sade han, tydligen upprörd. 

»Jag   har sagt er, att jag följer hvart
det bär», svarade jag lugnt.

»Nåväl, hända hvad som vill! Vi fortsätta. Folket i
Calais skall icke säga, att jag är feg!»

Jag tänkte på Deschamps, den olycklige luftseglaren,
som, äfven vid Calais, befunnit sig i en belägenhet
lik vår. För att ej föras ut öfver hafvet öppnade
han ventilen och nedstörtade med en förfärlig
hastighet. Han upptogs, nära nog ihjelslagen,
på stranden. Hafvet är såsom ett slags objektiv,
det förstorar faran. Olycklig den luftseglare som
låter intaga sig af denna villa; må han ställa sitt
förtroende till luftskeppet, må han öfverlemna sig
åt vindarne. Audaces fortuna juvat, lyckan står dem
djerfvom bi!

För öfrigt fängslades hela var beundrande
uppmärksamhet af det panorama, som upprullade sig
under våra ögon. Ingen verklig fruktan kunde här
intaga oss; vi tänkte knappt på den snabba fart,
soni förde oss mot det oändliga hafvet. 

Jag skall
aldrig glömma den märkvärdiga processionen af moln som
vandrade med ytterlig hastighet under oss. Man kunde
liknat dem vid en oändlighet af bomullstrådar, släpade
fram af en osynlig kraft. Man såg denna här af dimmor
födas i fjerran, der hafvet blandade sig med himmelen,
de hvita flockarna tycktes uppstiga ur böljorna.

Vi befunno oss ej långt från engelska kusten
och jag sökte att urskilja klipporna vid Dover,
men förgäfves; de voro dolda af en tät slöja af
ogenomskinliga dimmor. Jag lyfte upp hufvudet
för att söka gränsen för denna molnvägg, och huru
stor var ej min bestörtning, då jag bland molnen
upptäckte en grönaktig yta, som liknade oceanen;
snart såg jag en liten punkt röra sig derpå och då
jag noggrannare fäste ögonen derpå såg jag en upp-
och nedvänd båt på en upp-och nedvänd ocean. Det var
molnen som återspeglade hafsytan. Snart såg jag bilden
af en ångbåt, som lemnade Calais för att gå öfver till
England. Med min kikare kunde jag urskilja röken från
skorstenen. I sanning en öfverraskande fantasmagori!

Emellertid iakttogo vi uppmärksamt de lägre molnen,
hvilka snabbt rörde sig under våra fötter, likt
myriader snöflockar. De styrde alla åt Calais. Under
det att vi, på en höjd af 5000 fot, fördes mot
nordvest, följde de molnlager, som vi passerat på
2000 fots höjd, en motsatt väg, mot sydvest. Genom
att sänka oss borde vi nu försöka återvända till
Calais. 

Manövern lyckades förträffligt och snart
passerade vi Calais under hela folkmassans skallande
applåder. Jag betraktade

uppmärksamt åskådaregrupperna, och huru stor var
min öfverraskning då jag varseblef min bror, som
betraktade mig och vinkade med handen till helsning! --
Sällsamma verkan af slumpen eller af en mystisk
magnetism! Tiotusen blickar korsades med mina, och
mina ögon fängslades af just den som jag sökte med
så stor längtan!

Neptuns passagerare voro idel glädje; jag tryckte
Duroufs hand. En utkastad sandsäck lät oss stiga å
nyo och vi beundrade landet, som rullade fram under
oss.

Det led emot qvällen och vi hade ej ätit sedan
morgonen. Jag öppnade en låda och tog fram en
kyckling, som vi förtärde med luftseglares aptit; vi
drucko ett glas vin och superade midt i ett fuktigt
moln. Jag kastade ett afgnaget ben öfver bord och
Durouf gjorde mig uppmärksam på att jag begick en
oförsigtighet i att lätta ballongen; jag trodde han
skämtade, men med en blick på barometern fann jag
att han hade rätt ... Vi stego 80 à 90 fot ... Så
känslig är ballongen i luften. En fjäder skulle i
vissa fall kunna förändra dess gång.

Emellertid hade jorden försvunnit bakom de tjocka
molnen och vi sågo solen sjunka vid horisonten
... hon var röd som en eldskifva; tusen strålar
upplyste himlen och kastade på långt håll en skugga af
vår ballong på den ofantliga molnslätten under oss.

Hvar voro vi egentligen? Hade vinden burit oss inåt
kontinenten? Skulle den än en gång ha jagat oss till
sjös?

Vi hörde ett otydligt sorl under molnen; en ihållande
melodiös ton träffade plötsligt vårt öra. Kunde det
vara hafvet?

Ett ryck i ventilen lät oss hastigt falla nedåt; vi
genomgingo molnen och sågo under oss -- icke jorden,
icke det grönskande landet, utan hafvets oändliga
yta!

Hvilken oklokhet att fresta lyckan efter att en gång
hafva undkommit som genom ett under. Men här var ej
tillfälle att öfverlägga, endast handla ... Vi hade
åter fångats af vinden och ihågkommo att den redan
en gång räddat
oss! Snart upptäckte vi en udde lik ett smalt band;
den växte för ögat. Om vi passerade denna udde, voro
vi förlorade; på ena sidan var Nordsjön, på den andra
kanalen.

Ögonblicket var sannerligen högtidligt! Jag betraktade
solskifvan, som jag aldrig sett så blodröd; den
sam i rymden lik en ofantlig ballong som nedföll
i hafvet ... Det tycktes mig som om den sade ett
sista farväl! Än irrade mina blickar bort till den
ännu aflägsna kusten, der jag tyckte mig se de mina
som väntade mig med öppna armar, än sänktes de till
hafsytan, der några båtar dansade på de skummande
vågorna. Det var en underbar känsla, som ännu lefver
qvar i mitt minne: jag ser ännu scenerna i detta
panorama, jag hör oceanens dystra, entoniga sång,
som uppstiger ända till vår gondol och fyller själen
med en dyster aning ...

Plötsligt uppgaf Durouf ett glädjerop; jag vände mig
om, och denna gång kunde vi ej tvifla på att icke
vinden dref oss mot kusten. Durouf öppnade ventilen
på ballongen och den störtade ned mot hafsytan; Barret
dröjde icke att kasta ut den medförda draggen och jag
sjelf, trygg genom mina följeslagares kallblodighet,
slungade ankaret in på stranden.

Detta tog fäste och Neptun sänkte sig hastigt.

Folk tillskyndade från den närliggande fyren och
några handfasta lotsar grepo tag i de nedhängande
ändarne. Oaktadt denna hjelp studsade ballongen ännu
upp och ned; en stormil fattade oss och hotade att
rycka med både räddare och räddade. Durouf hade sett
hafvet på andra sidan udden och fruktade att ett
nytt vindkast skulle slunga oss ut bland vågorna;
han omfattade då med båda händer tåget, som öppnar
ballongen, och i nästa ögonblick nedföll den öfver
vara hufvuden.

Några hundra alnar från det ställe der ballongen
nedföll höjer sig en grafvård öfver den ryktbare
Pilâtre de Roziers, som för ungefär ett sekel sedan
nedföll och krossades mot samma klippor.



Blicken är menniskan.

Man hör ofta det gamla påståendet: "Stilen är menniskan", utan
att möta motsägelse. Men med långt större rätt kan
man säga: "blicken är menniskan", ty för menniskan
finnes ingenting mera karakteristiskt än den henne
egendomliga blicken.

Ögat är själens spegel, sade redan de gamle, och
visst nog kan den uppmärksamme betraktaren i denna
spegel skönja karakterens hufvuddrag. Menniskan är
öfver hufvud taget en bok; ögat är den uppslagna
sidan, der man läser innehållet. Detta studium är
alltid och för alla af intresse. Det första man
fäster sig vid hos en person är ögat; det som man
framför allt undersöker eller granskar är blicken,
efter hvilkens beskaffenhet man bildar sig ett
omdöme om personen. Detta ämne för uppmärksamhet är
så allmänt-menskligt, att vi anse oss dermed kunna
erbjuda våra läsare en stunds sysselsättning.

Under förutsättning att ögats beundransvärda
byggnad är känd, öfvergå vi genast till det mycket
omhandlade kapitlet om ögats symbolik. Den nyligen
aflidne berömde psykologen och fysiologen Carus har
anställt djupgående forskningar på detta område
och offentliggjort resultaterna i ett af sina
intressantaste arbeten.

I fråga om ögats symbolik spelar ögonlocket en stor
roll. Carus anser att, utom ögonlockets riktning,
öppningens längd, betäckningens omfång och
hårbildningen äfven äro särskilt karakteristiska.

Den långa öppningen, som tillåter mycket af
ögonglobens hvita färg att synas, gör ögat smäktande
och känslofullt. Egyptens typiska gudaöga har denna
form.

Den korta, uppåt mycket vidgade ögonlocksöppningen
påminner deremot om djuret. Korta och små
ögonöppningar gifva alltid intrycket af någonting
hopkrympt och sqvallra om svagbet, sömnaktighet och
ett mindre utveckladt själslif.

En vigtig faktor i afseende på denna symbolik är äfven
ögonens läge till hvarandra, d. v. s. det längre eller
kortare afståndet dem emellan. I allmänhet skall man
bos högre intelligenser alltid finna ögonen temmeligen
nära intill hvarandra, hvilket också blott är möjligt
vid en finare bildning af näsan. Ögon, som ligga
alltför nära hvarandra, påminna om apfysionomien,
då deremot de allt för långt från hvarandra belägna
erinra om de lägsta djurbildningarne och tyda på
själsgåfvornas ringa utveckling. Äro de öfre och
nedre täckande delarne, af ögonlocken besvärade
af fett- och cellämne, anses detta bevisa ett
flegmatiskt temperament utan högre intelligens.

Ögonbrynens skapnad är ock af framstående symbolisk
betydelse. Hos lifliga och öppna karakterer med ett
förherrskande glädtigt sinnelag bildar ögonbrynet en
jemn, öppen, vanligen något hög båge. Djupa tänkare
hafva ögonbrynen merendels sänkta och rätliniga.
Det oroliga, vexlande och af häftiga själsrörelser
anfäktade lynnet presenterar hvarken rätliniga eller
jemt bågformiga, utan i stället oregelbundna, i flera
böjningar löpande och hvirfliga ögonbryn. Ögonbrynens
framstående roll i mimiken behöfver ej särskilt
påpekas.

Öfvergående till det inre ögat, fängslas vår
uppmärksamhet först och främst af de olika färgerna
hos iris. Det gifves blå, grå, bruna, svarta,
röda, ja hafsgröna, ögon. Den rena himmelsblå
färgen ler oss blott vänligt till möte i barnaögat;
hos fullväxta personer öfvergår denna färg vanligen
i starkt blågrått. Rent grå ögon, utan blandning af
blått, äro så sällsynta, att de endast någon gång
påträffats hos snillen af högre ordning. Blondt hår
bildar alltid den tjusande glorian kring blå ögon;
brunetta menniskor hafva bruna ögon, från ljusaste
gråbruna till mörkaste nötbruna färg. I de olika
färgnyanserna hos iris ser redan den förälskade,
hur blind kärleken än säges vara, en fingervisande
symbolik:


 "Det blåa ögat 
 Betyder trohet; 
 På skälmska lynnen 
 De bruna tyda; 
 Men som Guds rådslag 
 Är outransakligt,
 Så gömmes djupet 
 I svarta ögat."

Hafsgröna ögon äro mycket sällsynta. Sagan
tillskrifter vattennymferna sådana. Hos menniskor,
hvilka ofta låta vreden beherrska sig, ser man ock
stundom en grönskimrande färgnyans i ögat. "Bli
gul och grön af afundsjuka", säger ordspråket, och den
store menniskokännaren Shakespeare betecknar afunden
såsom en "grönögd fasa". Blekröda ögon förekomma
endast hos Albinos eller Kakerlaker och »hvita negrer»
etc.

Bruna ögon äro i allmänhet mera passionerade och mera
lågande än blå, hvilka sednare deremot tala om mer
sjelfförsakelse
och hängifvenhet. -- "Blå ögon" -- säger en ansedd
författare -- "tala om ett förträffligt hjerta, en mild
karakter och en lugn, förtroendefull själ. Svarta och
gnistrande ögon äro egendomliga för själfulla, modiga
och oförvägna personer. Grå ögon förråda oftast en
fast, bestämd karakter, någon gång i förening med
egensinnighet och ett envist lynne."

Vi skola här uppteckna den af gammalt antagna
symboliska betydelsen af några olika ögonformer:

Djupt liggande ögon äro enligt regeln kloka och
skarpseende; men de kunna i sig också hafva någonting
dolskt, dystert och hemskt.

Framstående ögon, i synnerhet stora, förefalla
någonting dumt stirrande, glasaktiga och
uttryckslösa.

Liten pupill i ljusblå iris, som är blott
obetydligt täckt af ögonlocken, tillkännagifver ett
forskande, genomträngande, men också ett vresigt öga,
tillhörande en häftig och kolerisk karakter.

Genom en stor pupill erhåller ögat någonting djupt
vemodsfullt, innerligt, svärmiskt, oskyldigt och
troget.

Stora ögon äro öppenhjertiga och tillitsfulla; små,
blinkande ögon listigt kloka, baksluga, trolösa och
egoistiska.

Strålformigt löpande veck vid yttre ögonvinkeln, för
så vidt dessa icke uteslutande uppstå genom skratt,
lemna ett intryck af den falske, lurande, elake,
oredlige.

Enligt regeln är den öfre delen af iris täckt
af ögonlocket. Men blifver iris helt och hållet
fri, så att man ser hela dess yta, så erhåller
ögat uttrycket af den rädde, ängslige, häpne,
ytterst förskräckte. Äfven öfverdrifven glädje och
uppsluppenhet kunna på samma sätt blotta iris.

Nedslagna ögon antyda ödmjukhet, blygsel, skygghet,
förlägenhet; men, vid motsvarande ansigtsdrag, äfven
köld, högmod och förakt.

Ett glänsande öga tillhör en snillrik eller ovanligt
klok menniska, men äfven ett af glädje eller vrede
upprördt sinne.

Starka buskiga ögonbryn beteckna antingen en fast,
klok, eller också en otyglad, vild, farlig karakter,
allt efter form och färg. Zeus Kronions mörka, buskiga
ögonbryn, hvilkas ryckningar komma Olympen att bäfva,
prisas af skalderna.

Svaga, mycket blonda ögonbryn, hvilka man knappt
ser, alstra föreställningen om någonting haltlöst,
osäkert och tomt.

Man har försökt bestämma, hvilken del af ansigtet
vore den uttrycksfullaste, ögat eller munnen, och en
anekdot berättar, att tvenne franska målare -- om vi
icke missminna oss, var det Delaroche och Delacroix
-- öfverenskommo att hvardera måla en bild, hvarpå
den ene konstnären betäckte hufvudet på så sätt,
att man blott såg ögat, under det att den andre
lät af hufvudet blott munnen blifva synlig. Vid
detta prof skall ögat hafva vunnit segern, såsom man
hade anledning vänta; ty i ögonen ligger icke blott
hjertat, utan äfven själen. När vi vilja lära känna
någon, så se vi honom i ögonen, icke på munnen.



Under en luftfärd:  Ofvan molnen.
(Tillhör art. "Upptäcktsresor i lufthafvet". Se sid. 101 och följ.)

Den som någonsin blickat i ett öga -- och hvem har
icke det? -- vet, att det gifves en liten bild i
ögat. C. Sterne härleder härifrån ordet pupill. Han
tänker dervid på skötebarnen, som ej låta bli att
glädja sig, då de i sin moders ögon upptäcka tvenne
små dockor, som jemt le, såsom de sjelfva.

Om ögat med allt skäl kallas själens spegel eller
port, så kan detta med ännu större skäl sägas om
blicken. Han är helt enkelt en uppenbarelse. Alla
själstillstånd finnas återgifna i blicken. Blicken är
stolt och ödmjuk, hård och mild, vred och älskande,
dämonisk och gudomlig; han är lågande och kall,
skygg och uppriktig, glad och sorgsen, from och
hädande. Blicken beder och förbannar, gråter och ler,
dödar och lifvar.

Blickens underbara inflytande blef redan tidigt
observeradt och spelar en stor roll i vidskepelsens
historia. Mången blick berör oss sympatiskt; mången är
frånstötande; mången annan oroar, plågar och ängslar
oss. Plinius berättar om besvärjare, hvilka genom
sin blotta anblick 
förtrollade och dödade allt, som de länge och med vredgad
blick betraktade, i synnerhet voro fullvuxna personer
utsatta för denna olycka. Ännu märkvärdigare var det,
att en dubbel menniskobild var synlig i hvartdera
af deras ögon. Philarchus berättar för oss om
trollqvinnor i Schythien; deras kännemärke var en
dubbelbild i det ena ögat och bilden af en häst i det
andra. Cicero påstår, att blicken hos alla qvinnor med
dubbel ögonbild besitter farliga egenskaper. Enligt
"Hexehammaren" är den omvända bilden af den,
som ser i en hexas ögon, det osvikligaste medel,
enligt hvilket man kan igenkänna henne. Då man hos
sjuka icke mer såg det "lilla barnet" i deras ögon,
så ansåg man dem besatta. Grinne berättar att "i
Skotland, ännu existerar den tron, att, om man icke
mera ser bilderna i den sjukes ögon, måste han dö".

Tron   på   den   "onda   blicken"   är   till och med
ännu i dag vidt utbredd.    De blindaste anhängarne
af denna tro påträffas i Italien, i synnerhet i Neapel,
okunnighetens, öfvertrons och vidskepelsens
förlofvade land. Inom alla klasser, äfven de högst
uppsatta, herrskar der en orubblig tro på den "onda
blicken" och dess förderfliga verkningar. Denna onda
blick anses icke alltid frivillig eller uteslutande
tillhörig dem, som af elakt uppsåt öfva trolldom, utan
stundom som en olycklig egenskap hos goda menniskor.

Den onda blicken kallas malochio; den, som blifvit
behäftad med en sådan, namnes jettatore. Det är
mycket svårt att vid första anblicken igenkänna en
sådan. De karakteristiska kännetecknen på jettatoren
äro: att han är en mager, blek man och att han har en
näbbformigt böjd näsa samt stora, gnistrande ögon,
som påminna om paddan, hvilken äfvenledes påstås
hafva "ond blick". Ofta bär han, för att dölja sina
förskräckliga ögon, hvita eller gröna glasögon,
i hvilket sednare fall han är en af de farligaste,
mot hvilken man ej nog kan vara på sin vakt.

För den fara, som vidskepelsen sålunda skapat,
har den menskliga sjelfbevarelsedriften påfunnit
olika försvarsmedel. Det mest använda, alltså
det hvartill man har största förtroendet, är en
hornformig talisman. I Neapel ser man i allmänt bruk
små prydnader i form af horn, tillverkade af de mest
olikartade ämnen. Man bär sådana små horn på sig
beständigt, man har sådana på sin toalett, på sina
möbler, öfver fönsterna på sitt hus. Så snart man tror
sig möta en jettatore, vare sig ute eller inne, vänder
man hornet mot honom -- och är frälst för de svåra
eller obehagliga följder, hans basiliskblick skulle
framkalla. Det anses alls icke som en ohöflighet
att på detta sätt vända hornet mot en person, och
den inom alla klasser rådande vidskepelsen har äfven
gjort bruket af denna talisman allmänt.

Tron på den "onda blicken" är emellertid icke
inskränkt till Italien, icke ens till de katolska
länderna. Den räknar till och med inom vårt land
många bekännare. Vi behöfva




Under en luftfärd: Ballongen Neptun ankrar vid stranden.
(Tillhör art. "Upptäcktsresor i lufthafvet". Se sid. 103.)


i detta fall endast erinra om den roll, som
den öfvertalige personen vid ett spelbord alltid
utför. Bland våra personliga bekanta finnas ganska
många, hvilka, ehuru ingalunda stående på bildningens
lägre trappsteg, omöjligt kunna frigöra sig från
tron på en "ond blick" hos den, som t. ex. tittar
i hans kort. Vanligtvis är det till mer framskriden
ålder komna fruntimmer som den "onda blicken" och
andra trolldomsmedel tillskrifvas. Det är svårt
att förklara hvarifrån denna vanvettiga öfvertro
kommit. Säkert är att den förorsakat mycket ondt och
många ledsamheter. Men den har äfven gifvit anledning
till rätt komiska händelser. Författaren hade två
studentkamrater, hvilka båda voro flitiga och kunniga
unga män, men hvilka ej kunde öfvervinna sin tro på
"gamla gummors onda ögon". Detta gick så långt,
att båda, då de skulle gå och tentera, men strax
utanför porten mötte ett äldre fruntimmer, vände om,
fullt och fast öfvertygade, att de hade att vänta en
"kuggning" hos professorn. De dröjde några dagar innan
de begåfvo sig ut i samma ärende, men som det nästan
är omöjligt passera en gata i Upsala utan att möta ett
eller annat äldre fruntimmer, så mötte de ett sådant
äfven nu, hvarvid den ene beskedligt vände om, medan
den andre, af dessa motgångar bragt till förtviflan
och ursinne, fattade den gamla frun under armen och
förde henne, trots hennes protester, med sig till
professorns port, der hon ändtligen slapp lös, halfdöd
af förskräckelse. Studenten blef godkänd i tentamen,
men fick sedermera parera polisen för öfvervåld på
allmän gata. -- Den andre sköt upp sin tentamen af
samma orsak den ena månaden efter den andra, till dess
slutligen en vän arrangerade så, att patrullerande
studenter höllo hans väg till professorn fri från
"onda blickar", då tentamen ock lyckades honom så väl,
att han tog högsta betyget ...

En motsats till den "onda blicken" bildar den
sympatiska, som alltid väcker ett angenämt och
välgörande intryck. Ett godt och kärleksfullt uttryck
erhåller blicken genom att ögats pupill är liten;
den förut åberopade Carus anmärker
äfven, att det fjortonde och femtonde århundradets
målare, hvilka utmärkte sig för känslodjup och
innerlighet, gåfvo åt sina engla- och helgonfigurer
helt små pupiller, liksom kände de dunkelt -- fullt
medvetna derom voro de icke -- att det sensibla
uttrycket af andlighet derigenom förhöjdes. Lika
allmän, som tron på den "onda blicken" är, lika
allmän, om än mindre uppmärksammad och mera sällan
röjd, är tron på den "lyckobringande" -- något,
som hvar och en af våra läsare helt visst snart
skall upptäcka, om undersökningar i denna riktning
anställas.

Äro öfre ögonlocken breda och försedda med långa
ögonhår, så får blicken derigenom ett likgiltigt,
matt, tungt, dystert, melankoliskt eller svärmiskt
uttryck. Ett oroligt blickande än åt ett håll, än åt
ett annat, i förening med ofta upprepade blinkningar,
anses i allmänhet som skylt för en dolsk, ojemn
och oädel karakter, på samma gång som den girige
deri röjes. Ju mera iris döljer sig under de öfre
ögonlocken, desto lugnare, desto mindre deltagande,
desto allvarligare, vemodigare och smärtfullare är
blicken.

Underbar är blicken ur ett barnaöga, och sant säger
skalden:

 "Uti barnets leende blick 
 öppnad för oss är himlen".

Det är redan anmärkt, att de olika själstillstånden
i synnerhet betecknas genom blickens egendomliga
art. Hvarje menniska har ock en för henne ensam
karakteristisk blick, och aldrig blir heller
t. ex. ett porträtt fullkomligt likt, om det icke,
åtminstone i viss mån, återgifver just denna
egendomliga blick, hvilken, så att säga, belyser
ansigtets öfriga partier. Lägger man härtill den
säkert af hvar och en vunna erfarenheten angående
en ögonstråles mäktiga inverkan på andra lefvande
varelser -- menniskor så väl som djur --, så har man
allt skäl att med Carus säga:

"Blicken är menniskan".

G.



Då man är poet.

Då man är poet, är man befalld
Att tillika kalla sig för skald. 
Det är dagsens sanning, och det vet 
Hvarje skald så väl som hvar poet.
»Himlaburen», bör han väl också 
Ej af titlar mindre ha än två.

Då man är poet, är knuten den 
Att man har Apollo till sin vän. 
Han är alla skalders principal, 
Fast han ej är mycket liberal. 
Alltid knappt åt skalderna han delt. 
Han är kanske fattig: han har spelt.

Då man är poet, har man pegas, 
En förflugen häst af vingad ras. 
Diktens verld på den igenomfars: 
Skalden har ej annat ekipage. 
Rida skall han, ofta blir han öm. 
Hjuldon duger ej, det stör hans dröm.

Då man är poet, är fantasi 
Just den luft, som man skall lefva i. 
Och för sångens och effektens skull
Skalden fått en lyra utaf gull. 
Utan den kan ingen slå sig på 
Diktens konst och lefva i »det blå».

Då man är poet, skall man en tripp
Ta' emellanåt till Aganipp.
Annars blir det skaldens säkra dom
Att hans sång blir torr liksom hans gom.
Mången tror, han gör det mest derför
Att få pussa sångens vackra mör.

Då man är poet, skall man i sång 
Lefva dagen om och natten lång. 
Döden kommer se'n helt visst till slut
För att blåsa skaldens lampa ut: 
Men det har han ingenting just för, 
Då man blir odödlig, när man dör.

E. S-dt.



Blombord med konstgjordt springvatten.

Blommor och frisk grönska äro onekligen den täckaste
dekorationen i en   bostad,   vare   sig de träffas i
det enklaste boningsrum eller i en elegant salong. 

Det är   dock   mycket svårt att undvika obehaget af att
blommorna skräpa.   Blombordet är visserligen afsedt
att förtaga detta   obehag, men  äfven det är utsatt
för att skadas genom vårdslös vattning och kan derföre
icke göras af något dyrbarare träslag, som harmonierar med det öfriga
möblemanget i ett fint rum.

Ännu större äro svårigheterna att åstadkomma
springvatten bland blommorna, för att öka lifligheten
i intrycket af deras grönska.

Springvattnet måste alltid underhållas från en
vattenledning med måttligt tryck eller genom högre
belägna 
reservoirer, och borden kunna derföre icke flyttas från sin plats, 
oberäknadt svårigheten att anbringa kommunikationsrör mellan 
blombordet och reservoiren, eller med vattenledningen, der 
sådan finnes.

Dessa olägenheter kunna undvikas genom en inrättning, 
hvarom närstående teckning gifver förklaring, och hvilken 
till sin idé är den samma som den s. k. Heronskällan. Sjelfva 
bordet är af trä, ungefär såsom ett vanligt divansbord, men 
utan den öfre skifvan, hvarigenom krukorna komma att icke 
nå öfver bordskanten. Det säger sig sjelft att bordet kan 
vara af hvad träslag som helst, enkelt eller luxuriöst, 
skulpteradt eller icke. Springvattensapparaten är deremot af 
stark zink eller jernbleck, som lackeras, för att ej angripas 
af rost.

Schicklers blomsterbord. 

Makanismen till Schicklers blomsterbord. 

Mekanismen består af två lika stora reservoirer e och f, 
af hvilka den ena anbringas uti blombordets öfre del, den 
andra i foten. Båda förbindas genom de två rören c och d, 
hvilka gå genom den ihåliga bordpelaren -- alltsammans luft- och 
vattentätt. Ofvanpå reservoiren i öfra delen af bordet 
är ännu en behållare, sjelfva bassinen, på hvars botten finnes 
anbragt en liten skruf a, hvilken man öppnar och sedan 
medelst en tratt häller vatten uti reservoiren e. Är nu 
reservoiren fylld, så tillskrufvas öppningen väl och bassinen fylles 
med vatten tills detta genom röret c rinner ned i undre 
reservoiren f. Då börjar genast fontänen att spela. Det vatten 
som samlas i nedre reservoiren trycker nämligen den deri 
befintliga luften och trycket fortplantar sig upp genom röret 
d och i den öfre reservoiren, der det verkar med samma kraft 
som tyngden af vattenpelaren emellan begge reservoirernas 
vattenytor. Härigenom nödgas vattnet i reservoiren e att söka 
sig en utgång genom det i midten af bassinen anbragta strålröret. 
Då vattnet faller tillbaka, samlar det sig åter i bassinen, hvarifrån 
det å nyo nedrinner i den undre reservoiren och fortgår 
sålunda tills allt vattnet i den öfre reservoiren sprutat upp. 
Ju större reservoirerna äro och ju trängre strålrörets spets, 
desto längre tid fortfar fontänen att spela med oafbruten 
styrka. Denna upphör först då allt vattnet uttömts ur öfre 
reservoiren, då man aftappar vattnet ur undre reservoiren 
genom en i dess botten anbragt kran eller ventil och påfyller 
reservoiren e, då fontänen strax börjar spela.

Några musslor och guldfiskar i bassinen gifva ännu mera 
finhet och elegans åt det hela.




Valplatsen å Fjärås bräcka.

 Här har ädelt blod flutit; oss höfves att hedra det! 
 Yttrande af konung Carl XV vid Frode-stenen.

I norra Halland är till finnandes en af de märkligaste 
fornlemningar i Skandinavien. På den grusås, Fjärås 
bräcka kallad, hvilken mot Lygnerns öfversvämningar 
skyddar den femton à aderton fot lägre belägna dalsträckningen 
mellan den nämda insjön, Hallands största, och Kattegat, höjer 
sig ett större antal bautastenar, af hvilka den högste, 
Frode-stenen, är elfva alnar ofvan och ungefär två alnar under 
jordytan.

Historieskrifvaren Chytræus Vejanus -- hvars arbete: 
»Monumenta, qvæ in Scania, Hallandia et Blekingia inveniuntur», 
författadt 1598, utgifvits af Lagerbring i hans 
Monum. Scanens. P. I, p. 313 -- skildrar dessa fornlemningar 
sålunda: "Magnus ingentium saxorum numerus in ærem 
erectorum conspicitur. Plurima etiam in eodem loco sepulchra, 
lapidibus circumvallata parvis; quædam 20 pedum, quædam 
16, quædam 12 longa; nonnulla rotunda; in qvibus milites 
gregarii creduntur humi mandati. Verum circa viam publicam 
saxum unum, qvod sua longitudine cetera exsuperat, 
qvod incolæ vocant: Vor Fruesten» -- eller i öfversättning: 
Här ses en stor mängd höga, uppresta stenar. På samma 
ställe synas äfven många grafvar, kring hvilka små stenar 
lagts, några tjugu, andra sexton, ännu andra tolf fot långa; 
några af dem äro runda; i dessa grafvar tros krigare af lägre 
rang vara jordade. Men vid allmänna vägen är en sten, som 
genom sin längd höjer sig ofvan de öfriga.

Ungefär samma anblick erbjuder midten af Fjärås bräcka 
ännu i dag som för 275 år sedan. Endast antalet bautastenar 
har sedan Chytræi Vejani tid minskats, äfvensom de 
flesta ringgrafvar under århundradenas lopp jemnats med 
marken.

Den nämde författaren berättar, att en gissning är, att 
dessa stenar utmärka slaget mellan konung Ring i Sverige

och Harald Hildetand, Danmarks konung, hvilket dock Saxo 
-- tillägger han -- berättar hafva stått icke långt från 
Kalmar å Bråvalla hed.

En annan gammal dansk historieskrifvare vill veta, att 
dessa stenar för oräkneliga år tillbaka skola ha upprests till 
everdeligt minne af en seger, som fordom, enligt allmän sägen, 
en af danska rikets jungfrur eller sköldmör vunnit, dervid hon 
sjelf dock stupat på ett ställe inom gärdet, der nu en, alla 
andra i storlek och höjd öfvergående, lång och smal sten är rest.

Häremot anmärker Richardsson (i sin Hallandia antiqua 
& hodierna, Sthlm 1752): »Denne är, som kallas, såsom nu 
sades, Fruesten; men at den skall vara uprest åt en Sköldmö 
lärer någon tagit anledning af namnet Frue, som icke 
vetat att Frue, såsom nu brukas, icke varit til i forna landets 
tungomål. Ty det är värkeligen Mansnamn, nemligen af Frode, 
som efter landsens talesät kallas Frue, såsom Troed, True. 
Således är likt, at Frode, utan tvifvel en Kung, här blifvit 
slagen och begrafven.»

Saxos berättelse, att kung Frode af Danmark seglat 
med sin flotta till Hallogaland och hållit med de norske slag 
en hel dag, hvilket kan ses af stenhögarne der i landet, 
hvilken berättelse upprepats af Jonas Ramus, Torsæus m. fl. 
gamla historieskrifvare, har man velat tyda så som att med 
Hallogaland egentligen menas Halland samt att slaget stått å 
Fjärås bräcka. -- En kung Frode omtalas af Hwitfeld, hvilken 
kung, efter att hafva fört segerrika krig på andra sidan Östersjön 
samt i England, velat försöka sina vapens lycka äfven mot 
Sverige, men i detta krig blifvit dödad. -- Johannes Messenius 
omtalar en konung Frode, som »föl i fältslaget mot sin 
svåger konung Regner i Sverige, då han andra gången 
begynt krig, sedan han förut varit fången i Sverige, men 
lösgifven af Systren Drotning Swanhuita, som uti Konungens 
frånvaro försvarade Riket».

Att vi uti en tidskrift, hvilken utgifves år 1873, anföra 
dessa, mer eller mindre rudbeckianska, historier endast för 
kuriositetens skull, behöfva vi väl knappast påpeka.

Emellertid är utom allt tvifvel, att här, vid ett af de 
smalaste landpass i Sverige, en häftig strid stått; och att en 
konung Frode i denna strid funnit sin bane tycks bestyrkas 
af en strof ur ett fornqväde, hvilken man ännu får höra 
upprepas der i trakten: Mellan Tom och Lida, der månde kung 
Frode bida. Tom och Li heta ännu två byar i närheten af 
Frode-stenen. Andra sägner om kung Frode hafva ock 
upptecknats i denna trakt af norra Halland. I jorden funna 
lerurnor med brända benskärfvor samt vapenspillror, dels af 
brons och dels af jern, tyda på, att tiden för den stora striden 
å Fjärås bräcka infallit under den äldre jernåldern. Då 
Frode-stenen, hvilken länge legat kullfallen på marken, år 
1816 åter upprestes, företog man gräfning i högen under 
stenen, hvarvid man fann en lerurna och uti denna kol och 
brända ben, hvaribland en menniskotand af ovanlig storlek. 


Valplatsen å Fjärås bräcka.
(Teckning af C. S. Hallbeck.)

För 120 år sedan, då assessorn i riksarkivet Richardsson 
skref sitt ofvan anförda arbete öfver Halland, räknades å 
den omtalade valplatsen öfver 200 bautastenar. Sedan dess hafva 
egennyttan och okunnigheten förminskat antalet i betydlig mån: 
bautastenar, släpade från sin ursprungliga plats, upptäckas 
rundt om i trakten, använda till grindstolpar, dikespång eller 
instuckna i gärdesgårdar; i den under förra hälften af  
århundradet byggda bron öfver den ej långt från Fjärås 
flytande Rolfsån lära flera af dessa stenar vara till finnandes. 
Den ökade folkupplysningen har dock på sednare åren, i 
förening med den nya lagen till skydd för fornlemningar, 
hägnat dessa dyrbara minnen af tappra fäder. Tills för ej 
länge sedan lågo dock många af bautastenarne kullstörtade på 
marken.

En efter sommardag år 1865 syntes en hög, konungslig 
gestalt stå öfverst på Fjärås bräcka och tankfullt blicka kring 
på de gamla kämpavårdarne. Det var konung Carl XV, hvilken, 
för tillfället på gästbesök hos en af sina främste hirdmän, 
friherre C. O. Silfverschöld på Gåsevadholm, gjort en utflygt 
till den gamla valplatsen. I hans hugstora sinne ekade helt 
visst den sång, han kort förut diktat:

 Du komme gerna, välkänd fara, 
 med bragden till din följesven, 
 att lära hvar fiendtlig skara 
 hur skarpa stålet biter än.

 Då -- vredgad Thor sin åskvagn körer, 
 och himlen vida dåna skall, 
 och Odin än sitt härfolk förer 
 som förr till seger, ej till fall...

Slutligen blottade han sitt hufvud, vände sig till de 
kringstående och sade: Här har ädelt blod flutit; oss höfves att 
hedra det!Berättelsen om konung Carl XV:s besök vid Frode-stenen är meddelad förf:n till dessa rader, då han sistlidne sommar gjorde 
ett besök vid den gamla valplatsen, af en ålderstigen qvinna i ett strax bredvid det nämda minnesmärket beläget torp; hon anförde 
konungens yttrande ordagrannt såsom det här ofvan skrifvits.. Fattande betydelsen af dessa konungsliga ord, 
samlades kort derefter traktens allmoge och reste alla de 
kullfallna bautastenarne åter i höjden; och nu står der ett 
femtiotal mossiga, skrofliga vittnen om ett slägte, hvars arf 
af manlig kraft ej bör vara förspildt af oss, som vandra öfver 
dess grafvar.

Birger Schöldström.



En promenad till Limugnen.

Det gifves helt visst få städer inom Sverige och sannolikt 
äfven utomlands, hvilka, hvad läge och omgifningens 
skönhet beträffar, kunna täfla med den lifliga och vackra 
stad, hvilken, belägen vid Vetterns södra ändpunkt och omgifven 
af skogklädda eller eljest grönskande höjder samt inbäddad 
mellan trenne sjöar, liksom tyckes flyta på vattnet och sannolikt 
derföre håller till godo med den något anspråksfulla 
benämningen »nordens Venedig».

Vi äro i tillfälle att från tid till annan för våra läsare 
presentera partier från det vackra Jönköping eller från dess 
närmaste omgifningar. För denna gång vilja vi blott företaga 
en kortare promenad, nämligen till det närbelägna 
förlustelsestället Stora Limugnen.


Limugnen vid Jönköping.
(Teckning af C. S. Hallbeck.)

Detta är beläget vid vestra stranden af Munksjön eller 
Lillsjön, som den ock kallas, till skilnad från dess mäktige 
granne, Vettern, hvilken också med allt fog af befolkningen 
kallas Storsjön, samt icke längre aflägset från ångbåtshamnen 
eller jernvägsstationen, än att man beqvämt hinner promenera 
dit på tio minuter. Sjelfva den lilla promenaden är belönande. 
Närmast hamnen eller kanalen, som förenar Munksjön med 
Vettern och af den förra bildar en den förträffligaste hamn, 
har man den s. k. hamnparken, anlagd på de grusade vallarne 
och de igenfyllda grafvarne, hvilka fordom utgjorde de yttre 
befästningarna till Jönköpings slott. Denna af lummiga träd 
och särdeles väl underhållna gräsmattor nu bestående 
promenadplats, der Jönköpings »vackra verld» eller dess af arbete 
tröttade medborgare under sommardagarnes hetta inandas de 
friska fläktar, som strömma fram öfver Vetterns himmelsblåa, 
lätt krusade vattenspegel, denna plats hade, som man lätt kan 
inse, under framfarna dagar ett helt olika skaplynne.

Det var här i de sumpiga, blott delvis uttorkade 
vallgrafvarne, som den fattigare befolkningen till skydd för de

isiga vinterstormarne uppfört och under långliga
tider bebott flera rader af torftiga, osunda och med
torftak betäckta bostäder, der frossfebrar och andra
sjukdomar voro lika hemmastadda som nöden och eländet;
men så infann sig 1834 års kolera-epidemi på gästbesök
från den 8 Augusti till den 9 September, och det var
i sanning en grundlig razzia, som den objudna gästen
anställde i dessa eländets nästen. Det berättas,
att af alla der bosatta, var det ingen som undgick
döden. För öfrigt lärer ingen plats i hela Europa
blifvit så hemsökt af den fruktansvärda farsoten, som
Jönköping, der 596 personer, bland en befolkning af
fyra tusen, afledo, således något mer än hvar sjunde
invånare. Någon kort tid efter det farsoten upphört
refvos dessa kyffen utan ägare, vallarne utjemnades,
de sumpiga grafvarne igenfylldes och, som sagdt är,
nu qvittra fåglarne i de lummiga träden och välklädda
barn, omsväfvade af helsosamma, friska vindar,
leka och stoja på de sammetslena gräsmattorna. Så
går icke sällan försoningens engel i förstörelsens
spår, och merendels är det tvingande nöd, som drifver
menniskorna att aflägsna eller utrota orsakerna till
det onda, som af vana eller liknöjdhet allt för länge
omgifvit dem.

Söder om hamnparken, endast skild derifrån genom
vestra Storgatan, vidtager en ny parkanläggning,
icke äldre än sedan förlidet år; men täck och
behaglig redan som löfte. På platsen för denna
vackra anläggning af allmän-anda och skönhetssinne
tronade fordomdags de stolta tinnarne af Jönköpings
urgamla slott, och det är blott två à tre år sedan,
som den sista qvarlefvan deraf, en gammal mosslupen
bastion, föll för nutidens må hända mäktigaste
vapen: spettet, hackan och spaden. Dock, sörjom
icke den förgångna tiden! Der de fordna slotten
med sina fuktiga fängelsehålor hotande tryckte på
all slags frihet och företagsamhet, der uppstå nu
antingen dessa väldiga industriela anläggningar,
der menniskosnillet dagligen firar nya triumfer,
eller ock, såsom förhållandet är i Jönköping på
den plats hvarom vi tala, uppföras prydliga och
rymliga skolhus. Dock, om dessa få vi anledning
yttra oss i en kommande uppsats, nu fortsätta vi
promenaden. Till höger om den nya parken är uppfördt
ett nytt tull- och packhus med fasad åt Munksjön,
men i en bisarr om än icke ful stil. Bortom detta
ligger cellfängelset, uppfördt i samma enahanda form,
som gör dessa eljest stora byggnader så tröstlöst
enformiga, der de oftast intaga en dominerande plats
i våra residensstäder. Vidare hafva vi gasverket och
F. G. Sandvalls rätt betydliga mekaniska verkstad,
samt midt öfver dessa, med en trädplanterad öppen
plats emellan, ett verkligt palats uppfördt i en ren
och tilltalande stil. Det är Jönköpings stads arbets-
och fattighus och, som sådant, en heder för samhället,
ty de inre anordningarne för de nödställda, som der
finna arbete och vård, äro lika ändamålsenliga och
förnuftigt menniskovänliga, som det yttre är prydligt
och imposant.

Se så, nu äro vi då ändtligen framme vid Limugnens
prydliga port, innanför hvilken sträcker sig en tät
häck af syréner. Vi föreställa oss att läsaren följer
oss eller kommer dit,

 "När Maj har löfvat våra lindar 
 och vakteln slår på lummig strand",

ty då är detta förtjusande ställe som skönast. Låtom
oss till exempel slå oss ned i sjöbersåen icke allt
för sent en vårmorgon. Vi säga i förbigående till om
en kaffefrukost,
vi serveras fort och, vi kunna tillägga, vi serveras
väl. Vi njuta vårt sorgfria väsen och låta den
aromatiska drycken smaka oss, vi äro ensamma, vi
tända vår havanna, vi sträcka oss i en beqväm stol
och lyssna till de olika ljud, som från skilda håll
tränga till oss, eller försjunka i tyst hänryckning
af den tjusande natur, som ligger utbredd framför
oss. Så höra vi från stadssidan de dämpade ljuden
från rullande åkdon, tunga suckar från någon
flåsande ångmaskin, det genomskärande ljudet af
ånghvisslan från lokomotivet eller ångbåtarna. Det
är idogheten och det verksamma lefvande lifvet,
som på detta sätt göra sig påminta. Men midt öfver
oss slår lärkan sina drillar högt uppe i den blå
etern; från Ljungarumsskogen höras tralltrastens
djupa, vemodsfulla slag och från höjderna vester ut
ljuda gökens enformiga locktoner. I sjön nedanför
våra fötter leka aborre och mört »hök och dufva»,
stänkande kring sig i vattubrynet kaskader af
tusentals diamanter. Midt framför har naturen
upprullat en i skiftande färgprakt grönskande
fond-dekoration. Vackra boningshus framtitta här
och der från höjderna. Det är sant, ni har svårt att
urskilja dem på annat än den blåa röken, som ringlar
sig upp derifrån, ty nu i vårens första fägring
ligga de inbäddade i fruktträdens blomsterhölje; men
eljest är luften i dessa bergstrakter så klar och
genomskinlig, att man med obeväpnadt öga på öfver
en mils afstånd kan urskilja till exempel fönster,
enstaka träd o. s. v.

Icke sant, ni har funnit taflan vacker, ni har kanske
aftecknat någon del deraf i ert album; men tiden har
flytt undan fortare än ni trott, ni känner er på nytt
sugande, friska luften gifver aptit. Nå väl, ni närmar
er boningshuset. Öfverallt i de täcka bersåerna ser
ni små kotterier vid dukade bord, ifrigt sysselsatta
att låta sig väl smaka hvad huset förmår. Ni slår
er kanske ned på den af nu varande ägaren nybyggda
ståtliga verandan. Ah! se der råkar ni händelsevis
på en gammal vän, som ni icke sammanträffat med
sedan er akademietid. Ömsesidig glädje, ni och er
vän dinera tillsammans. Vetterns berömda aborrar
och den icke mindre berömda sparris, som odlas
på sjelfva Limugnen, smaka er förträffligt. Till
höger och venster om er hör ni främmande språk
talas. Turistströmmen, som nu med hvarje år allt
mer och mer, liksom flyttfågelsskaror, drager mot
norden, lemnar icke så sällan ifrån sig en hel
mängd subjekter, hvilka för ett par dagar besöka
och beundra Jönköpings herrliga omgifningar. Det
är också någonting att bjuda främlingar på, må ni
tro. Den praktfulla utsigten från vattenledningen,
Husqvarnafallen och den förtjusande Brånerydsdalen,
Taberg, denna kägla af jern, mer än tusen fot hög,
ja, nog fins det vackra platser häromkring alltid;
men nu har ni slutat er middag. Ni och er gamle vän
hafva mycket att påminna er om från »ungdomens dar»,
ni slå er ned i grannskapet af vattenkonsten, der
luften kännes sval och afkyld. Ni prata om gamla
minnen medan ni smutta på kaffet och likörerna, ni
prata ännu då punschen och seltersvattnet blifvit
framsatt. Tider flyger då man befinner sig i godt
sällskap. Solen dalar mot vester och förvandlar liksom
till smält guld kanske rutorna i någon fattigmans
stuga på motsatta landet. Månen höjer sig öfver östra
bergskammen och skickar sin silfverstrimma öfver
Munksjöns lugna vattenspegel. Från sjöbersåen höres en
ungdomlig qvartett uppstämma: »Kristallen den fina»
och »Klara stjerna, du som strålar». Nå väl, ni har
ju tillbringat er dag på LimugnenI början 
af seklet fanns här en kalkugn, deraf
namnet, ty på småländska brukar man kalla kalk för
lim. Sedan denna hvita industri blifvit nedlagd
etablerades en svart, enär man för omväxlingens
skull anlade ett kimröksbruk. Äfven detta fick
maka åt sig, och på 1840-talet ägdes stället, som
privatbostad, af lagman Löwenadler samt försåldes
1858 till källarmästaren C. R. Strandberg, hvilken
äran tillkommer att hafva, med aldrig tröttad omsorg
och rätt betydliga kostnader, omskapat detta vackra
ställe till hvad det nu är. Innevarande år försåldes
Limugnen af herr Strandberg till källarmästaren Fritz
Hellman för en köpesumma af 65,000 riksdaler. rätt angenämt,
eller hur?

-e.



Vinterblommor.

I.

Myrten, fällande löf.

Det våras nu.    Mot mjuka, ljusa blad 
Du byter ut de stela, mörka, gamla.
De mangrant sig till sina fäder samla, 
Snart vet blott solen deras hvilostad.

När ögat vid din grönska hvilar sig, 
Min panna jag mot fönsterkarmen sänker, 
På fällda blad jag tyst i hjertat tänker, 
Då faller stundom tungt en tår på dig.

Till mången graf jag dina qvistar bar, 
Att känslan med förgängelsen försona. 
Sist får jag kanske sjelf af dig en krona, 
När verlden ej för mig fler törnen har.

Ej döden -- lifvet vill jag tro uppå,
När glädjens ros båd' blad och blomma mister,
Och jubla vill jag, när mitt hjerta brister:
»Förlossaren skall öfver stoftet stå!»

II.

Neglikan.

Hur rik din krona, och din doft, hur skön! 
Ditt väsen skärt som snön och varmt som glöden, 
Likt andens hopp, som sväfvar bortom döden, 
Likt vingade serafers morgonbön.

Jag mins ett hjerta, djupt och rikt, som du, 
Med bön så varm, med tankar purpurröda. 
Då dig jag ser i middagsglansen glöda, 
På det jag tänker hvarje dag ännu.

Ack, det är stoft och aska längese'n, 
Men evig var dess stilla, djupa flamma! 
Hvar stråle liksom helsar från den samma; 
Hon växer nu der bortom solens sken.

Anna A.



Den sofvande prinsessan i den förtrollade skogen.

Saga af W. Med illustrationer af Gustave Doré.

(Forts. fr. sid. 86.)

Prinsen gick vidare upp för en bred trappa till en
jerndörr. Han öppnade jerndörren och kom till en
koppardörr, han öppnade koppardörren och kom till en
silfverdörr, han öppnade silfverdörren och kom till en
gulddörr, men här måste han hålla för ögonen en stund,
för så blänkte den. Och när han öppnat den, kom han
in i en försal, så i en annan sal och slutligen i
en praktsal, alla, den ena skönare än den andra,
fulla af guld och ädla stenar. Hvar han gick fram
vandrade han bland liggande, sittande och stående
varelser i olika förrättningar liksom förstenade
eller träffade af ett trollslag midt i deras göromål
och förehafvanden, gående, ridande, ätande, dansande
och samtalande. Prinsen gick och
gick allt längre fram utan att hinna gifva akt
på hur rankorna äfven här göto sina floder öfver
speglar och pokaler och kring jägarens tystnade horn,
kring den kyssande pagens och tärnans hufvuden. Han
såg hvarken springbrunnens stelnade kristallstråle,
som hängde i luften upp öfver honom, eller svanorna,
som ännu höllo de lyftade vingarne i vädret utan att
tröttna och utan att mäkta sänka dem.

Han bara gick och gick genom en ändlös rad af gyllene
salar och gemak, alla vittnande om en längst förfluten
tid, utan att likväl hafva lidit till halt och värde;
ty råttorna sofvo, solstrålarne sofvo, dammet sof,
allt sof, med undantag af  två   ting.

(Forts.)



Svenska porträttgrupper.

Mekanici.

Första serien.

Industrien är utan tvifvel det mest karakteristiska
kännetecknet på vår tid, och om hon redan derutinnan
är förtjent af vår synnerliga uppmärksamhet, så blir
hon det ännu mer såsom ett af de mest oeftergifliga
vilkor för civilisationen, detta mensklighetens
sköldemärke. Också kunna vi ej undgå att röna
inflytande af den allt omfattande industriela
verksamhet, som nutiden utvecklar, och intet folk
från kulturens högsta ned till dess lägsta trappsteg
blir i sitt lif och sina förhållanden oberördt af
industrien.

Men industrien är icke stor endast till sin
verksamhet, utan äfven till sin art; den är
icke allenast det enda sätt hvarpå en stigande
kulturs allt mera invecklade behof kunna i materielt
hänseende blifva tillfredsställda, utan den befordrar
äfven på ett omedelbart sätt mensklighetens andliga
utveckling. Betrakta vi åter sjelfva det industriela
arbetet, så finna vi detta vara en sammanfattning
af naturens laglikmätiga och menniskans fria
sjelfbestämmande verksamhet. Genom vetenskapen har
menniskan nämligen lärt sig begripa naturen och känna
de i den samma verkande krafterna; genom tekniken
beherrskar hon naturen och gör förmedelst maskinerna
naturkrafterna till sina villiga tjenare.

Maskinverlden, hela denna samling af arbetsmaskiner,
som i tusenfaldigt antal befinna sig spridda öfver
hela jordens yta, denna konstgjorda verld, uppsprungen
ur menniskans hjerna, är
skapad af samma materia och satt i rörelse
efter samma lagar som den naturliga verlden. I
maskinerna har menniskan en förvånande och vexlande
mångfald af exempel på menniskoandens rikedom på
utvägar, böjlighet i kringgåendet af svårigheter
och skarpsinnighet i medlen för att ernå ett
eftersträfvadt mål.

Det är dock först genom att äga tillgång till
en kraftig och under alla förhållanden användbar
drifvande maskin eller motor som industrien har kunnat
fullt tillgodogöra sig arbetsmaskinerna och uppnå
den höjd af utveckling, hvartill hon nu kommit. En
sådan motor är ångmaskinen, som derföre bland alla
maskiner intager den första platsen; den frigör för
sina behof de outtröttliga arbetskrafter, som ligga
slumrande i stenkolsmassorna, och den medgifver en
jättelik stegring af rörelsekraften, på samma gång
som verkningarne kunna regleras och afpassas till
hvilken grad som helst.

Tidpunkten då industrialismens tidehvarf begynner
kan man derföre med fullt skäl anse sammanfalla med
upptäckten af ångmaskinen. Denna upptäckt gjordes af
James Watt åren 1764 och 1782. Visserligen hade andra
före honom sökt lösa detta problem, men ända dittills
med ringa framgång. Sedan Watt under sistförflutna
århundradets slut genom en följd af uppfinningar
lyckats göra ångmaskinen allt mera praktisk, var
dermed det väsendtligaste vilkoret för industrien och


"Råttorna sofvo, solstrålarne sofvo, dammet sof,
allt sof, med undantag af två ting".

Tillhör sagan "Den sofvande prinsessan i den
förtrollade skogen".   (Se sid. 111.)

(Teckningen af Gustave Doré.)


Mekanici.

Johan Theofron Munktell.                  William Lindberg.

Alexander Keiller.        John Ericsson.                  Otto Edvard Carlsund.

Carl Gerhard Bolinder.                    Jean Bolinder.

kommunikationsväsendet gifvet. Också tillgodogjorde
sig Fulton den samma för ångfartyg 1807 och Stephenson
för lokomotiv 1829. Lägga vi härtill uppfinningarne
af spinnmaskinen 1769, väfmaskinen 1799, snällpressen
1803, hydrauliska pressen 1817, myntpressen 1827,
turbinen 1827, skördemaskinen 1840, ånghammaren 1843,
symaskinen 1845 och ångplogen i början på 1850-talet,
så hafva vi anfört några af de vigtigaste data tör
maskinväsendets utvecklingsgång.

Visserligen har man ännu ej lyckats att med
maskinarbete ersätta allt arbete som utföres med
menniskohanden, denna den sinnrikaste kombination af
rörelser och rörelsemodifikationer, som man kan tänka
sig, men likväl öfverträffar redan nu i de flesta fall
maskinarbetet i utomordentlig grad handarbetet, så väl
till mängd som godhet. Så kan t. ex. ånghammaren i
Woolwich med sin fulla vigt om åttio centner göra ända
till tre hundra slag i minuten, men äfven nedfalla så
sakta, att man kan knäcka en nöt derunder; valsverk
kunna på en sekund uttänja en jernbit på en kubiktum
till trettio qvadrattums vidd; pappersbruken lemna
bortåt sjuttio qvadratmil papper om året; den råa
bomullen kan på några timmar förvandlas till färdigt
tyg; och garn har spunnits så fint, att ett skålpund
deraf hållit en längd af fyrtiotre svenska mil,
ett resultat, som i finhet täflar med Reichenbachs
delningsmaskin, hvilken är i stånd att göra delningar
med fel endast på 1/25000 tum.

Efter denna öfverblick af maskinernas betydelse
för industrien, är man berättigad att betrakta
maskinverkstäderna, hvarest de frambringas, som
industriens centralpunkter. I dessa verkstäder omdanas
största delen af detta halftannat hundra millioner
centner jern, som årligen produceras i Europa, till
plåt, skenor, arbets- och ångmaskiner, af hvilka
sednare vi år 1870 ensamt i vårt lilla land hade en
armé på sammanräknadt 30,000 hästkrafter. Det skulle
emellertid föra oss för långt, om vi skulle vilja
följa maskinväsendets utveckling och hela den rad
af fredliga, men derföre icke mindre lysande segrar,
som ägt rum från tiden då Watt i verkstaden vid Soho
började tillverka sina ångmaskiner till våra dagar med
deras storartade etablissementer af sådant slag som
exempelvis Kruppska anstalten med dess 9000 arbetare.

Icke heller ingår det i vår plan att här utförligare
tala om den totala omgestaltning af sjökriget,
hvilken framkallats af vår tids mekaniska uppfinningar
och företrädesvis vår landsman John Ericssons.

Vi vilja i stället taga en kort öfverblick af
maskinväsendets utveckling i Sverige. Allmänt
och med rätta anser man Christoffer Polhem som
svenska mekanikens, om ock ej maskinindustriens
fader. Sannolikt skulle han varit äfven detta sednare,
om ej hans verksamhet hade infallit före ångmaskinens
uppkomst. Nu kunde han endast sysselsätta sig med
sin tids ur industriel synpunkt mera fristående
mekaniska problemer. Han anlade dock en mekanisk
fabrik vid Stjernsunds bruk, förnämligast afsedd för
urfabrikation, och der införde han arbetsmaskiner
och arbetsfördelning, just det utmärkande för vår
tids industri.

Den egentliga maskintillverkningen började
först sin tillvaro här i landet med engelsmannen
Samuel Owens hitkomst 1804. Han infördes hit af
Edelcrantz, optiska telegrafens uppfinnare, för att
uppsätta några af denne sednare i England inköpta
ångmaskiner. År 1807 blef Owen förste verkmästare vid
det samma år af G. Wilcke inköpta Bergsunds bruk,
hvarest han genast införde förbättrade metoder i
jerngjutningen och utförde den första här i landet
gjorda ångmaskin. År 1809 anlade han för egen räkning
fabrik på Kungsholmen, hvarest 1818 den första i
Sverige byggda ångbåt, Amphitrite, gick af stapeln,
och sedan dess har ångbåtsbyggeriet hos oss nått en
utveckling, som kan uthärda täflan med hvilket annat
lands som helst. År 1871 hade Sverige 419 ångbåtar,
om 12,735 hästkrafter.

Härtill väsendtligt bidragande har varit Motala
verkstad, som 1822, under grefve Platens omedelbara
ledning, anlades af engelsmannen Daniel Frazer,
hvilken sedermera under loppet af 20 år var chef för
samma verkstad. -- Ursprungliga meningen med Motala verkstad var att i
den samma äga tillgång till en för Göta kanal
behöflig reparationsverkstad, men 1828 utsträcktes
dess verksamhet och samtidigt tillverkades den
första sjöångmaskinen derstädes. År 1840 öfvergick
verkstaden från kanalbolaget till ett aktiebolag
och 1843 öfvertog kapten O. E. Carlsund ledningen,
från hvilken tid verkstaden utvecklat sig till den
förnämsta i landet och erhållit godt rykte äfven
utom landet. Verkstaden, som vid sin tillkomst endast
hade 22 arbetare, sysselsatte 1850 300 och 1870 1000,
samt använde dessutom 345 hästkrafter och tillverkade
för ett värde af 2,300,000 r:dr eller nära en million
mer än fem år förut.

På 1840-talet tog maskintillverkningen ännu ett
steg framåt, i det att, förutom den lyftning
som Motala verkstad erhöll, de flesta af våra nu
varande större mekaniska verkstäder då började
sitt arbete. Dessas riksgagneliga verksamhet har
från den tiden alltjemt ökats, så att, då de
under perioden 1845--1849 i medeltal voro 21 med
tillsammans 775 arbetare och ett tillverkningsvärde
af 950,000 r:dr, voro de år 1871 till antalet 92,
som använde 1137 hästkrafter och 1636 arbetsmaskiner
samt sysselsatte 6125 personer och tillverkade för
ett värde af 10,827,000 r:dr. Maskintillverkningen
har sålunda blifvit en bland de för landet vigtigaste
näringarne, i tillverkningsvärde representerande en
tiondedel af hela fabriksindustrien, men det oaktadt
är den likväl ännu ej i stånd att fullt tillgodose
alla våra behof i den vägen, hvilket synes deraf,
att vi 1870 importerade maskiner och redskap för nära
tre millioner, men deremot exporterade sådana endast
för icke fullt en.

Förutom Motala märka vi bland våra förnämsta
verkstäder Arboga, Bergsunds, Bolindrarnes,
Eskilstuna, Göteborgs, Lindbergs, Trollhättans,
Öfverums m. fl.

Bergsund har på sednare åren under ingeniör
E. A. Ollmans utmärkt skickliga, ledning höjt sig
till den andra i ordningen af våra verkstäder och
har en arbetsstyrka på omkring 600 man samt ett
tillverkningsvärde, för år 1870, af något öfver en
million, eller i det närmaste 300 % mer än tio år
förut; de förnämsta tillverkningsartiklar äro ångbåtar
och jernbroar. Af de öfriga lofvar Trollhättans
mekaniska verkstad, från hvilken cirka 30 lokomotiver
redan utgått, att efter den ombyggnad, som nu pågår,
och under ingeniör Nydqvists fortsatta ledning komma
att fylla vårt behof af lokomotiv, emedan derstädes
då skall kunna årligen tillverkas 15 à 20 st, och
Öfverums, hoppas vi, skall ej i engelska händer
förminska den heder, som genom den samma redan
kommit landet till godo, i följd af de utmärkta
landtbruksredskap, som, derstädes tillverkade, vid
alla täflingar tillvunnit sig ett framstående rum.

De öfriga, som mera framstående omnämda mekaniska
verkstäder, få vi tillfälle att vidröra, då vi nu gå
att meddela några korta biografiska notiser öfver de
män, hvilka äro framställda i den serie af »Svenska
porträttgrupper», som omfattar utmärkta, nu lefvande,
svenska mekanici.

John Ericsson föddes den 31 Juli 1803 vid
Långbanshyttan i Fernebo socken af Wermland
och hade till broder den i vår jernvägshistorias
annaler ryktbare N. Ericson; båda voro söner till en
bergsman. Redan tidigt yttrade sig hos John anlag för
mekanik, och i likhet med flera mekaniska snillen före
honom, sysslade han som barn med »perpetuum mobile»
och reflekterade tillika öfver luftens expansion,
reflexioner, som i en framtid skulle taga form i
varmluftmaskinen och på sådant sätt eröfra verldens
uppmärksamhet. Vid 11 års ålder ådrog han sig genom
förfärdigandet af ett par modellmaskiner grefve
Platens uppmärksamhet, hvilken, efter tagen kännedom
om dem, till honom yttrade: »Fortsätt som du har
börjat, så kommer du att en vacker dag göra något
utomordentligt», samt anställde honom, 13 år gammal,
att göra afvägningar för en väganläggning, hvilka
af 13-åringen verkställdes stående på en pall vid
afvägningsinstrumentet. År 1820 blef han fänrik och
1822 officer vid Jemtlands regemente. Strax derefter
anställdes han vid afvittringsverket i Norrland,
hvarvid han ådagalade en sådan 
arbetsförmåga, att hans arbetsqvantum, för att undvika
uppseende, måste skrifvas på två personer. Han
företog nu utarbetandet af ett större verk om
kanaler med tillhörande ritningar, hvilket dock
i följd af ogynnsamma omständigheter ej blef
publiceradt. Samtidigt härmed inventerade han
en eldmaskin, som motor, och med den begaf han
sig 1826 till England. Derstädes, sysselsatt med
verkstadsarbete och uppfinningar, erhöll han endast
sju veckor förut kännedom om den täflan, som skulle
äga rum på Liverpool-Manchester-banan i Oktober 1829,
men hann det oaktadt att få färdigt ett lokomotiv,
the Novelty, som gick 50 engelska mil i timman,
hvilket var 5 mil mer än Stephensons. Denne sednare
erhöll det oaktadt, med Ericssons medgifvande, det
utfästade priset.

År 1833 fick han ändtligen sin ungdomsdröm realiserad
genom den af honom konstruerade varmluftmaskinen om
fem hästkrafter, som dock af engelska amiralitetet
förklarades opraktisk. Denna hårda dom föranledde
E. till ett skarpt svar, som ej gjorde nämde
amiralitet gynnsammare stämdt för hans person,
hvilket för honom medförde ytterligare olägenhet,
då han 1836 uttog patent på sin propeller.

Sedan han nämligen medelst tillhjelp af honom benägna
vänner lyckats att få sin propeller försökt i stor
skala, inbjöds amiralitetet att pröfva den. Denna
auktoritet betraktade emellertid propellern föga
bättre än ett fantasifoster, oaktadt E. med tillhjelp
af den samma bogserade hela amiralitetet med 10 knops
fart uppför Themsen.

Förtretad häröfver begaf sig E. till Amerika, der han
1843 konstruerade en 40 hästars varmluftmaskin och
1852 en sjömaskin, äfvenledes för varmluft. Denna
motsvarade dock icke fullt verkan af vanliga
ångmaskinen, hvarföre den öfvergafs. 1858 gjorde han
den nya modell på varmluftmaskinen, som nu mera äfven
hos oss är temmeligen allmän, och erhöll genast 400
beställningar derå.

Men sitt största rykte fick han, då han på den
otroligt korta tiden af 100 dagar både konstruerade
och byggde sin Monitor, som i ett kritiskt ögonblick
räddade Nordstaterna och som gifvit namn åt en helt
ny klass af krigsfartyg. Slutligen har han på sista
åren sysselsatt sig med experimenter öfver den direkta
solvärmen och möjligheten att kunna tillgodogöra den
i maskiner som drifkraft. John Ericsson är ledamot
af Vetenskapsakademien, har af Sveriges konung
erhållit Nordstjerne-ordens storkors och Wasa-ordens
riddarekors samt äfven från andra regeringar fått
emottaga dylika hedersbevisningar. Vid Lunds
universitets jubelhögtid år 1868 kallades han till
heders-filosofie-doktor.

Otto Edvard Carlsund föddes den 1 Oktober 1809 i
Karlskrona, tog studentexamen 1829 i Lund och arbetade
derefter i flera år på mekaniska verkstäder så väl
här hemma som i England. Hans första sjelfständiga
arbete var den direkt verkande ångmaskinen, som han
konstruerade och insatte i ångfartyget Norrland, den
första ångbåt som trafikerade denna del af landet och
som fördes af honom. År 1843 emottog han ledningen
af Motala verkstad, hvilken han bibehöll till 1870,
under hvilken tid han bragte denna verkstad till den
förnämsta här i landet och hvad arbetsproduktens
godhet beträffar öfverträffande de flesta
utländska. Han har förbättrat Ericssonska propellern
och alltjemt sträfvat att fullkomna ångbåtsbyggeriet,
hvarigenom också de svenska ångbåtarna uppnått den
höga ståndpunkt som de nu intaga. Åt Carlsund uppdrogs
att bygga de större svenska och norska monitorerna,
och han har derjemte efter egen konstruktion byggt
en för våra skärgårdsvatten afsedd pansarbåt.

Under riksdagsperioden 1870--72 var han representant
i Andra kammaren och 1859 erhöll han af engelska
regeringen en dyrbar kronometer som bevis på
erkännande af hans förtjenster. Är kommendör af
Nordstjerne-orden samt riddare af Wasa- och S:t
Olafs-ordnarne.

Johan Theofron Munktell är född d. 20 Mars 1805 i
Kärrbo socken i Vestmanland och började sin bana som
elev vid Kongl
Myntet 1822, hvarest han blef verkmästare 1826. År
1823 erhöll han Jernkontorets stipendium, för
att inhämta kännedom om gjutstålstillverkningen,
och frukten deraf blef hans öfvertagande af
den af bergsrådet Broling i Stockholm anlagda
gjutstålsfabrik. År 1833 erhöll han direktörs titel
samt anlade samma år för egen räkning mekanisk
verkstad i Eskilstuna, som 1859 förenades med ett
jerngjuteri. Vid denna verkstad, hvilken egentligen
gjort sig ryktbar för sin lokomobiltillverkning,
förfärdigades äfven det första svenska
lokomotiv. M. har äfven anlagt ett ölbryggeri i
Eskilstuna och varit den förnämste upphofsmannen
till Sörstafors' träpappersmassefabrik. Är ledamot
af Landtbruks-akademien och riddare af Nordstjerne-
och Wasa-ordnarne.

William Lindberg föddes den 28 Mars 1818 i Helsingör
och kom, sedan han afslutat sina studier vid
Teknologiska Institutet, till Nyköpings verkstad,
hvarest han sorn elev arbetade några år. Han
blef sedermera maskinist på ångfartyget Norrland,
der kapten Carlsund förde befälet. Efter att som
verkmästare hafva skött kongl. sekter Forselii
verkstad vid Långholmen kom han 1845 till Stora
varfvet vid Stockholm, hvilket 1853 af honom öfvertogs
på arrende och som sedan dess, tillökt med egna
verkstäder, varit en af våra förnämsta mekaniska
verkstäder. Verksamheten har hufvudsakligast varit
byggandet och reparerandet af ångbåtar, deribland
en bepansrad kanonbåt. L. har först i Sverige
anbragt tvenne propellrar på ångfartyg, antingen en
i hvardera ändan eller två i bredd i aktern. Utom
kommunala uppdrag har han åtnjutit förtroendet att
vara riksdagsman för Stockholms stad 1870--1872. Är
riddare af Nordstjerne-och Wasa-ordnarne.

Jean Bolinder föddes d. 12 September 1813 i Waksala
socken i Upsala län, hvarest fadren var komminister,
och begaf sig efter slutade skolstudier till Stockholm
1829, der han blef elev på bergsrådet Brolings
verkstad, vid hvilken han stannade till år 1835,
då han mottog verkmästareplatsen vid Kongl. Myntet,
hvilken han bibehöll till år 1844. Under denna period
erhöll han af Jernkontoret flera belöningar för
inlemnade modeller samt 1841 och 1842 resestipendier,
sistnämde år af Kommers-kollegium. Dessa satte honom
i stånd att under sagde tid vistas i England och
Skotland, hvarefter han i mycket liten skala år 1845
tillsammans med sin broder C. G. Bolinder begynte i
Stockholm den fabrikation, som, efter det verkstaden
1855 blifvit utvidgad, nu fått den utveckling, att den
sysselsätter 370 arbetare. Dess tillverkningsvärde
uppskattas för närvarande till cirka en half
million. De förnämsta artiklar, som äro föremål
för tillverkningen, äro af bröderna B. inventerade
spislar och strykugnar samt ångsågar och qvarnverk. Är
ledamot af Vetenskaps- och Landtbruks-akademierna
samt riddare af Wasa- och S:t Olafs-ordnarne.

Carl Gerhard Bolinder, född d. 24 September 1818
på samma ställe som brodern, kom 1837 som elev till
Owens verkstad. Efter en ettårig dervaro anställdes
han som Jernkontorets stipendiat vid Motala och kom
derifrån som verkmästare för gjuteriet till Kockum
i Malmö. År 1841 begaf han sig i broderns sällskap
till England, der han under två år arbetade på olika
verkstäder, och anlade slutligen under firma J. &
C. G. Bolinder den mekaniska verkstad, som i det
föregående omnämts. Är riddare af Wasa-orden.

Alexander Keiller, född i Skotland, kom år
1833 till Sverige för att anlägga en segel- och
tältduksfabrik vid Jonsered. I början på 1840-talet
anlade han Göteborgs mekaniska verkstad, som, innan
Bergsund på sednaste tiden tagit sina jättesteg
framåt, var den andra i ordningen i riket. Denna
verkstad, ryktbar för bland annat sina väl arbetade
landtbruksredskap, öfvergick för cirka fem år sedan
till ett aktiebolag. År 1850 anlade Keiller gasverk i
Norrköping, den andra i ordningen af de rikets städer,
hvarest denna uppfinning då blifvit införd. Är riddare
af Wasa-orden.

J. H. F.





Marieberg.

I.

Det första af Sveriges hufvudstad hvarvid blicken fäster
sig när man på Ekeröleden, Mälarsidan, närmar
sig Stockholm -- och det som synes långt förr än
stadens tornspiror hunnit afteckna sig mot himlen --
är Marieberg. Det ligger då till venster hand på
en bergshöjd, hvilken, jemte det på andra sidan
sundet belägna Långholmsberget, bildar porten till
den rymliga fjärd, som utgör Stockholms ypperliga
Mälarehamn.

Denna höjd, nu mera tätt bebyggd, erbjuder en af de
mest förtjusande och lifliga panoramor, man gerna
kan få se. Öster ut, på andra sidan fjärden, ligger
»vattnets brud, skönheten Stockholm», i hvilken
nationens hjerta klappar fort och varmt. En brud är
alltid vacker, säger ett artigt ordspråk, hvilket,
tillämpadt på denna »vattnets brud», är sant utan
artighet.
Hon är vacker från hvad håll man än ser henne, det
erkänner nu snart hela verlden, men onekligt är att
Marieberg visar en af hennes vackraste sidor. Hon
presenterar sig derifrån hvarken en face eller i
profil, utan man ser henne i halft fågelperspektiv
och på så långt afstånd, att fantasien har fritt
spelrum att fylla hvad som möjligen brister henne
i verkligheten -- det afstånd nätt upp, som är
så fördelaktigt för hvarje skönhet att visa sig
uti, emedan det förmedlar dagrarna och förmildrar
skuggorna. Har man valet fritt, bör man föredraga att
se henne om våren eller sommaren i morgontoalett, i
den skära belysningen af den nyss uppgångna solen. Då
är hon i sanning hänförande! Och hvilket lif då i den
tafla, som bildas af riddarefjärdens blåa duk, med
ram af södra bergen, staden, Riddarholmen, Norrmalm
och Kungsholmen! Den, som en gång haft tillfälle se
denna tafla, glömmer den icke mer.

Men det är icke för den vackra utsigt det erbjuder
som Marieberg är värdt att ådraga sig allmännare
uppmärksamhet
-- sådana ställen finnas i hufvudstadens grannskap
i ganska stort antal; det är dess historia, hvilken
gör det förtjent af plats i en tidskrift, som läses
af svenska familjer. Ehuru detta ställes utveckling
gått i en alldeles motsatt riktning till tidsandans,
då det från att vara ett hem för fredliga idrotter
förvandlat sig till krigshögskola och äfven till en
fabrik för döda mordverktyg, länkar den dock in sig i
landets allmänna industriela utvecklingshistoria, på
ett af hvars blad Marieberg alltid skall nämnas. Innan
vi öfvergå till en kortfattad redogörelse för den
industriela verksamhet, som nu råder vid Marieberg,
hvilken redogörelse först i ett följande häfte kan
beredas plats, skola vi här, till bilden af Mariebergs
nu varande yttre utseende, uppteckna några drag om
ställets äldre förhållanden.


Marieberg.
(Teckning af C. S. Hallbeck.)

Det bekanta riksrådet Bengt Skytte (född 1614;
död 1683), åt hvilken platsen blifvit upplåten till
betesmark, lät å den samma mellan bergen uppföra
några oansenligare byggnader. På 1750-talet gjordes
den första industriela anläggningen vid Marieberg, som
då inköptes, i riksrådet C. F. Scheffers namn, af ett
bolag, som der inrättade en porslinsfabrik. År 1759
utfärdade Kommerskollegium, på kunglig befallning,
privilegiebref för denna fabrik. Innehållet i detta
bref, som ej är stort mer äri hundra år gammalt,
förefaller som om det förskrefve sig från långt äldre
tider och lemnar en ganska klar föreställning om
den ofantliga skilnad som förefinnes mellan då och
nu och de många och stora utvecklingsstadier, denna
skilnad betecknar. I brefvet, som personligen gällde
för doktor Johan Eberhard Ehrenreich, att fortsätta
fabriken till förfärdigande af hvarjehanda äkta så
väl som oäkta porsliner och stenkärl med flera dermed
gemenskap ägande arbeten, dels af Ehrenreich uppfunna,
dels märkeligen förbättrade, heter det bland annat:
»I anseende till verkets

grannlaga beskaffenhet och den dermed erforderliga
tysthet förordnas att denna fabrik, med alla dess
ugnar och verkstäder, skall vara frikallad från all
slags visitation och att der varande arbetare skola
inför Hall- och Manufakturrätten aflägga tysthetsed,
efter visst föreskrifvet formulär", hvilket förband
dem att ej yppa något om tillverkningens hemligheter.

Porslinsfabriken vid Marieberg, som ombytte flera
ägare, blef dock icke af lång varaktighet, ty den bar
sig ej. Orsaken dertill känner man icke, men visst
är att der tillverkades goda porsliner, af hvilka
vissa sorter nu mera äro riktiga rariteter och
skattas högt af »samlare». År 1788 nedlades fabriken
och stället uthyrdes då dels till kasern åt de i
kriget tagna ryska fångarne, dels till anläggning
af ett kattuntryckeri. Egendomen innehades då af
lifdrabantkorporalen Nordenstolpes arfvingar, hvilka
äfven ägde det närbelägna Rörstrand. Stockholms stad
köpte egendomen år 1796, men afstod den kort derefter
till kapten-mekanikus Carl Apelqvist, med hvilkens
tillträde en ny industri der började bedrifvas. Han
anlade nämligen en mekanisk spinnmaskin derstädes.

Af ålder, eller åtminstone sedan 1430-taletVitterhets-akademiens 
handlingar, del. IV, sid. 62.,
hade i Stockholms stad funnits ett styckgjuteri
på Norrmalm, der Gymnastiska Centralinstitutet nu
är inrättadt. Härom talas i en något sednare tid,
då det heter att »Stockholms stads byssegjutare,
mäster Tönjes (Antonius), år 1520 emottog af
slottsfogden C. Kuse, på fru Kristinas (Stures enka,
född Gyllenstjerna) vägnar, 25 skeppund dana-arfs
koppar till de byssor, han skulle gjöra». Från år
1640 till 1797 förestods gjuteriet, son efter far,
af Meyerska slägten, som gjort sig ett berömdt
namn inom metallgjuteriets historia. Sistnämde år hade
emellertid kapten Apelqvist förskaffat sig rättighet
till styckgjuteriet, i följd hvaraf han erbjöd sig
att under angifna förutsättningar på egen bekostnad
flytta det samma till Marieberg, hvilket anbud ock
af kronan på vissa vilkor antogs.

Redan 1811 ombytte Marieberg emellertid å nyo
ägare och öfvergick då till kronan, som ännu
innehar egendomen. Skaparen af vårt artilleri i
dess nu varande skick, den från vårt deltagande i
kriget mot Napoleon I bekante och berömde general
Cardell, grundlade vid Marieberg 1815 det der ännu
befintliga artilleriläroverket eller rikets enda högre
militärläroverk, hvilket uträttat så ofantligt mycket
för krigsbildningen bland arméns befäl. Detta läroverk
har ganska talrika samlingar och en mycket intressant
rustkammare. Den stränga och högt ställda kursen der
är obligatorisk för officerarne vid artilleriet,
ingeniörkåren och generalstaben. Ett mindre antal
civilingeniörer äger ock att årligen åtnjuta
undervisning vid Marieberg.

Jemte den högre militärundervisning, som der sålunda
lemnas, bedrifver staten vid Marieberg för närvarande,
såsom förut blifvit antydt, äfven en ganska omfattande
industri, bestående i tillverkning af patroner och
kulor för arméns infanterigevär. Då emellertid det
är vår afsigt att i ett följ. häfte med ett par
teckningar åskådliggöra några af de intressantaste
detaljerna vid denna tillverkning, vilja vi äfven till
dess uppskjuta allt ordande om Mariebergs fabriker
och laboratorier. Det arbete, som der bedrifves, är
af egendomlig art och ett »rysligt intresse»; det
förtjenar derföre äfven att hafva ett eget kapitel.

E-g.



Bilder ur vårt lands odlingshistoria.

Man   beskyller,   icke   utan  skäl, svenska folket
för en öfverdrifven svaghet för allt utländskt.
Denna svaghet   visar,   att   vi i förhållande   till
andra folk äro barn, hvilka   ännu   ej   pröfvat   våra
egna krafter.    Blott  under två   tidehvarf i   vår
historia   hafva vi kännt och   öfverskattat   våra
krafter: under vikingatiden och stormaktstiden, då
vi kastats mellan ytterligheterna af kraftutveckling
och   afmattning,  af öfverskattning och ringaktning
af oss sjelfva. Under det Gustafvernes och Carlarnes
fältherrar   gjorde    oss    till   verldens
tappraste   folk,   sökte   deras fornforskare att
göra oss till jordens äldsta
folk och vårt land till -- första Mose-boks
paradis. Båda misslyckades, men de förde oss fram
på den menskliga odlingens fält och gåfvo oss i arf
ett område att värna och häfda. Må vi hvar och en i
vår stad söka att bevara vår plats i kulturfolkens
led! 

Under stormaktstiden skapades en svensk
konungalängd från Noachs tid, och det var först
Geijer, som störtade en hel konungalängd,   en   hel   dynasti före
Ynglinga-ätten.   Samma   öde
har nu öfvergått äfven denna ätt, och en fornforskare
i våra dagar tillerkänner den i och för sig poetiska
och litterärt vigtiga Ynglinga-sagan ej större
historisk trovärdighet än till exempel sagan om
Lunkentus. Olof Skötkonung eller Olof Svenske är
Sveriges förste rent historiske konung, och de
hjeltar, hvilkas föresyn utstakade banan för vår
historias förste och störste män, äro för oss nu
sagobilder, men förevigade i sång och saga och
försinligade i afbildningar på fornlemningar. Vi 
hafva verkliga anor från Carlarnes
och Gustafvernes män, men vi hafva andliga
anor från Sigurd Fafnesbanes och Ragnar Lodbroks
hjeltegestalter, och för att lära känna oss sjelfva
och bestämma våra framtida steg, måste vi veta,
att det är forntidens mark, våra fäders grafvar,
vi trampa, och att vi måste lära känna denna mark.

Fornforskarne äro våra vägvisare på de stigar, som
skola föra oss till kännedom af oss sjelfva, och det
torde vara en frukt af den stigande folkbildningen,
att fornforskningen, så att säga, i en hast och helt
oförmodadt blifvit en lifsfråga för hela svenska
folket. Det är den vaknande sjelfkänslan som skapar
fornminnes-föreningar och museer i landsorterna,
åstadkommer böcker och afbildningar samt uppträder
i tidskrifter och som börjat lefva i hvarje svenskt
bröst.

Fig. 1.
Fig. 2.
Fig. 3.
Fig. 4.
Fig. 5.

Denna eld är tänd af våra tiders vetenskapsmän och
skalder, och bland nu lefvande och verkande män,
hvilkas arbeten, hvilkas uppoffringar trängt djupt
in i folkets led och visat betydelsen af hvarje ort
för sig, vore det otacksamt att icke nämna Volmar
Sylvander, som offrat ett långt lif och en förmögenhet
för att beskrifva en bygd så noga, som kanske ingen
bygd förut blifvit beskrifven; Hyltén-Cavallius, som i
ett glödande poetiskt språk gjort en beskrifning öfver
Värend till en beskrifning öfver Sverige och jemte
den hängifne och flitige samlaren Mandelgren skapat
svenska fornminnes-föreningen. Nerikes beskrifvare
Herman

Hofberg har af sitt verk »Nerikes gamla minnen» gjort en 
folkbok, en skolbok, och samlaren af våra folkvisor, 
upptecknaren af våra runstenar, Richard Dybeck, har liksom 
Mandelgren under resor genom hela riket väckt uppmärksamhet 
och intresse hos folket för våra förut vanvårdade fornminnen. 
Staten har ock i sin tjenst anställde forskare och ordnare af 
fornminnen, hvilkas uppgifter dock mindre beröra sjelfva 
folkets närmaste intressen.

Våra fäder invandrade hit ungefär vid Kristi födelse, och 
första århundradet af deras vistelse här kallas sagotiden eller 
jern-åldern. Under denna tid begagnades prydnader af tunna 
guldplåtar, liknande mynt (fig. 1--5), hvilka af fornforskare 
kallas bracteater. På dessa finnes en mängd fantastiska
figurer, om hvilkas betydelse man länge sväfvade i ovisshet, men 
som nyligen visats vara bilder ur de nordiska sagorna. Så 
visar oss figuren 1 en krigare, som sticker ett finger i 
munnen. Det är Ragnar Lodbroks svärfar Sigurd Fafnesbane, 
som enligt sagan dräpte ormen Fafne, stekte hans 
hjerta och smakade på det. Djuret till venster om honom 
har mahn och är hans häst Grane. Ofvanför hästen ser man 
en fågel, som alltid varnar Sigurd mot stundande faror.

Figuren 2 visar huru fågeln sitter på Sigurds haka. 
Vidare ser man huru Sigurd sticker sin hand i Fafnes gap. 
Framför Sigurd ser man en hjort eller hind, hvilken liksom 
Sigurd trampar på två sammanringlade ormar. Sigurd blef 
nämligen enligt en saga uppammad af en hind. Man kan 
ock gissa, att bilden afser Ragnar Lodbroks strid med 
lindormen för Thora Borgarhjort.

Figuren 3 visar antagligen Ragnar Lodbroks strid med
lindormen, hvilken lindat sig kring hjelten, så att man ser 
ormens stjert till höger om svärdet.

Figuren 4 tyckes föreställa Sigurd Fafnesbanes häst Grane, 
hvilken är lastad med bytet efter Sigurds seger. 
Smedsverktygen under hästen antyda den i samma sagor förekommande 
Regin Smed, Sigurds fosterfader.

Möjligen kan fig. 5 föreställa Ragnar Lodbroks död i 
ormgropen.

Dylika antaganden stödja sig icke uteslutande på dessa 
få figurer, utan på en mängd liknande å andra bracteater. 
Ytterligare bekräftelser hafva vunnits af fornlemningar, å 
hvilka den tidens torftiga konst sökt i bild framställa de 
hjeltegestalter som träda oss till möte i de isländska sagorna. 
På en träportal från en norsk kyrka finnes hela Sigurds-sagan 
med alla dess enskiltheter utskuren. Professor Säve har visat 
oss samma saga framställd i enskilthet på svenska runstenar, 
och det är en möjlighet, att erinringar om de gamla sagorna, 
t. ex. om hästen Grane och fåglarne, finnas på väfnader af 
allmogen för omkring ett århundrade sedan. Mönstren äro 
urgamla, men medvetandet om deras inre betydelse har gått
förlorad. Förtjensten af dylika väfnaders första uppmärksammande 
och tillvaratagande tillkommer herr Mandelgren.

Beträffande bracteaterne, voro de ursprungligen barbariska 
afbildningar af vest- och öst-romerska mynt. Men de 
hafva blott prägel på en sida, och af fig. 1, 2 och 5 finner 
man, att de varit ämnade att hängas på snören och begagnas 
till prydnader. På flere finner man runor, såsom här å n:is 
1 och 2. Sådana runor eller skriftecken bibehöllo sig hos 
allmogen långt in i den historiska tiden eller medeltiden, under 
det de mer bildade begagnade latinska bokstäfver. Ända till 
våra dagar hafva runor bibehållit sig dels på runstafvar och 
ännu sednare med några förändringar i äldre bönders och hela 
slägters eller gårdars bomärken.

De här afbildade bracteaterne torde vara från 600- eller 
700-talet. De äro bland de yngsta, ty de äldre framställde 
ej de för den gryende nordiska konsten egendomliga drak- och 
ormslingorna och runorna, utan liknade mer sina romerska 
förebilder.

Utrymmet medgifver oss ej att vidare skrifva text till 
dessa våra fäders illustrationer af deras litteratur. Vi måste 
hänvisa till den tidens familj-journal, den gamla Eddan med 
dess många förklaringar och uttydningar af sednare datum.

Bias.




Skurugatan.

 Och Thor sig reste på knakande vagn så hög, 
 Och fyllde bältet med åskor och blickade mulen. 
 Fram öfver bron det vrenskande spannet flög 
 Och gnistor stänkte, som stjernor från lågande hjulen. 
 Han högg sin Mjolner i fjällen: der blef en dal.
 Asatiden af Tegnér.

Den vidsträckta bergsplatå, hvilken under namnet
Småland är den högst belägna af Sveriges sydliga
landskaper, och från hvilken vattenrika floder i alla 
riktningar hasta sitt lopp mot kusterna, har sin största höjd i 
den landtrygg, som i öster och sydost från Wetterns sydliga 
strand lyfter sig ända till 1730 fot öfver hafvet. Den stam,
som af ålder här fästat sina bopålar, har i kampen mot en 
karg natur utbildat sig till ett sträfsamt, försakande och 
kraftigt slägte, idogt i fredliga förvärf och oförskräckt i 
striden. Kärt håller det minnet af de fäder, som en gång 
kämpat för och trampat den torfva, från hvilken det nu 
sjelf hämtar en sparsam skörd; kära håller det sång och 
saga, fostrade af den fantasi, som finner en ständig näring i 
barrskogarnes sällsamma sus, i dånet från de talrika forsarne, 
i anblicken af de jättelika stalper, som kasta sina skuggor 
öfver insjöarnes mellan bergen undangömda vattenspeglar. 
Med hela sitt hjerta hänger smålänningen fast vid det land,
der han först såg dagen, för honom »med moar, fjäll och skär 
ett guldland dock det är». Denna hans kärlek till sitt land 
har också i de omgifvande landskaperna blifvit till ett 
ordspråk och gifvit anledning till, bland andra, den skämtsamma
historien om »Traheryds Petter», som inbjuden till himlen 
längtade derifrån till »Wernamo marknad».

Till de högst belägna trakter inom Småland hör Wedbo
härad, hvars omgifvande bergskedjor göra det till en svensk 
alpdal. Enligt någras förmenande lärer det fordom hafva varit 
ett sjelfständigt fylke med Ekesjö till hufvudplats. De 
märkligaste höjderna härinom äro Soåsen, Klinta, Kråk- och 
Skuruberget, och det är till det sednare vår konstnär 
förflyttat oss genom att framställa en afbildning derifrån af 
den märkliga naturföreteelse, som under namn af 
Skurugatan fästat vid sig så många folksägner och med 
hänseende till sin tillkomst gifvit upphof åt mångfaldiga olika 
gissningar, på en tid, då man hellre tog fantasien än 
vetenskapen till råds.

Skurugatan, belägen ungefär en mil öster om Ekesjö, är 
en stor remna i den här framgående höga bergåsen. Gående i 
nästan rak riktning med en längd af vid pass en åttondedels 
mil, har den en bredd som varierar mellan trettio och åttio 
fot, samt ett djup från sjuttiosex till etthundranittio fot. 
»Gatans» ena vägg bildar liksom fotställningen till den härifrån
sig kägelformigt upptornande öfre delen af berget --
SkuruhattNågonstädes hafva vi sett följande fullkomligt
oriktiga uppgift: "öfver remnan ligger ett klippblock, kalladt
Skuruhatt". Red. anm.  
-- från hvars högsta punkt man har en vidsträckt 
utsigt öfver den omgifvande nejden och kan vid klart väder 
räkna ända till sju kyrkor i den ej särdeles tätt bebyggda 
trakten. Gatans eller remnans botten går »backe upp och 
backe ned», men dessa »backar» bestå af en otalig mängd 
stenar och klippblock af större eller mindre omfång. Vid

gatans ena ända, den ur berget utmynnande, är en
sådan backe, öfverst på hvilken hvilar ett mäktigt
och ganska reguliert klippblock af nästan kubisk form
kalladt Predikstolen. Tätt bredvid denne, men djupare
ned, bilda några andra, vildt hopvräkta klippblock en
fördjupning eller grotta -- stor nog att kunna rymma
två à tre personer -- hvilken i analogi med föregående
egendomliga benämning fått namnet Sakristian.

Skurugatans dimensioner äro, såsom man af de
anförda siffrorna kan finna, betydliga, och det helas
likhet med ett menniskoverk af jättelika proportioner
tilltalar mäktigt inbillningskraften. Ej underligt då,
att i fordna dagar det mindre upplysta antiqvariska
nitet här funnit ett tacksamt föremål för sitt
bemödande att lokalisera en mängd sägner och velat
i detta se ett verk af Thors väldiga hammare eller
af de med asarna i strid liggande jättarne, som
»bodde i bergets salar», och hvilkas qvinnor till
och med voro i stånd att med sina fläteband kasta
stora klippstycken milslånga vägar. Att det kunde
vara ett verk endast af naturkrafterna, var svårt att
förlika med den tidens föreställningssätt, hvilket
i allt ovanligt ville se ett verk af öfvermenskliga
väsenden.

Grefve Eric Dahlberg, som år 1696 lät undersöka
Skurugatan, har i sin Suecia antiqua et hodierna
lemnat några små geometriska teckningar af den
samma i genomskärning. De sägner om den, som då
voro gängse, äro hufvudsakligen meddelade af en hans
samtida, regementsqvartermästaren Rudbeck, »hvilken
lemnat så många fabelaktiga berättelser om landets
antiqviteter», och dessa sägner finnas förvarade
uti de i Upsala bibliotek befintliga Palmskiöldska
samlingarne. Såsom karakteristiskt för den tidens
naiva åskådningssätt må ur dessa samlingar följande
anföras om Skurugatan.

»En mil från Eksjö stad i villande skogen finnes ett
fast underligt och uti hedendomen med trollahänder
uppmuradt monument, hvilket sig mera än en half
fjerdingsväg in i berget sträcker, bestående af en
stor och ganska hög stenmur, hvars höjd synes öfver
skogstopparna in uti Eksjö stad. Af så stora stenar är
den sammanfogad, att de aldrig äro med menniskohänder
ditbragte, utan äro, såsom för ögonen synes och af
gamla män berättas, samme murar af någon trollkämpe
uppförde. Emellan dessa är liksom en gata ända fram
till berget, der muren stannar och omöjligt är för
någon man att inkomma i gatan utan genom den öppning,
som är på ena ändan. Inuti finnas många hål och mörka
rum, der skogsröfvare så i fordna tider som i dessa
sednare hållits och en hop kyrkotjufvar nyligen sig
gömt. Berättas ock derhos, att i berget dit denna
långa gata löper skola vara åtskilliga stora och
mörka rum och våningar, och skall en förveten bonde
ha gått derin för få år sedan. Då han var kommen inom
de mörka rum, träffade han på en smedja, hvarest
hammare, städ, tänger, härd och bälgar samt eld i
härden var att se. Men när han en liten stund detta
beskådat, hörde han ett förhiskeligt gny och dunder
i berget, och som han då förmente att husbonden var
hemförväntandes fann han för sitt bästa att skynda
sig dädan, glad att slippa helskinnad ut. Man kan af
ingen historia erfara hvem denna stenbyggning uppfört,
dock synes antagligt, att den uti Oden den
förstes tid, mera än 1000 år före Kristi födelse,
blifvit af någon trollkämpe byggd för dåvarande
afgudar, hvilka skurugudar benämdes och i den så
kallade sakristian förvarades. Enligt Eddan blef
porten aldrig färdig. Skur är efter gamla götiska
språket det samma som skjul. Skurugatan betyder
således en betäckt eller hvälfd gata, och skurugudar
kallades de gudar, som sutto i öfvertäckt hus. Bland
andra fabler om denna märkliga gata är äfven den,
att en ko skall i gamla tider ha varit bunden vid en
stor sjö, Bosjön kallad, en mil derifrån, och när samma
ko ändtligen blef lössläppt har hon af lust gjort ett
så väldigt språng, att hon hann fram till berget och
under sitt springande genom det samma så separerade
och åtskilde det, som ofvantill förmäldt är.»

I Palmskiöldska samlingarne omnämnes visserligen äfven
att en kapten de la Vallée varit af den meningen, att
Skurugatan vore ett verk af naturen och tillkommit
derigenom att berget remnat. Men denna förnuftiga
åsigt synes ej hafva varit den tidens fornforskare
i smaken, att döma af deras bemödanden att uppvisa
orimligheten i ett sådant antagande. Bland andra af
dem anförda skäl häremot, är äfven det, att remnans
ena sida är slät, men den andra ytterst skroflig
och ojemn. Detta låter emellertid lätt förklara sig
derigenom, att de stenmassor, som betäcka gatans
botten, nedrasat från den ena sidan, hvars yta på så
sätt fått ett utseende, som ej har någon motsvarighet
till den andra sidans. Hvad beträffar namnet, så är
detta säkerligen icke att härleda från ordet skjul
utan från skur eller skåra, hvilket förekommer äfven
i andra ortnamn, till exempel i Skurusund, och här
tydligen betecknar en af naturen sjelf åvägabragt
genomskärning i berget.

Att i en tid långt före all historia berget vid
någon naturrevolution remnat och sålunda Skurugatan
uppstått, lärer väl ingen nu mera betvifla, och
något spår af menniskoverk förefinnes här för öfrigt
ej. Vidskepelsen och okunnigheten befolka henne ej
längre med inbillningens töckengestalter, skurugudarne
äro för länge sedan förjagade ur sin sakristia, och
vår tids vetenskap kastar nu mera öfver detta, som
öfver andra fantasien tilltalande naturföreteelser,
sitt klara ljus. Men detta gör endast att vi med
desto oskymdare blickar kunna betrakta ett fenomen,
som måste väcka vår beundran för naturens väldiga
krafter.

På gatans botten träffas en mängd växter, mest
lapplandsväxter, och lärer äfven en särskilt art
af smultron der hafva påträffats. Af buskväxter
finner man kungsbär, hallon och hassel, och såsom af
teckningen synes, uppskjuta här och der i remnorna
furor och granar.

En vandring igenom denna gata, mellan dess
tornhöga väggar, är sannerligen icke en bland de
beqvämaste, och det är en gängse sägen, att man
för en sådan måste vara beredd på att utslita ett
par halfsulor. Också bilda de på gatans botten
om hvarandra kastade blocken en stenläggning för
sagans jättar snarare än för vanliga menniskor. Men
den, som älskar att se det storartade i naturen
och uppfriska sin fantasi vid betraktandet af
dess sällsamma danelser, skall säkert icke ångra
att hafva gjort en promenad genom Skurugatan.

H. A. W. Ln.



Den svarta kappan.

Skiss från 1722.

Af Claude Gerard.

(Forts. fr. föreg. häfte sid. 93.)

»Är det sant   att  jag   får   gratulera   herr   majoren?»
sade kornett   Ramel   och   skakade   muntert   hand
med sin barndomsvän Arvid Hahne, som han mötte
utanför det gamla   Wrangelska   huset   på   Riddarholmen
i Stockholm, der   hofvet   bodde   allt   sedan   slottsbranden 1697.

Det var sent en qväll under vintern 1723, eller några
månader efter kungens resa till Skåne och de båda
vännernas sammanträffande der.

»Din befordran var åtminstone icke orättvis»,
tillade Ramel, läggande sin arm i Hahnes, »men det
var likväl ett avancemang, som gick temmeligen fort.»

Parti af Skurugatan i Småland.
(Teckning af C. S. Hallbeck.)

»Jag är visserligen tacksam för hans majestäts
nåd, men det är i alla händelser ledsamt att gå
förbi förtjenta kamrater, det är så många gamla
krigare hemkomna, som få stanna på expektansstat,
och dessutom förtretar mig en sak», svarade den nyss
utnämde majoren, som i sjelfva verket såg ännu mer
tankfull och melankolisk ut, än sommaren förut.

»Att ifrån löjtnant befordras till kapten och strax
derefter till major inom ett par månader tycks mig
annars icke vara något att förtretas öfver ...»

»Det var en anmärkning derom jag menade ... man
förmodar att jag är en favorit hos general Schwerin
och att jag har hans förord att tacka för denna
lycka.»

»Nå, än sedan?»

»Det är falskt, jag har icke den äran att ens vara
igenkänd af generalen, och oss emellan sagdt är han en
äfventyrlig person, hvars vänskap jag icke affekterar
...»

»Du menar hans sqvaller och anklagelser mot
gardesofficerarne inför kungen?»

»Ja, och detta är icke det enda drag af opålitlighet
jag hört om honom ...»

»Bah, man får icke vara så nogräknad, han är
dessutom kungens gunstling; men jag har äfven hört
att du sjelf är känd af hans majestät sedan norska
fälttåget.»

»Ja, jag hade den lyckan att strida under hans befäl
vid Höland.»

»Och du har nu som major fått transport till
dragonerna här uppe?»

»Ja, jag trifs icke mera i Skåne ...»

»Det gläder mig emellertid att återse dig, men du
ser icke sjelf belåten ut?»

»Jo, jag skulle annars vara otacksam ...»

»Hur är det, Arvid, jag fruktar att du ännu icke
glömt den vackra rymmerskan der nere?»

»Tala icke derom, Ove», sade Hahne, med en min och
ton, som för hans vän fullkomligt väl vittnade om
hans hjertas känslor.

»Fan till otur, att de hederligaste och bästa män
oftast skola råka ut för qvinnor som ...»

»Tyst, jag ber dig ... Min syster, Susanna, försäkrar
dessutom, att hon fått förtroende af Cecilias
flykt och att i hennes handlingssätt låg ingenting
brottsligt.»

»Hm, det låter sällsamt ...»

Arvid svarade ingenting, han vände hufvudet åt andra
sidan, med ett utseende som ännu en gång antydde att
ämnet var honom plågsamt.

»Hvart ämnar du dig?    Du är ju i full parad.»

»Jag tänkte gå hem, jag har varit på uppvaktning hos
kungen, för att tacka.»

»Och hur fann du hans majestät?»

»Utomordentligt nådig ... hofintendenten Tessin
var hos honom och Düben ...»

»Nå, då har väl den stackars Düben fått sig en skrapa
igen, förmodar jag ... han sköter hofvets ekonomi
och han är den största slarfver som fins ... I går
fingo vi fågel som luktade fisk och fisk som luktade
fågel och konfekten hade säkert blifvit gömd sedan
högtsalig hans majestät kung Carls begrafning.»

»Men jag mins, sedan vi sist voro tillsammans, att
det icke är lätt att göra en ungherre vid hofvet till
lags med mat och vin», sade Arvid skrattande.

»Vi hafva också en god föresyn i kungen sjelf. Han
kastade i går qväll en hel låda med tobak i elden och
underrättade oss vid bordet att vi godt kunde nyttja
vinet till handvatten ...»

»Ah, i det fallet vill jag icke hafva Dübens
befattning ...»

»Och ännu mindre Tessins; kungen är en äkta
goddagspilt och ständerna äro sparsamma och hålla
hårdt i penningpåsarne.»

»Ni hafva ledsamma saker här uppe under riksdagen
att prata om; ryktet derom har till och med hunnit
ned till oss.»

»Den ena intrigen korsar den andra, det är ordningen
för dagen, och oss emellan sagdt har kungen nu knäckt
de sista fjäderpennorna i sina vingar, han flyger icke
högt hädanefter ...»

»Det är oförsvarligt likväl, att nedsätta majestätet
så som ständerna göra; vi alla officerare vid
regementet desavouera ett dylikt beteende», inföll
Arvid med hetta.

»Åh ja, det är naturligt, hans gamla krigskamrater
hålla ännu fast vid de gamla traditionerna ... men
ni känna icke förhållandena.»

»Hur som helst bör man alltid akta kungamanteln för
fläckar ...»

»Men detta tillhör väl i första rummet den som bär
den, och kungen har allt för mycket komprometterat
sig i båda rättegångarne mot öfverste Stobé och grefve
Wellingk, vid general Lejonhufvuds hastiga död och nu
sednast vid krigsrätten emot gardesofficerarne och
befallningen till deras chef öfverste Törneflyckt
att dementera grefve Tessin, som upprepat kungens
egen befallning.»

»Om hvad?»

»Om ridderskapets och adelns placering på
rikssalen. Det höll på att komma till en duell emellan
grefven och öfversten; och hur tror du väl att kungens
anseende, under allt detta, skall kunna uppehållas;
'il n'y a plus que la robe qu'on salut', som Lafontaine
säger.»

»För fan, Ove, jag fruktar  du är holsteinare»,
utropade   Hahne och stannade.

»Och du är despotismens och enväldets blinda kämpe,
min hederlige major ...»

»Jag är soldat och kungens man ... Hans ära är min
och Sveriges ...»

»Både du och Sverige ha då en förb-- dålig och tvetydig
ära ... tro mig, min vän, vi göra bäst uti att, om
icke lagligen, åtminstone till säng och säte skilja
Fredrik af Hessen och gamla Svea åt.»

»Ove! tänk på hvad du säger ...», inföll majoren
och slog hårdt på fästet af sin tunga sabel.

»Se så, min vän, föreställ dig icke, att jag är någon
partiman, eller en förrädare som vill pröfva din
ärliga bondtro», afbröt Ramel skrattande och räckte
Arvid sin hand. »Vi äro vänner och stallbröder, som
vi varit ifrån vår barndom, och politiken ger jag fan,
den är icke min sak.»

»Jag tror dig, men ...»

»Nå, hvad?»

»Det smärtar mig att en pojke, som du, på öppen gata
vågar uttala sådana saker ... det visar mig hvad
klockan är slagen här uppe.»

»Det är just för att visa dig detta, som jag nu varit
litet lösmunt; ännu en gång: du känner mig, jag har
nog vett att hålla tand för tunga, när det behöfs.»

Arvid teg och gick tankfull och dyster vid sin
väns sida och denne, som icke mera tänkte på deras
ordvexling, lät sina glada och qvicka ögon spela
rundt omkring på den illa upplysta gatan, der mer än
ett tvetydigt möte kunnat gifva de båda unga männen
anledning till äfventyr.

»Klockan är elfva slagen! Guds herrliga, milda och
mäktiga hand bevare vår stad från eld och brand!»
ropade nattväktaren, i det samma han, med sin långa
båtshake och sina sällsamma attributer, stannade midt
för dem i gathörnet.

»Är klockan redan elfva, min hedersman? Jag tror du
skriker i sömnen, eller åtminstone i nattmössan»,
utbrast kornetten skämtande och grep den ovige och
påpelsade väktaren bakifrån i axlarne och sökte sätta
krokben framför honom.

»Se så, låt karlen vara i fred, annars lemnar
jag dig i sticket om han gör alarm och du får
stryk. Kom ihåg att jag är i uniform» sade Hahne
allvarsamt till sin pojkaktiga vän, som likt alla sina
kamrater omöjligt kunde motstå den öfvermenskliga
frestelsen, att öfverfalla och gyckla med de
sömniga brandvakterna, hvilka ständigt rönte mer och
mindre kännbara obehag af hofvets och stadens unga
nattsvärmare, som emot ordningens representanter
voro det naturliga, evigt outrotliga rabulist- och
skrikhalspartiet; de stackars väktarne öfver stadens
nattro liknade derföre i sina raggiga pelsar, med
skramlor 
och spjut, skrämda och ilskna kattor, med upprest
hår och utspända klor midt ibland hundarne.

Efter att ytterligare hafva vexlat några knuffar
och mustiga qvickheter med den tunga och klumpiga
brandvakten -- hvilken enkom tycktes vara utsläppt
och armerad till en frestelse för okynnig ungdom --
lyckades Ramel besegra sin lust för slagsmål och
äfventyr och följde sin äldre kamrat, hvilken redan
hunnit ett godt stycke nedåt Gustaf Adolfs torg.

»Vänta, Arvid!» ropade han ifrigt. »Vi gå åt detta
hållet, du kan gerna följa med mig en stund.»

»Hvart då?   Jag  har ingen lust för buller och
krakel.»

»Nej, vet du hvad det är; jag lurar sedan några da'r
på en hemlighet.»

»Som säkert inte är mycket intressant.»

»Hvem vet ... saken är att ned på Blasieholmen fins
en mur ...»

»Der fins väl mer än en ...»

»Vänta, skall du få höra, det är en mur omkring en
stor öde tomt, som troligen tillhör Fersiska huset,
der innanför har kanske varit en trädgård, men nu
fins der endast ett gammalt ruskigt lusthus, hvars
yttervägg innefattas af muren åt en gränd.»

»Nåväl, hvad finner du för hemlighetsfullt deri?»

»Den der gamla skräpiga byggnaden, med ett bugtadt
brädtak utan skorstenar, kan omöjligt vara bebodd;
muren har endast en port inåt bakgården till Fersiska
huset och åt andra sidan af qvarteret vettar ett
plank, på hvilket heller icke fins någon ingång, med
ett ord, i det gamla brädrucklet der inne kan ingen
bo och luckorna äro också beständigt tillskrufvade
för fönsterna.»

»Då är ju den saken afgjord?»

«Ja, så tycker jag, men likväl har jag märkt att ljus
lyser der inne om qvällarne, och att vid hörnet af
gränden håller en täckvagn ... Om du nu vill följa
mig, så skola vi gå dit ... jag har föresatt mig att
utspionera hvem som åker i vagnen och hvem som roar
sig att eklärera för råttorna i det gamla lusthuset.»

»Att en vagn håller vid Fersiska huset tyckes väl
emellertid icke vara något anmärkningsvärdt?»

»Nej, om den höll vid porten deraf, men det är utanför
muren, och ett par gånger har jag äfven sett tvenne
karlar, som tydligen voro rädda att visa sig, hvilka
kommo, Gud vet hvarifrån, och satte sig upp i den
väntande vagnen.»

»Det skulle kunna vara någon hemlig politisk
mötesplats?»

»Det är just det jag förmodar.»

»Af holsteinare, af Horns parti?»

»Du må icke förblanda detta ... grefve Horn är ingen
anhängare af hertigens intressen ... jag tror narare
att vi här hafva att göra med hofpartiet.»

»Men i detta fall angår det oss icke och vi göra
klokast att icke blanda oss deri ...»

»Så du pratar, det är just i detta fall det skulle
mest intressera mig, ty då handlar det kanske helt
enkelt om en kärleksaffär ... Se här, det är just
den der muren jag menar», tillade Ramel, då de
båda vännerna nu hunnit ned till Blasieholmshamnen,
hvars kaj då icke fanns, och vid hvars ojemna strand
en skräpig roddartrappa med sina tomma fastbundna
båtar, som lågo och sqvalpade för strömmen, syntes
i halfmörkret.

De stannade vid den mur, hvarom kornetten talat,
och som mycket riktigt innefattade hela qvarteret,
nedanför det stora grefliga palatset, hvilket då
utgjorde det enda ansenliga hus på Blasieholmen.

Som Ramel hade sagt fanns i sjelfva muren utåt gränden
tvenne stora fönster tillhörande ett lusthus innanför,
på hvars spetsiga tak en bucklig kopparflöjel hängde
på sned och gnisslade för vinden.

Hahne, som icke särdeles intresserade sig, hvarken
för detta eller den omtalade täckvagnen och som följt
med endast för att göra den nyfikne kornetten till
viljes, stannade likgiltigt och såg utåt strömmen,
medan Ramel lutade sig intill
fönsterluckorna, för att mellan de murkna brädernas
springor söka att upptäcka någonting.

Det var emellertid mörkt, och intet ljud der inne
kunde gifva minsta anledning att tro någon lefvande
varelse vara ens i grannskapet af denna öde och
otrefliga gränd, som nederst vid sjön, åt denna
sidan, slutade med de då redan der befintliga gamla
slagtarbodarne.

»Du har sett i syne, förmodar jag, ty ingenting kan
vara mera troligt, än att flädermöss och råttor äro
i ostörd besittning af detta ruckle», sade Hahne
gäspande och blickade upp till de långa krokiga
grenarne af ett par gamla pilar, som sträckte sig
öfver muren och tycktes vara de enda träd hvaraf den
gamla trädgården kunde skryta.

»Tyst, jag hör rullandet af en vagn ... stanna du
här vid hörnet der man måste passera, så går jag fram
till porten för att vänta der; om det är den vagn,
jag förut sett, så håller den stilla i gränden utanför
lusthuset», sade Ramel och aflägsnade sig hastigt.

Det var i Februari och temmeligen mörkt; de få lyktor,
som hufvudstaden bestod sig, voro endast placerade
på Riddarholmen, kring kungshuset, och vid de större
gatorna och här rådde en skymning, som icke gaf hopp
om någon upptäckt af hvad slag som helst.

Hahne ställde sig emellertid helt mekaniskt på den
plats, som hans kamrat anvisat honom, och såg i det
samma en liten klumpig täckvagn -- med ett förfärligt
långt underrede, mellan hvars vidt åtskilda hjul den
runda korgen hängde gungande på tjocka läderremmar --
komma framåt gatan, vända helt långsamt vid hörnet
midt för honom och stanna just på det ställe, som
Ramel sagt.

Betjenten, som hängt bakom någonstädes i de klumpiga
remtygen, likt en matros i tacklaget af ett fartyg,
hoppade ned och öppnade vagnsdörren, sedan han först
sett sig omkring med en så dum och tydlig afsigt, att
observera om man var bemärkt, att han just derigenom
väckte nyfikenhet och undran.

Då han ändtligen öppnat, steg ett fruntimmer ur,
men äfven om icke mörkret hindrat det, skulle hennes
kappa och täta slöja gjort det omöjligt att se en
skymt af hennes växt eller ansigte.

Kärleken har emellertid stundom en obeskriflig
förmåga, en instinkt som ersätter ljuset och låter
oss se äfven med förbundna ögon, och i Hahnes hjerta
kändes en sällsam rörelse vid åsynen af denna mörka
figur, hvars obestämda konturer han knappast kunde
urskilja, men hvars rörelser väckte inom honom ljufva
och älskade minnen, och då nu denna beslöjade qvinna
vände sig om, lemnade något åt den bugande karlen
och med halfhög röst sade: »Glöm icke att gå upp
till generalen när du återkommer», så var han viss om
riktigheten af sin aning och nära att i utbrottet af
sin öfverraskning utropa: Cecilia! ty det var hennes
röst han hade hört.

Förvåningen och smärtan gjorde honom likväl
ett ögonblick obeslutsam och orörlig, och då han
ändtligen, i det samma vagnen rullade bort, skyndade
att följa henne, hade hon redan fått några famnars
försprång.

Han såg henne likväl ännu i halfmörkret följa muren,
men han återhölls af en viss bitter misstanke och
tvekan från att tilltala henne och ämnade endast
helt tyst följa efter, då hon med ens, helt hastigt,
var försvunnen.

Förgäfves skyndade han efter, hon var icke mera
framför honom, han vände tillbaka, han gick åt andra
sidan af den smala gränden, men allt var fåfängt,
hon fanns icke, och likväl hade hon icke varit mer
än åtta eller tio steg framför honom.

Som vanligt, då man förlorat ett tillfälle, syntes
honom detta nu af omätlig vigt; kanhända skulle han
aldrig mer få återse henne, som flytt ifrån honom
utan någon förklaring, som troligen älskade en annan,
men som han i detta ögonblick tillbad med den hopplösa
kärlekens hela häftighet och vanvett.

Medan han envist sökte att, på den plats der han nyss
sett henne, återfinna hennes spår, återkom Ramel och
ropade redan på afstånd:

»Har du haft bättre lycka än jag, Arvid? Jag har icke
sett skymten af någon menniska ... Kanske att vagnen
for förbi?»

»Nej, den stannade här», svarade Hahne tankspridd.

»Stannade den? ...   Nå, hvem satt deri?»

»Ett fruntimmer ... som jag trodde mig igenkänna.»

»Ah, se der ha vi det! ... En kärleksintrig således;
det var just hvad jag trodde, ehuru jag förut aldrig
sett annat än karlar här ... Nåväl, steg hon ur?»

»Ja.»

»Hvart tog hon då vägen, ty genom porten har ingen
passerat.»

»Jag förlorade henne i mörkret ...»

»Hon har gått in i det gamla lusthuset, jag ger mig
hin derpå, ser du att det nu lyser genom springorna.»

»Men då skulle hon väl kunna flyga, muren är mer än
fem alnar hög ...»

»Nå, men hvar såg du henne då?»

»Just här, der muren och planket mötas ...»

»Men här fins ingen port eller ingång, du har
misstagit dig, kanhända hon gick åt ett annat
håll ...»

»Det är möjligt, men just här var det hon försvann
för mina ögon.»

»Nå, hvem var det då? ... någon af hoffruntimmerna,
jag är säker derom ... åh, jag vet hvem jag misstänker ...»

»Då äro dina misstankar ogrundade ... det var Cecilia
Ring.»

»Cecilia! är du säker derpå?»

»Så säker som man kan vara på tio stegs afstånd i
mörkret», svarade Arvid, men inom sig var han lika
säker om hennes dervaro, som om sin egen.

»Vet du att denna förmodan öfverensstämmer också
med min egen tro om hennes flykt ... det var någon
i kungens svit, för hvilken hon fattat tycke och af
hvilken hon låtit bortföra sig ...»

»Nej, omöjligt ... hvem skulle det väl kunnat
vara ... Susanna bedyrade också hennes heder och
oskuld, ehuru hon lofvat henne tystnad i alla andra
afseenden.»

»Då begriper jag ingenting, om icke att
oskulden och hedern blifvit maskerade ända till
oigenkännelighet ... ty, Arvid, jag kan väl nu tillstå
för dig, att jag redan der nere i Skåne hade bevis
på Cecilias brottslighet ...»

»Hvad! Hvad menar du?» utropade Arvid och grep sin
kamrat hårdt i armen, under det en eldsky for öfver
hans bruna kinder.

"Jag vågade icke säga dig sanningen då, af fruktan
för ett opassande uppträde, men du mins ju den der
sällsamma spöknatten?»

»Ah, då du var ute i parken, nåväl?»

»Jag såg då icke endast ett utan tvenne spöken
i månskenet vid sjöstranden; det är sant att de
försvunno på ett oförklarligt sätt, men ...»

»Du igenkände Cecilia?»

»Nej, men jag hittade i gräset ...»

"Någonting som du icke ville visa mig, jag mins det
nog och funderade också deröfver ..."

»Du skall få se det nu, det ligger ännu qvar i min
plånbok.»

De båda unga männen hade nu, under det de talade,
hunnit tillbaka till Blasieholmstorget, der en lykta
satt vid hörnet af Fersiska huset. Ramel stannade,
upptog sin plånbok, som var af siden med många fickor
och kunde hopvikas flere hvarf, och räckte Arvid ett
mörkrödt sidenband, som legat förvaradt deri.

Hahne närmade sig lyktan ännu mer och läste utan
svårighet vid dess sken namnet »Cecilia Ring», som
var broderadt med guldtråd på bandet.

Det var ett sådant, hvarpå fruntimmerna den tiden
nedlade mycken omsorg och lyx och som egentligen
brukades att knyta omkring en hufvudbonad, hvars
rätta namn var »douce-sommeille», men som vanligen
benämdes »dusamell» och som tillhörde »natt-tygen»;
en fullkomligt passande och elegant deshabillé,
hvari Arvid ofta sett Cecilia klädd.

Den unge majoren bet i sina tjocka mustacher, för att
återhålla ett rop af harm och smärta då han igenkände
detta band, som tillhört föremålet för hans ömhet,
slet det i tusen bitar och lät dem flyga för vinden
utåt strömmen.

Ramel, som tyst och med en medlidsam min iakttagit
sin väns rörelse, tog hans arm utan att säga ett ord
och båda fortsatte sin väg utmed stranden fram till
Gustaf Adolfs torg.

*

Den hemlighet, hvilken Ramel inbillade sig att det
gamla lusthuset på Blasieholmen dolde, hade nu för
hans vän blifvit ännu mera intressant än för honom
sjelf.

Cecilias oväntade åsyn gjorde med ens och
otvifvelaktigt henne till hjeltinna i denna hemlighet,
och tusen olika sammanställningar uppfyllde nu den för
öfrigt alls icke romaneske eller fantastiske Arvids
hjerna, under det han vandrade hem till sitt qvarter
i ett värdshus på Nygatan.

Till alla de frågor han, med den bedragna kärlekens
hätskhet, sedan flere månader gjort sig sjelf,
lade han nu dessa: Hvarföre vistades Cecilia i
Stockholm? Hvilken general var det väl hvarom hon
talat med betjenten? Hvarföre tycktes denne frukta
att någon skulle observera den som åkte i vagnen,
och hvart tog slutligen Cecilia vägen, då hon så
hastigt försvann?

På intet af alla dessa spörjsmål kunde han finna
något svar, och nyfikenheten blandade sig nu med
svartsjukan, för att hålla honom vaken hela natten.

Knappt hade dagen inbrutit innan han befann sig
vid det gamla lusthuset, hvars grå luckor med sina
fastrostade skrufvar, sågo lika omöjliga ut som
qvällen förut.

I hela qvarteret fanns intet mera boningshus, än
det ståtliga palatset med sin borggård; och misslynt
vandrade Hahne utanför muren fram och tillbaka, ända
till porten, som var läst och ständigt tycktes vara
det.

Just som han stannat, öfvervägande sättet att inkomma
från andra sidan, hörde han emellertid en nyckel
isättas, porten sköts långsamt upp och en dräng körde
ut derifrån med en häst och en kärra.

Det gick icke fort, och Hahne hade god tid att
derunder bortom bakgården se en stor trädgård
nedanför, der endast ett och annat gammalt krokigt
träd och några buskar utmed muren ännu qvarstodo, och
som nu var helt och hållet vanvårdad och förvandlad
till kålland, efter hvad rotstockarne, som stodo qvar
i den frusna mullen, utvisade.

Midt i denna trädgård fanns en dam, hvars ojemna,
gyttjiga bräddar voro nedrasade och der en klappbänk
och några qvarlemnade trasor syntes vid en vak på
den smutsiga isen.

Hela tomten hade ett ruskigt och ödsligt utseende;
öfverst vid norra delen deraf vidtogo flyglarne till
Fersiska huset och nederst åt gränden låg det gamla
förfallna lusthuset, med en murken trätrappa och
tillstängd dörr, hvilken varit utsirad med några
klumpigt utskurna prydnader på karmen, hvilken nu
var lossnad och till hälften bortfallen.

Detta hus, sedt härifrån, föreföll emellertid helt
annorlunda; det var egentligen endast en tillbyggnad
af trä vid ändan af ett litet stenhus som låg innanför
muren, eller rättare, hvars ena sida utgjordes af
muren och som med sin klumpiga skapnad snarast liknade
ett bisättningskapell på en kyrkogård.

Det hade emellertid tvenne fönster inåt trädgården
och var tydligen bebodt, ehuru ingen utifrån gatan
ens misstänkte dess tillvaro.

Troligtvis hade Ramel rätt; detta undangömda hus var
en förträfflig fristad för hemliga möten, vare sig
att de angingo kärlek eller politik.

Drängen stängde i det samma åter porten. Hahne ville
icke väcka misstankar genom några frågor och återvände
ännu en gång, likt en jagthund som tappat spåret,
till muren der Cecilia försvunnit.

Då han nu, vid fullkomligt dagsljus, undersökte
planket nogare, upptäckte han derpå ett nyckelhål,
och insåg således att der fanns en dörr, hvilken
utgjordes af de tvenne första

bräderna invid muren och icke utmärktes af någonting
annat än detta hål, som han i mörkret om natten icke
kunde se.

Gåtan af hennes försvinnande var således förklarad
på samma gång han var öfvertygad, att hon verkligen
hade någon anledning att dölja sin ankomst, ty
hvarföre hade hon annars begagnat denna väg genom den
mörka trädgården, då alla ingångar, utom det gamla
lusthusets dörr, lågo åt ett annat håll och troligen
så sent på natten voro stängda.

För ögonblicket var ingenting mer att inhämta. Han
aflägsnade sig och ville invänta qvällens skymning
för vidare möjliga upptäckter.

Flere dagar förgingo emellertid. Ramel hade åtföljt
kungen till Gripsholm, och Hahne postade förgäfves
hvarje qväll utanför den intressanta muren; han såg
ingen menniska i den obebodda gränden ned till sjön,
och fruktade att helt och hållet hafva misstagit sig.

En obestämd förhoppning qvarhöll honom likväl
alltjemt och med dröjande steg vandrade han en
afton, väl för femte gången, förbi porten till den
Fersiska bakgården, då en tjenstflicka hastigt kom
ut derifrån, skyndade fram till honom och utropade
med förtretad ton:

»Kommer ni då ändtligen linkandes! ... Ni kunde väl
skynda er en smula, då vi väntat så länge och mästaren
lofvat mig att skicka er strax ... vi komma ju icke
in i sängkammaren på någon fason.»

Den unge nyutnämde majoren kände sig i första
ögonblicket högst förnärmad af det tydliga misstaget,
men ihågkommande den sluskiga drägt, han med afsigt
bar, och mörkret, som nästan helt och hållet dolde
hans ansigte, fann han flickans ord både ursäktliga
och möjligen gynnsamma för hans önskan, att få
någon upplysning om invånarne i det lilla huset i
trädgården.

Han visste emellertid icke hur han bäst skulle begagna
sig af detta misstag, förr än flickan, hastigt
vändande sig om och vinkande honom att följa sig,
fortfor:

»Ni har väl verktyg med er ... för nyckeln är afbruten
och sitter fast i låset?"

»Ja bevars», sade Arvid kort, genast inseende att
det var en smed, man tillkallat och väntat, och i ett
anfall af ungdomlig oförvägenhet beslutande att söka
spela den roll, man så afgjort tilldelade honom, för
att derigenom komma in i det hus, som han föreställde
sig att Cecilia brukade besöka.

»Till hvem är det jag skall gå?» frågade han, då
flickan förde honom snedt öfver gården, längst ned
i hörnet till en dörr, som tydligen ledde just till
det gamla huset, hvilket väckt hans nyfikenhet.

»Till min matmor, fru Philips, vet jag ... Jag sa'
ju det åt mästaren, men jag kan höra att ni glömt
alltsammans i smedjan ...»

Hon gick i det samma in i en förstuga, och vid
eldskenet ifrån en öppen dörr såg Hahne en vattentunna
och en kolkorg stående vid väggen.

Att sticka handen i den sednare och med sina sotiga
fingrar öfversmeta sitt ansigte var ett ögonblicks
verk, och då han nu inträdde i det upplysta köket var
han verkligen oigenkännelig och rätt väl kostymerad
för sin roll.

»Kom med mig! Frun har väntat länge nog ... klockan
är väl tio på qvällen ...» återtog flickan, som gick
förut genom köket, utan att ens kasta en blick på sin
följeslagare, hvilken der inne icke såg någon annan
än en gammal qvinna sysselsatt vid spiseln och som
heller icke lemnade honom någon uppmärksamhet.

Med något klappande hjerta följde Hahne sin
ledsagerska och inkom i ett rum, möbleradt med en
yppighet och prakt, hvarom det gamla husets ruskiga
yttre icke gaf någon föreställning.

Förvirrad och generad af den förhastade pojkaktighet,
som hans svartsjuka och nyfikenhet knappt kunde
ursäkta, satte Arvid sina grofva stöflar med en viss
varsamhet på den
dyrbara mattan och såg sig rädd omkring, liksom han
inkommit i ett fépalats.

»Se här!» sade flickan, som gått före honom genom
rummet och nu stannade vid en stängd dörr. »Skynda
er nu att öppna här, nyckeln kan ni sedan taga med
er hem, för att laga.»

Utan att vänta på svar gick hon tillbaka utåt köket
och lemnade den förmenta smeden ensam.

Villrådig hvad han nu egentligen skulle taga sig till,
lutade Arvid sig ned och låtsade undersöka det skadade
låset, men flickan hade knappt hunnit ur rummet,
innan han hörde fraset af siden och lätta steg som
närmade sig ifrån ett litet kabinett på sidan.

Han reste sig upp, och öfverraskad, förbländad af den
syn, som han hade framför sig, trodde han sig nästan
gäckad af sin egen lifliga önskan och inbillning,
ty Cecilia, den tillbedda, saknade och misstänkta,
stod framför honom.

Han hade fordom funnit henne skön i sin enkla
landtliga drägt der hemma i deras föräldrars hus,
men han fann henne nu strålande som en öfverjordisk
varelse, då han återsåg henne i denna omgifning och
denna förtjusande drägt, lik en furstinna, med det
präktiga bruna håret i fria lockar omkring hennes
hvita axlar.

Hon hade stannat lika öfverraskad som han, ty hon
igenkände honom genast, oaktadt sotet förmörkade hans
hy.

»Arvid! ... Hur och på hvad sätt har du kommit hit?»
utropade hon bestört och med en ton af ogillande och
höghet, som med ens återförde den unge mannen till
minnet af den tvetydiga ställning, hvari de båda
befunno sig.

»Jag kunde kanske med ännu större skäl göra dig
samma fråga, men jag vill först besvara din», sade
han allvarsamt. »Din egen tjenstflicka, efter hvad
jag förmodar, har fört mig hit, hon tog mig för en
handtverkare, som man efterskickat, och jag följde
henne på gyckel, utan att veta hvart», tillade han
torkande med näsduken sotet från sitt ansigte.

»Det misstaget må man förlåta henne, då du visar dig
på gatan i denna skepnad ...»

»Jag är visserligen icke klädd för att uppvakta
en förnäm dam, som du tycks vara, det är sant, men
den här maskeringen skedde helt oöfverlagdt strax
utanför din dörr ... förlåt min obetänksamhet,
hvarmed jag icke kunde föreställa mig att jag kom
för att förolämpa dig åtminstone.»

»Således   ett   vanligt   lättsinne!» inföll Cecilia
föraktligt.

»Cecilia! Hör mig», återtog Arvid, hvars ansigte
ändtligen återfått sin naturliga färg. »Jag vet icke i
hvad förhållande jag återser dig, men jag vet att jag
natt och dag önskat och hoppats på detta återseende,
för att få en förklaring af dig sjelf ... du är skyldig
mig sanning för din egen heders skull och äfven för
den kärlek, som du icke lika lätt kan förjaga ur mitt
hjerta, som du förjagar mig sjelf ifrån dig ... tala,
Cecilia, om jag icke mer äger hoppet att bli din make,
så låt mig åtminstone förblifva din bror; om jag icke
får älska dig som förr, så låt mig åtminstone kunna
rättfärdiga din flykt och behålla aktningen för min
syster ...»

»Du har rätt och jag skall göra det med några
ord ... Hvad säger den Heliga Skrift, skall icke
hustrun öfvergifva fader och moder och blifva när sin
man; tror du att Cecilia skulle kunnat lemna slägt
och hem utan att vara en gift qvinna.»

»Cecilia! Du en annans maka?» utropade Arvid
förkrossad och bestört öfver den enda i sjelfva verket
tillfredsställande förklaring han kunde få, men hvarpå
han likväl icke i sin kärlek och smärta hade tänkt.

»Kom, Arvid, jag vill berätta dig min historia, du
har kanske rättighet att känna den och du skall icke
förråda min hemlighet», återtog hon och vände tillbaka
till det lilla kabinettet hvarifrån hon nyss kommit,
vinkande Arvid att följa sig.

»Var en man, var min bror, som du nyss lofvat»,
tillade hon mildt och räckte den stackars unge mannen
handen, då hon såg den djupa nedslagenhet och rörelse,
som hennes upptäckt verkat och som Hahne icke förmådde
beherrska.

»Sätt dig här bredvid mig och hör den förklaring jag
vill gifva dig, min berättelse är så kort, att den
kanske just derföre skall synas dig obegriplig.»

Arvid for med handen öfver pannan, liksom han ville
förjaga en elak dröm, och sjönk ned i den mjuka
sidenklädda soffan med ett uttryck, som om han icke
hade fullt medvetande af hvad han hörde eller såg
omkring sig.

»Du vet», började Cecilia, fästande sina ögon
med svårmodig ömhet på den stackars styfbroderns
bleka och förvirrade ansigte, »att samma dag du kom
till Bäckaskog, för att invänta kungen, var du på
qvällen hos oss i Fjelkinge och utverkade der af våra
föräldrar tillåtelse för mig att besöka Susanna på
Ifön. Din mening var att vi skulle kunna råkas medan
du var kommenderad vid kungsgården ...»

»Ack, jag såg dig aldrig mer än en enda gång sedan!»
suckade Hahne tyst.

»Det var ditt öde, att sjelf blifva medlet till
upptäckten om det misstag jag begått, då jag lemnat
dig i ett hopp, som jag snart fann att jag aldrig
kunde förverkliga ... förlåt mig detta misstag,
det berodde på min oerfarenhet ... Nåväl, jag for
dagen derpå till Susanna, men vagnen gick sönder
strax utanför Kiaby kyrka och jag gick den öfriga
vägen till fots, vädret var så vackert och jag tänkte
nästan att jag skulle möta dig i parken vid Bäckaskog,
eftersom kungen ännu icke var ditkommen.»

»Jo, han kom helt oförmodadt qvällen förut, åtföljd
endast af sin kammartjenare och några herrar; ingen
skulle veta om hans ankomst, ty under hela resan hade
han roat sig att på detta sätt komma inkognito förr
än man väntat», sade Arvid afbrytande.

»Jag fick också snart veta detta, då jag i parken
mötte en ryttare af din sqvadron, som ledde en vacker
sadlad häst, och på min fråga hvem den tillhörde
svarade, att det var generalmajor Schwerins, hvilken
åtföljde kungen.

»Jag hade icke hunnit många steg derifrån, förrän en
herre, helt enkelt klädd och med en bössa öfver axeln,
kom fram ur buskarne, lemnade geväret åt soldaten
och kastade sig sjelf upp på hästen.

»En minut derefter red han förbi mig, betraktade mig
mycket noga och helsade artigt. Jag fortsatte min
väg, men jag hade knappt förlorat honom ur sigte,
förrän jag ser honom komma tillbaka gående, troligen
hade han lemnat hästen åt någon tjenare som han mött,
och då jag nu åter sammanträffade med honom, började
han ett samtal, som icke slutade förrän vid båten
som öfverförde mig till ön.

»Detta var vår första korta bekantskap, men den var
tillräcklig att visa mig, att jag aldrig förr haft
aning om kärleken och helt och hållet misstagit mig
derom. Först då den främmande lemnat mig, då jag icke
mera såg hans ansigte eller hörde hans röst insåg
jag min skuld emot dig ... du var mig kär, men den
främmande förnäma herrn, som jag aldrig mera trodde
mig få återse, fyllde hela qvällen och natten mina
tankar och drömmar ...

»Ack! hvad skall jag säga dig? Jag vet att du klandrar
mig, att jag kanske icke handlade rätt då jag ännu
en gång sökte träffa den, hvars bild ständigt stod
för mina ögon ... äfven han hade tänkt på mig, han
trodde att jag icke visste hvem han var, men då jag
berättade honom att soldaten, som förde hans häst,
sagt mig hans namn, innan jag ännu sett honom, bad han
mig nämna detta namn, och då jag småleende uttalade
namnet Philip Bogislaus Schwerin, hvilket i mina öron
ljöd som den vackraste musik, såg han först mycket
bestört ut, men skrattade sedan hjertligt och sade:
'Nåväl, då lönar det icke längre mödan att söka dölja
det för er.'»

»Men, i himlens namn, Cecilia, hur är det möjligt
att ...»

»Tyst, Arvid, jag vet hvad du vill säga ... jag
handlade icke försigtigt, jag vet det, men om
jag tillstår min kärlek, ger jag dig likväl icke
rättighet att tvifla på min stolthet och heder ... vi
sågo hvarandra ofta, den gamle fiskaren på Ifön hade
upptäckt för oss den hemliga gången under sjön till
Bäckaskog, hvarom man alltid talat, och Philip smög
sig utr förklädd till biskop Andreas' vålnad, på
hvilken folket tror ...»

»Ah! det var då honom jag förföljde ända in till
kungens rum?» sade Arvid, ännu en gång afbrytande
Cecilias berättelse.

»Ja, jag vet hvilken fara han lopp den natten,
ty dörren till gången, hvarigenom han brukade gå,
hade blifvit stängd, och han måste passera det rum,
som vakthafvande officern och drabanten bebodde ...»

»Cecilia!»

»Låt mig sluta, Arvid, jag har ingenting mer att
tillägga, än att jag slutligen lyssnade till Philips
böner och min egen kärlek och biföll en hemlig
vigsel ... jag insåg nog att han aldrig offentligen
kunde erkänna den fattiga Cecilia för sin maka,
men hellre än att skiljas ifrån honom för alltid,
valde jag att blifva hans hustru i hemlighet ...»

»Och du anser dig nu vara det?»

»Din egen syster Susanna och den gamle fiskaren voro
vittnen till vår vigsel, ehuru Philip, af fruktan för
upptäckt, bad mig tillåta, att han under ceremonien
bar en mask för ansigtet ... de känna således min mans
namn, men de hafva icke sett honom.»

»En sällsam försigtighet i sanning! ... Åh det är
nedrigt! det är djefvulens konster! ... Cecilia, arma,
bedragna qvinna, du kan icke vara denne mans hustru!»
utropade Arvid utom sig, och sprang upp ifrån soffan.

»Hvad menar du?»  sade Cecilia bleknande.

»Jag menar att generalmajoren, friherre Philip
Bogislaus Schwerin redan varit gift i tio år och att
hans hustru ännu lefver ...»

»Arvid, betänk hvad du säger, det kan icke vara
möjligt.»

»Det är lika sant, som att jag här står lefvande
framför dig, beredd att på förrädaren hämnas din skymf
och förnedring ... Ah! jag begriper nu den motvilja
jag haft för denne man, menedaren och qvinnoröfvaren ...»

»Tyst, Arvid!» afbröt Cecilia med fast stämma och
lågande ögon, »jag tror dig icke ännu ... Philip,
som älskar mig ännu så högt, han kunde icke så bedraga
mig ... men om det vore sant, då ... då må du hämnas
din syster ...»

»Om du verkligen är vigd vid den man jag nämt, och
det var just honom jag såg i kungens rum om natten,
så är ditt giftermål och ringen, du der bär på din
hand, icke mera värdt än stoftet under dina fötter
och ingenting är mera obegripligt, än att du icke
länge sedan fått veta detta, här i Stockholm, der
hans hustru vistas.»

»Jag känner ingen menniska här, och jag går aldrig
ut ... blott någon gång skickar han en vagn för att
låta mig åka ... allt sedan vår första bekantskap
i Skåne har han besvurit mig att lefva blott för
honom och aldrig visa mig ens för någon ... han är
svartsjuk, jag vet det, han fruktade ständigt der
nere vid Bäckaskog, att någon annan af kungens följe
skulle få se eller tala vid mig.»

»Det är naturligt, du skulle då kunnat få höra hans
giftermål ...»

»Ännu en gång, Arvid ... Jag tror dig icke, här är
ett missförstånd», sade Cecilia stolt och kallt.

»Gifve Gud att så vore ... men här fins ingen mer i
Stockholm med detta namn ... när såg du honom sist?»

»Det är trenne dagar sedan, han har följt kungen till
Gripsholm.»

»Så är det ... det är intet tvifvel, jag skall
emellertid ha visshet härom och du skall blifva
hämnad, jag svär det vid Gud.»

Bullret af en dörr, som öppnades, och den återkommande
pigan, som nu medförde den rätta smeden och utbredde
sig i vidlyftiga frågor och utrop af förundran,
afbröt Arvid, som stigit upp och nu villrådig såg på
Cecilia.

»Gå denna väg ut, jag skall förklara misstaget»,
sade hon sakta och öppnade en dörr utåt förstugan.

(Slutet följer.)



Krigsmarsch

ur

sorgspelet Richard III.

August Söderman.

(bara musik)


(bara musik)




Om håret.

II.

De flesta akuta hårsjukdomar begynna med att
håraffallet på ett förvånande sätt dagligen ökar
sig. Detta är nu något så i ögonen fallande, att de
flesta personer känna sig behöfva för denna åkomma
anlita läkare.

Annorlunda förhåller det sig med de kroniska
hårsjukdomarne. De begynna icke med ökadt håraffall,
utan dermed, att de nya håren blifva allt kortare,
slutligen äfven tunnare. På detta sätt förstöres håret
så småningom, men skadan märkes först efter lång tid
-- kanhända fyra eller fem år. Den då sökta hjelpen
kommer i de flesta fall för sent.

Hos unga personer bortfalla vanligen enskilta,
temmeligen långt från hvarandra stående hår,
hvarigenom en allmän hårets gleshet uppkommer. Hos
äldre bortgå i allmänhet de på hjessans höjd och
bredvid hvarandra sittande håren, så att »månsken»
uppstår.

Är man rädd om sitt hår och dessutom besitter ett
godt tålamod, kan man öfvertyga sig, huruvida man
lider af någon sjukdom i håret eller ej: man samlar
under trenne dagar allt det hår, man kammar af sig,
och -- om man har långt hår -- de, hvilka äro öfver sex
tum. Utgöra då de kortare håren en tredjedel eller
mera af allt det affallna, är håret sjukt. Personer
med kort hår skola skilja från hvarandra de, hvilka
äro klufna i spetsen, och de, hvilka äro hela. På
ett friskt hufvud få de sistnämda endast utgöra en
fjerdedel.

De verkliga orsakerna till hårets affall och
grånande kunna vara mångfaldiga, såsom sjukdom
i hufvudhuden, bleksot, långvariga tarmlidanden,
stark själsansträngning, sorg, m. m. Emedan efter
svårare sjukdomar håraffall, d. v. s. en sjukdom i
håret ofta inställer sig, tog man fordom för afgjordt
att hårbrist tydde på svaghet och tvärtom. Härvid
glömde man dock, att ett stort antal starka, friska
menniskor, hvilka lefde ett fullkomligt sundt lif,
tidigt förlorade sitt hår.

Utgående från denna sistnämda åsigt, använder mången
ännu i dag »stärkande medel», såsom sprit, eau de
cologne, ricinolja, m. m. Alla dessa saker äro dock
skadliga. Den
sjuka huden kan ej botas af eller fördraga s. k.
»hårmedel».

Se här några råd, huru man på ett klokt sätt kan vårda
sitt och andras hår! Man måste börja dermed redan
hos barnet. Uppstå hos späda barn utslag i hufvudet,
så måste detta ju förr dess hellre af läkare botas,
emedan i annat fall hårväxten kan helt och hållet
förstöras. Äfven bör stor varsamhet iakttagas vid
kamning. Går man dervid brådskande och häftigt till
väga, så afslites en massa hår. Att qvinnor fläta
sitt långa hår är onekligen det lämpligaste. Allt
starkt borstande af håret måste undvikas, på sin höjd
kan man ett par gånger helt lätt öfverfara det med
hårborste.

Nu varande moder bannlysa bruket af hårolja, emedan
håret hos såväl herrar som damer skall, så mycket
som möjligt är, uppburras. Detta behandlingssätt
fördrages endast af ett särdeles starkt hår; det
svagare behöfver väl att smörjas med något fett,
vare sig i form af olja eller pomada. Båda måste dock
vara fullkomligt rena, d. v. s. utan inblandning af
skadliga färgämnen, välluktande oljor ejler andra
retande beståndsdelar. Af båda dessa medel bör man för
hvarje gång köpa endast en ringa mängd, emedan de lätt
härskna och i detta tillstånd äro skadliga för håret.

Många menniskor hafva så ringa svettafsöndring från
hufvudet och så obetydlig mjellbildning på det samma,
att de kunna hålla håret rent endast genom daglig
kamning. Hjelper deremot ej denna, måste man en
gång i månaden -- ej mera -- tvätta sig med ljumt 
tvålvatten. Strax efter hvarje tvättning måste man taga
sig till vara att utsätta hufvudet för kyla, samt så
snart det torkat -- fruntimmer böra för att påskynda
torkningen gå med det samma utslaget -- väl olja det.

Såsom skadligt för håret må här till sist anmärkas:
för tung hufvudbetäckning, trångt sittande hattar
och mössor samt dusch på hufvudet.

Detta är, efter den tyske läkarens åsigter, hvad man
har att iakttaga för att om möjligt bevara ett rikt
och vackert hår.

R.



Logogryf.

Jag mången fattig man gjort rik;
Jag bonden lärt att så och skörda; 
Jag styr en statsmans politik; 
Jag lär dig makt och välde vörda. 
Som trogen skildtvakt får jag stå 
Vid hvarje lagkarls protokoller 
Och jag kan låta "yxan gå". 
När någon annan skaftet håller. 
Jag stiftat månget godt parti;
Jag håller känslorna i tygel 
Och jag kan hålla ryggen fri 
På den, som eljest bort få prygel. 
Den lille kan jag göra stor, 
(Förstås att jag figurligt talar) 
Och den uti hvars hus jag bor 
Till dårskap aldrig skatt betalar. 
Jag lär dig vara på din vakt, 
Och aldrig riktigt hårdt på sinnet 
Du hvardagslifvets sorger lagt, 
Om blott du rätt haft mig i minnet. 
Fast mot mig sjelf i strid det står, 
Att eget pris till torget föra, 
Som undantag det gälla får, 
Att jag dig här det låtit höra. 
Jag vidare i texten går: 
Af runor sju jag gåtor ställer 
Och genom mig du lätt förmår
Att gissa hvarom frågan gäller. 
Säg mig: den lilles paletå, 
I fordna dar, nu mer ur modet;
Hvad du hos katten frukta må;
Hvad stundom du kan bli i blodet;
Och hvad du då kan slunga ut,
Till hemsk prospekt för den det gäller;
En vigtig egenskap hos lut,
Då Lena den på byken häller;
En gifven form för vår planet;
En "talare" å andras vägnar;
Och hvad den är, som allting vet;
Ett djur, som, om du vård det egnar.
En ovärderlig skatt dig ger;
Ett dryckeskar; en bild af styrka;
Hvad modern gerna barnet ser;
Hvad som på ödmjukhet plär yrka;
Det hvaråt barnet fröjdas mest;
Bland gudar i den gamla sagan
En listig fyr, en elak best,
Hvars ondska icke undslapp agan;
Hvad du kan få af trä, af sten,
Till nyttigt bruk, fast det kan svärta;
Ett skogens djur på snabba ben;
Ett uttryck för din fröjd, din smärta;
Hvad sällan jordisk lycka är;
Ett namn för den, som alltid skämtar,
Men dock den vise visdom lär;
Hvad utifrån till dryck man hämtar,
Att njuta af i vänners lag;
Reservoir i rökarns pipa; --
Men nu jag slutar för i dag,
Att du är trött kan jag begripa.

Th.



Uttydningar.

Lösning af Logogryfen i föreg. häfte, sid. 96:
Sverige, hvaraf fås: vis, is, vresig, ge, se, ser,
rese, gris, Eger, seger, erg, evig, res, er, seg, ris. 

Lösning af Charaden i föregående häfte, sid. 96: Omöjligt.




Svarte Sven.

Berättelse från Gustaf Wasas vistande i Dalarne af C. Georg Starbäck.

1. 

På blomstergrön äng.

Det var en qväll strax efter midsommaren år 1520,
detta år som redan medfört så oersättliga förluster
för Sveriges rike, och då man kunde se den högsta
fosterlandskärlek vid sidan af det nesligaste
förräderi. Den ädle och älskade Sten Sture
hade fallit, hans enka, fru Kristina Nilsdotter
(Gyllenstjerna), satt i Stockholm, ensam med de
oförskräckte borgrarne derstädes, men det oaktadt
fullt och fast besluten att våga det yttersta för
stadens försvar, tills rikets herrar och män kunde
blifva ense om valet af en riksföreståndare.

Ensam, säga vi, -- men hela Sveriges allmoge
var villig att resa sig och draga ut till
försvar för land och hem. Det fattades blott en
anförare. Långfredags-slaget vid Upsala, som började
så lyckligt och redan var en seger, då det med ens
förbyttes till ett nederlag, hade å ena sidan visat
hvad denna allmoge förmådde uträtta, men å den andra
äfven att en man saknades, som kunde föra folket an.

Engelbrekts och Sturarnes anda fanns, men de sjelfva
voro borta, och ingen hade ännu på sommaren visat sig
äga vilja och kraft att träda i deras ställe. Tvärtom
lät det öfverallt i riket förljuda sig att herrarne
drogo ens med konung Christian, som redan låg
framför Stockholm med sin flotta. Sjelfva den gamle
Sturevännen, den fordom så käcke och manhaftige samt
till följd deraf älskade Hemming Gad, var med konung
Christian på flottan och hade nu på gamla dagar
blifvit dansk till sinne och tal.

Allt detta bidrog att göra folket nedtryckt. Modet
stals liksom bort ur barmen, man kunde ej säga huru
eller af hvem, -- men det var så, och i stället kom,
om icke likgiltighet, så åtminstone en overksamhet,
en rådlöshet, hvilken snart kunde öfvergå till verklig
likgiltighet för fosterlandet, så till vida som man
lät saken hafva sin gång och började försona sig med
sitt öde att plöja sin teg och äta sitt bröd fastän
Dannebrogen skulle komma att svaja på Tre kronor och
Sveriges konung icke talade Sveriges tungomål.

Såsom naturligt var, visade sig yttringarne af folkets
sinnesstämning olika i olika delar af landet. I
de södra gränslandskapen, der man lidit mest, var
man mest böjd att gifva vika för nödvändigheten; ju
längre man deremot kom norr ut, desto mindre bågnade
man under motgångens tyngd, tills man i Dalarne --
detta den svenska sjelfständighetens stamland --
fann   bonden   lika färdig att offra lif och blod
för sin heliga sak nu som fordom.

Man lyssnade med ifver till berättelserna från
Stockholm och fru Kristina, och man frågade sig med
oro, hvarföre ingen kom och gjorde allvar af landets
befrielse.

Men ingen sådan hördes af. Det såg ut, som om allt
varit på god väg att få en gynnsam lösning der
borta på andra sidan elfven och långheden, utan
att vidare ett spjut behöfde lyftas eller en dalpil
afskjutas. Der fingo de hänga på väggen och rosta af
gammalt blod. Kanske skulle den dag snart randas, då
de åter skulle glänsa mot solen, såsom på Brunkeberg
i gamle herr Stens dagar, eller nu sednast vid Upsala
och Westerås.

Ovissheten om hvad som verkligen skedde i afseende
på rikets försvar och hoppet att hvad som skedde
dock var till rikets väl voro de omständigheter,
som i dessa aflägsna bygder så småningom beredde
vägen för samma overksamhet, som redan inträdt längre
söder ut i riket, der herrarne voro mäktigare och
inflytelserikare än här uppe mellan fjällen och
skogarne. Här uppe fanns ännu hopp och längtan att
den fosterländska saken skulle segra, men icke heller
mer. Det var, som när vintern kommer med frost och
snö. Ängar och dalar klädas i hvitt och ligga liflösa,
medan ännu elfven brusar mellan drifvorna. Men elfven
ensam förmår intet, och tilltager kölden, så lägger
sig istäcket äfven öfver honom.

Nu var solen viken från Sveriges folk, och äfven
dalkarlens sinne började, icke bågna, men hårdna till
under det oblida ödet.

»När allt kommer omkring», sade gamle Elf från Mora
kyrkoby och strök med handen öfver sitt silfverskägg,
»så lärer väl dock den unge jute-kungen lärt sig
något mera, än far och farfar, hvilka hade att göra
med gamle herr Sten och herr Svante, -- Gud gifve dem
himmelrikets ro!»

»Och hvad?» sporde hans granne, som länge sutit tyst
och hört på.

»Att den, som vill vara herre i Sverige, måste akta
Sveriges lag och gamla goda sedvänjor!»

Grannen vid hans sida, som var Tomt-Mats från
Utmelands by, skakade misstroget på hufvudet.

»Så säger Rasmus ock, som nu i många år bott hos
oss i Mora!» tillade då Elf.

»Kan dock vara jute till själ och sinne, som han är
det till namnet!» menade Tomt-Mats.

»Men Rasmus jute tjenade herr Sten, -- Gud lemne honom
sin frid! Rasmus tjenade herr Sten i tro och ära!»
invände Elf allvarsamt.

»Och många gjorde väl det, som nu hära jute-kappor
öfver båda axlarne. Jag tänker de äro lätt räknade,
som nu vilja fullfölja herr Stens verk ... eller
hvarföre dröja de? Äro vi icke de samma som
fordom? Och hafva icke bönderna i Westmanland, i
Nerike och i Östergötland visat prof på sitt sinnelag,
efter som talet derom går? Hvarföre dröja de då,
om de finnas, hvilka kunna hjelpa oss ur nöden?»

Sedan Tomt-Mats yttrat detta, tystnade han, och Elf
strök sig öfver sitt skägg, medan hans höga panna
lade sig i djupa veck.

De stodo vid stranden af sjön, som utbredde sin
blanka spegel i sommarqvällen, och luften var så
hög och ren. Hörde väl den allsmäktige der uppe de
tunga suckar, som gingo ur männens hjertan, när de
besinnade, huru det nu stod till i det land, som
de älskade så högt, och som de värjt i oräkneliga
strider under dessa män, hvilka nu sofvo den eviga
sömnen? Hvad betyder väl tanken i mannens själ, när
den icke kan taga form i ord, och om den kan det, icke
höres af någon, utan är som om den icke vore uttalad,
en skuggas tal till skuggor? Men tanken kan utan ord
taga form i handling. Tanken är som perlan i hafvet
eller som malmådern i våra berg. Mången främmande
seglare plöjer hafvets vågor och främmande träd kunna
grönska på berget, men när mannen kommer, som vet,
hvar skatten är att söka, så hämtar han perlan eller
bryter han berget, och den dolda rikedomen kommer i
dagen och flyter fram under besvärjarens händer i en
fullhet, som ingen anat.

Sådan rikedom fanns i Sveriges bygder. Ära och tro och
kärlek till fadrens bud låg gullrent i bondens bröst,
men han talade icke mycket derom, och hans röst blef
icke hörd, medan de som nu hade makten voro i färd med
att svepa Sveriges rike i den danske konungens duk.

Men under tiden började fagert snack spridas ut från
danskvännerna, att konung Christian var den mildaste
herre, som icke ville annat än Sveriges väl, och
derpå trodde herrarne, derpå började ock allmogen
så småningom att tro. Ännu var talet ett annat bland
allmogen här uppe i Dalarne, men några månader till,
och man skulle äfven här fatta andra tankar, eller
i misstro sluta munnen till om hvad som verkligen
bodde i hjertat.

En liten båt syntes längst bort på sjön. Han flög
som en and öfver den blanka vattenytan, närmande sig
Moralandet.

Elf satte handen för ögonen, för att bättre kunna
se hvem mannen var, hvilken hade så brådt. Tomt-Mats
såg först hvem det var.

»Det är Svarte Sven!» sade han.

»Svarte Sven?»

»Ja, är det så, Elf!»

»Hvad månde han så vilja i vår bygd?» yttrade Elf, men
mera för sig sjelf, än emedan han derpå önskade svar.

»Hm!» genmälde Mats, »jag menar, att det just är här,
som han har sitt stamhåll.»

Elf sade intet, men ett drag af hjertesorg lade sig
öfver hans manliga anlete, och han vände sig om för
att vandra hemåt byn.

Men när de hade gått en stund, så kastade Mats blicken
tillbaka öfver sjön. Båten lade just då i land,
och en reslig bonddräng skyndade uppåt skogen.

»Der menar jag, att juten hafver godan vän!» sade
han derpå och stötte sin staf i marken, så att det
gnistrade omkring jernskon.

»Jutevän!» mumlade Elf.

»Ja, jutevän», återtog Mats, »Guds död, Elf, jag
menar du den gången tog ett hökägg i ditt bo.»

Elf svarade intet, han blott påskyndade sina steg. Men
Mats tillade helt lugnt:

»Se till, Elf, att han icke gör dig skada för gagn,
sedan du nu visat honom bort ifrån dig.»

Hvad Elf än tänkte om saken, så förblef han tyst,
och så skildes de båda männen åt för den qvällen.

Men ifrån skogen hördes vall-luren, och tonerna hördes
vida omkring mellan bergen. Der satt Elfs dotter,
den sköna Kari.

Korna betade i skogen, skällkon var helt nära,
och Kari satt som en drottning i sitt hof, fast hon
blott hade himlen till tak och de höga furorna till
drabanter och uppvaktande hofherrar. Nedanför henne
på sluttningen af berget lekte hennes lilla syster
bland blommorna, och hennes muntra skratt hördes så
klingande i den lätta och rena luften.

Öfverst från klippan, der Kari satt, hade man den
herrligaste utsigt öfver skogar och fält, och längst
bort låg Siljan och blänkte i qvällsolen som en ring
af guld kring den sköna nejden, hvarur den hvita
kyrkan med sin tornspira skymtade fram som en stilla
bön, en helgontanke riktad ur jordens grus mot Guds
himmel. Klippan sprang fram ur skogen och liknade på
afstånd ett utbygdt loft, som hängde fritt öfver ängen
der nedan. Man kunde endast på en omväg genom skogen
komma dit upp. Dock belönades man rikt för mödan,
när man väl kommit dit. Man sväfvade liksom ensam
med sina tankar mellan himmel och jord.

Mindre sällspordt än man skulle tro påträffar man
denna känsla för naturens skönheter hos det hårda
arbetets barn. Sjelfva dessa vall-låtar, som man
får höra ur skogens dunkla djup, hvad äro de väl i
all sin enkelhet annat än ett uttryck för hjertats
längtan att höja sig upp ur gruset, ur skiftningarna
mellan mörker och ljus, till ljusets och skönhetens
eviga hemland. Det ligger liksom i sjelfva tonerna
ett hjerta som lider, längtar och hoppas.

Men de tillhöra skogen, de måste ljuda under himlens
hvalf, -- i den stora salen skulle de lika litet
passa, som vår tids musikinstrument skulle passa i
skogen. Vall-låten är folkvisans syster, men mycket
mera skygg. Den sednare har, såsom skalden sjunger,
låtit föra sig in i den granna salen, som prunkar af
storheter och grannlåter utan tal. Väl är hon darrande
och blyg och det ursprungliga friska, det egendomliga
i folkets hela skaplynne blickar ur hennes undrande
ögon, men hon sjunger dock, och alla lyssna till
tonerna fjerran ifrån. Ack, det ligger dock i dem
ett minne, ett barndomsminne af helsa och kraft, af
hopp och tro, -- af samma längtan till ett bättre, som
systern endast låter höra bland skogarne och fjällen.

Sprungen ut ur folkets hjerta klinga de ännu lika
ungdomsfriskt som för tusende år, komma mot oss som
barn af evig ungdom och hviska till oss med barnets
fromma tillförsigt, att vi dock icke i verldens
hvimmel måtte glömma det gemensamma modershemmet,
detta gamla, goda, svenska, våra fäders land, som i
all sin fattigdom dock mäktat uträtta så mycket stort
i verlden. Hvad kunna vi väl på det hela taget med
all vår höga bildning, med alla våra från främlingen
lånade nya behof, -- hvad kunna vi väl uträtta, som går
upp mot den enkla storhet, hvilken utmärker de gångna
tidernas män och qvinnor i all deras sträfva enfald.

Folkvisan i och för sig skiftar så väl i afseende
på uppkomst som förekomst efter de bygder, der hon
sjunges. Så finner man mera sällan den egentliga
riddarvisan i de bygder, der riddarlifvet var mera
okändt, och tvärtom. Men tusende och åter tusende
hafva sjungit dessa visor, njutit dervid, kännt tröst
i sorgen och lugn i stormen. Och ännu sjungas de,
och menniskohjertat tilltalas af dem lika, det må
klappa under siden eller vadmal.

Äfven Kari sjöng, der hon satt ensam, liksom sväfvande
mellan himmel och jord.

Jag föddes hit till verlden 
långt bort i mörkan skog;
jag finner ingen trogen vän, 
allt se'n jag miste mor. 
Det var den bästa vän, som verlden gaf mig.

Och en suck höjde hennes barm, och det klara ögat
skymdes af tårar, men munnen log, medan hon lutade
sig tillbaka mot klippväggen och fortfor:

Och kunde jag mig fara 
allt öfver hafvet blå, 
fäll' skulle jag finna vännen min, 
om än han lefva må. 
Det var den bästa vän, som verlden gaf mig.

Ett hjertslitande skri hördes från ängen på
bergssluttningen.

Kari flög upp ur sina drömmar och lutade sig fram
öfver klippranden, men den syn, som här mötte hennes
ögon, kom henne att blekna af fasa, och hon stod för
ett ögonblick, som om hon plötsligt blifvit förbytt
till sten.

Hon   såg   en   björn,   rest på bakfötterna, nalkas
barnet.

Det var ett ögonblick af sådan själsspänning, att
hvarje försök att med ord beskrifva, hvad som föregick
i hjertat, vore omöjlig och blefve matt. Hon och den
lilla voro Elfs enda barn, sedan hans son blef borta
i det förfärliga Långfredagsslaget, och han hade i
synnerhet Lill-Anna kär, efter hon mer än den äldre
systern trängde till hans vård. Och nu skulle denna
glädjeblomma ryckas undan honom!

Sådan var den första rediga tanke, som sprang fram
för Kari. Men hon hade den knappast klar för sig,
förr än taflan förändrades framför hennes ögon. Der
funnos flera än hon som vandrade i skogen denna qväll,
och barnets skri hade framlockat den, som hon väl
minst af alla väntat.

Hon såg en skulderbred man störta fram med yxan i
högsta hugg. Lill-Anna var åtminstone för ögonblicket
räddad, men nu uppstod en strid på lif och död mellan
björnen och den djerfve skogsvandraren, -- en strid
som varit värd att skåda. Den varade en kort stund,
så låg den väldige fienden död i sitt blod framför
sin besegrares fötter. Men äfven han blödde. Halfva
ansigtet tycktes vara en enda blodmassa.

Utan att akta derpå skyndade han fram till Lill-Anna,
som af förskräckelse ej ens tänkt på att springa sin
väg. Och han tog barnet på sin arm och aflägsnade sig,
tydligen i riktning mot byn, dit stigen slingrade sig fram
öfver ängen genom den angränsande skogen.

Kari stod och såg efter honom, tills han försvann
under trädens skugga, och det såg ut, som om den
sista synen inneburit för henne lika mycken fasa,
som den första. Så helt och hållet förlamad stod
hon der i andlös förbidan lyssnande efter ljudet af
de kraftiga stegen långt efter sedan de icke mera
kunde förnimmas. Men liksom hade hon lika plötsligt
fattats af tanken, att hon gjort sig skyldig till
en försummelse, som hon ville godtgöra, ryckte hon
sig beslutsamt upp ur sina tankar och vände sig om
för att stiga ned och skynda efter den bortgående.

Då hörde hon en häftig ordvexling, som förmådde
henne att ännu dröja qvar. Ljudet kom från skogen,
der mannen med Lill-Anna försvunnit, och det varade
icke länge, så såg hon på andra sidan skogen tvenne
af sin faders drängar skynda bort med Lill-Anna.

Men räddaren såg hon icke vidare.

När hon sjelf kom hem om qvällen, fick hon höra huru
det förhöll sig. Den ena drängen talade om det för
henne.

»Det var en Guds nåd och vår frus tillika», sade han,
»ty han vill endast förderf öfver Elfvens hus!»

»Svarte Sven?» sporde Kari.

»Ja, Svarte Sven», återtog drängen. »Han var på väg
till bys, sade han ... ja, den byn känna vi. Det
bar raka vägen till skogs, der Svarte Sven har sitt
tillhåll bland stigmän och missdådare ...»

»Och hvarföre tror du det ...?» frågade Kari.

Men Jerker, drängen, blef halft vred öfver frågan.

»Hvarföre ...? Och det spörjer du, Kari, som är
Elfvens egen dotter ... Dock vet du så väl som jag
och alla, att sedan Elf visade Svarte Sven bort med
skam och nesa ur sin stuga, så är af honom intet annat
än ondt att vänta för Elfven och hela hans hus».

»Men hvad ondt ville han då nu?» frågade den
ohjelpliga Kari.

»Draga till skogs med Lill-Anna!»
blef den vredgade Jerkers svar.

(Forts.)



Vårbäcken.

Från skogarnes gråsprängda klippor
Jag leder min våg,
Och hän går mitt tåg
Bland ängarnes blomstrande sippor.

Så gladt går jag fram på min  bana,
Och solen, så mild,
Ses spegla sin bild
I vågen af urgammal vana.

Den betande hjorden jag skänker 
Sin dryck af min våg,
Och under mitt tåg
Jag skum på små blommorna stänker.

I djupet kristallsalen glimmar,
Der Necken en gång
Sin ensliga sång
Uppstämde i vårqvällens timmar.

Än klingar den gyllene strängen
Ur böljorna blå,
När elfvorna gå
I ringdans på daggiga ängen.

Som menniskoanden jag ilar
Mot obekant verld,
Så snabb på min färd,
I verldshafvets famn först jag hvilar.

Klippans son.



Påfågeln.

Hönsfåglarne äro verkliga verldsborgare, de träffas
öfverallt i de mellan vändkretsarne belägna länderna,
från Afrikas sandöknar, der strutsen ilar fram med
vindens snabbhet, till nordens fjälltrakter, der
snöripan löper omkring på de hårda drifvorna. Ingen
fågelgrupp räknar så många arter, skilda till vanor
och utseende. Ett stort antal af dessa arter utmärker
sig genom den mest slösaktiga färgprakt, såsom
t. ex. fasanerna, perlhönsen, för att icke tala om vår
gamla prydliga hustupp, som icke gifver många af sitt
slägte efter, vare sig i drägt eller nobla later.

Men påfåglarne äro ändock högsta hönsen, der det blir
fråga om en täflan om skönhetens pris. Också hafva
de sedan urminnes tider varit beundrade, till och
med dyrkade, dels för sina fjädrar, dels för sitt
ypperliga kött.

De romerska magnaterna plägade bjuda sina gäster
på stufvade påfågeltungor, hvilket icke var någon
hvardagsmat, då ett par påfåglar betaltes med summor
af sex- till sjuhundra riksdaler i vårt mynt. Men att
det icke blott var gourmanderna som skänkte påfågeln
sin uppmärksamhet kan man se deraf, att fågeln var
helgad såsom attribut åt Juno, den 
verldsherrskande gudens gemål, såsom man finner af mynt och
skulpturarbeten från denna tid, der gudinnan alltid
afbildas med en påfågel vid sidan.

Det vigtigaste kännetecknet för denna fågelart utgöres
af de utomordentligt utvecklade stjerttäckfjädrarne;
för öfrigt äro påfåglarne större än de flesta
hönsfåglar, kraftigt byggda, med temmeligen lång
hals, litet hufvud och korta vingar. Hufvud,
hals och bröst äro vanligen praktfullt purpurblå,
stundom smaragdgröna med skiftande guldskimmer,
ryggen djupgrön med kopparfärgade ränder eller
teckningar i form af en mussla. De egentliga
ving- och stjertfjädrarne äro ljust nötbruna, men
täckfjädrarne, som börja nästan vid halsen, äro gröna,
guldglänsande och praktfullt tecknade med ringar eller
ögon. Alla resande, som sett påfågeln i hans vilda
tillstånd, äro enstämmiga i sin beundran öfver hans
skönhet och försäkra, att den som endast sett tama
fåglar icke kan derom göra sig en föreställning. Om
hösten fäller tuppen sin prydliga stjert; då blir
han modstulen och drager sig ur sällskapslifvet,
ett rof för sorgliga betraktelser öfver all tings
fåfänglighet. Men om våren växa fjädrarne tillbaka i
sin utomordentliga skönhet, och då kan han å nyo gå
ut för att täfla om de huldas ynnest.

Ingenting är hos påfågeln mera anmärkningsvärdt
än hans högfärd och behagsjuka. Liksom vissa
vackra fruntimmer, lefver han endast för att
kokettera. Om han ser sig observerad, beundrad,
vaknar genast fåfängan i hans hufvud, och han börjar
kråma sig. Vingarne lösas och släpa ned på marken,
stjerten bredes ut i en majestätisk ring och skakas af
konvulsiviska rörelser, han vänder sig åt alla sidor
för att visa sina fjädrar i den fördelaktigaste dager,
hans öga är fullt af egenkärlek och hvarje rörelse
af hufvudet tyckes säga: »Är jag icke vacker?»

»Stolt som en påfågel» har derföre blifvit ett allmänt
ordspråk.

Påfågeln är emellertid icke så dum som han är
högfärdig, ehuru dessa egenskaper vanligen bruka
följas åt. Han är tvärtom full af förstånd, men af
elakhet derjemte -- 

Angelus est pennis, pede latro,
voce gehennus.

Hvilket vi kunna öfversätta med, att påfågeln
har engelns vingar, tjufvens fötter och demonens
stämma. Hvad fötterna angår, så hafva parkvaktare
och trädgårdsdrängar ett otroligt besvär till följe
af de skador som fågeln gör. I de delar af Ceylon,
som sällan besökas af européer, och der påfåglarne
äro mycket talrika, är det omöjligt att sofva om
nätterna för deras ihärdiga starka skrik.

Påfågeln.

Påfåglarnes egentliga hemland är Ostindien, med
Ceylon och Sundaöarne. Vanligtvis uppehålla de sig
i skogssnår eller dschungler, omgifna af öppen mark,
men i Sydindien gå de äfven uppåt bergen och träffas
ända till sex tusen fot öfver hafvet. I många trakter
af detta land är påfågeln ett heligt djur, och den
som dödar en sådan betraktas som en svår förbrytare
och sväfvar i verklig lifsfara, i händelse han gripes
på bar gerning. Vid många hinduiska tempel uppehålla
sig stora skaror af halfvilda påfåglar, hvilkas vård
åligger presterna; de sluga fåglarne märka snart
att de äro beskyddade och veta på många sätt draga
fördel deraf, i synnerhet om
de förföljas. För européerna, och i synnerhet för
deras hundar, bära de deremot en inrotad rädsla. Deras
värsta fiende är dock tigern, och för honom blifva
de ett lätt byte, ty då de skrämmas, flyga de icke
upp, utan löpa utefter marken och nås då af tigern,
ofta i första språnget. Så snart de misstänka någon
sådan fara äro de ytterst försigtiga och sitta stilla
i träden. Gamla tigerjägare kunna af påfåglarnes
beteende bestämdt säga, om tigrar äro i närheten
eller icke.

Hvad lefnadssättet i öfrigt angår, så är påfågeln
icke ömtålig för klimatiska förändringar, och det är
ganska troligt, att han, liksom fasanen, skulle låta
utplantera sig. I zoologiska trädgårdar behåller han
om vintern den sofplats han tagit om sommaren, äfven
om man tillredt särskilt uppvärmd sofplats, ja, man
har till och med sett honom vid snöfall sitta lugnt
stilla och låta insnöa sig, utan att detta bekommit
honom det ringaste. Det är dock antagligt att fågeln
i ett kallare klimat snart skulle förlora mycket af
den färgglans som är hans stolthet och glädje.



Ett fosterländskt Bildergalleri.

XXXII.

Magnus Gabriel De la Gardie.

En romantisk episod, ofta besjungen och af en krönt
skriftställare för skådeplatsen lämpad, är i vår
historia Gustaf Adolfs kärlekshandel med Ebba Brahe,
hvars bländande fägring var föremål för samtidens
beundran. Den sköna fröken måste, som vi veta, afstå
från sin konungslige älskare, ty statsskäl talade,
och mångas hjertan hafva de krossat. Hon äktade i
stället den unge, af segrar och ära höljde hjelten
Jakob De la Gardie, vid hvars sida hon blef en god och
praktisk husmoder, som skänkte sin make ej mindre än
fjorton barn, ett antal som väl är egnadt att skingra
ungdomens romantik.

Bland dessa fjorton var, den fjerde i ordningen,
Magnus Gabriel, född i Reval den 15 Oktober 1622. Han
erhöll sin första undervisning i föräldrarnes hus,
med Mylonius, sedermera känd under namnet Biörenklou,
till lärare. Begåfvad med goda anlag, höll den
tolfårige gossen inför rikets församlade ständer
ett latinskt tal öfver Gustaf II Adolfs död och for
1635 med sin lärare till Upsala, der han arbetade
flitigt, höll flere latinska tal -- det enda språk
på hvilket då en bildad svensk kunde retoriskt och
poetiskt uttrycka sig, så hade det gått nedåt med det
herrliga norräna-mål -- och blef år 1639 akademiens
rector illustris på grund af sin

börd, ty han var nära beslägtad med det konungsliga
huset genom sin farmoder, Sofia Gyllenhjelm, Johan
III:s naturliga dotter. Här i Upsala studerade han
hos en och annan bland professorerna tillsamman med
sitt årsbarn, pfaltsgrefven Carl Gustaf, sedermera
hans konung.

Magnus Gabriel De la Gardie.

År 1640 anträdde han i sällskap med Erik Oxenstjerna
en utrikes resa och uppehöll sig en tid i Leyden,
der han under den lärde Boxhorn läste Taciti verk,
samt äfven sökte utbilda sina studier som krigare och
statsman. Han besåg Hollands förnämsta fästningar och
gjorde bekantskap med den berömde hjelten, prinsen af
Oranien. Från Holland begaf han sig till Frankrike,
der han blef särdeles väl emottagen, jemväl för sin
härkomsts skull. De la Gardieska ätten härstammar
nämligen från Languedoc i Frankrike. Dess stamfader
är Robert De la Gardie, herre till Russol och De la
Gardie, som lefde år 1382 och var gift med Anne de
l'Estandart. Prins Ludvig, sedermera som Frankrikes
konung den fjortonde Ludvig, skänkte den unge svenske
grefven sitt porträtt med diamanter, värdt 10,000
riksdaler, hvarjemte den allsmäktige kardinalen
Mazarin erbjöd honom ett regemente, hvilket han
likväl icke emottog. Från Frankrike skulle han begifva
sig till Italien, då underrättelsen om utbrottet af
kriget med Danmark och Torstensons infall i Holstein
väckte hans håg att i härnaden gagna fosterlandet, 
hvarföre han skyndade dit. Han tjenade någon tid
under Gustaf Horn, men reste vid krigets slut till
Stockholm på hösten 1644.

Lefnadsvårens sol log här i strålglans emot
honom. Af kroppslig fägring, med goda kunskaper,
fint och belefvadt umgängessätt, ett lifligt sinne,
med ett lysande namn och ofantligt lik, måste den
tjugutvå-årige grefve Magnus väcka uppmärksamhet
i den fina verldens kretsar i Stockholm. Här hade
den unga drottningen Kristina just blifvit myndig,
sjelf praktälskande, nöjeslysten, rikt utrustad och
älskande de ridderliga öfningar, i hvilka grefve
Magnus förvärfvat sig skicklighet. Han blef genast
hennes gunstling, och hon började att med obetänksam
ifver slösa på honom ynnestbevis, såsom då hon utnämde
den unge mannen till öfverste för sitt lifgarde,
ja, skulle gjort honom till riksråd, om icke Axel
Oxenstjerna motsatt sig det.

Det var ju naturligt, att den gunst, som den lifliga,
unga drottningen sålunda visade den unge, sköne
och lysande ädlingen, skulle väcka afund och gifva
hofskandalens tungor och pennor mycket att göra. Det
beskedligaste ryktet var det, som ville veta att
drottningen ämnade skänka honom sin hand. Kristina
kände sig obehagligt berörd af dessa rykten och
ville göra ett slut derpå, hvarföre hon beslöt att
bortgifta grefve Magnus med sitt syskonbarn, den
unga pfaltsgrefvinnan Maria Eufrosyna, med hvilken
han blifvit uppfostrad och för hvilken han redan som
18 års yngling fattat en ingalunda
obesvarad böjelse. Kristina uppmanade sjelf
prinsessan att mottaga den svenske ädlingens
anbud, med förbigående af en tysk furste, grefven
af Nassau, sägande, att om hon dertill samtyckte,
»ville drottningen henne älska och ära icke endast
som sin fränka utan som sin syster». Trolofningen
firades också redan i Mars 1645, och De la Gardie
blef sålunda ytterligare befryndad med det kungliga
huset, ty prinsessan Maria Eufrosyna var dotter
till pfaltsgrefven Johan Casimir och dennes gemål
prinsessan Catharina, dotter till Kristinas farfar
Carl IX.

Drottningen förblef under hela sin regeringstid
trogen den politiken att stödja sig vid förbundet med
Frankrike. För detta land såväl som för Sverige var
det af vigt, att den tyske kejsarens makt motvägdes
och att Polen upprätthölls. Det insåg Kristina och
handlade städse följdriktigt derefter, om hon ock
begick det felet, emot Oxenstjernas råd, att vara
för undfallande emot Frankrikes vilja. För att gifva
ytterligare stöd åt detta förbund, beslöt hon att,
eftersom hon
sjelf tillträdt regeringen, sända en utomordentlig
beskickning till det lysande franska hofvet; och
till denna beskicknings hufvudman utsåg hon grefve
Magnus, med Sveriges fordna sändebud i Konstantinopel,
den skicklige diplomaten Strassburg, samt den unge
pfaltsgrefven Adolf Johan vid sin sida.

Redan före sin afresa från Stockholm visade
grefve Magnus med en lysande fest huru han tänkte
uppträda. Vid denna fest satt man till bords i fem
hela timmar och derefter uppfördes ett så kalladt
»värdskap», skådespel eller ballet i den stil,
som vi känna från Stjernhjelms skrifter. Ett
linieskepp med flera fregatter öfverförde den af 250
personer bestående beskickningen från Göteborg till
Dieppe. Franska sändebudet i Stockholm, Chanut, hade
i förväg underrättat sin regering om De la Gardies
inflytelserika ställning vid det unga hofvet
och utsigter till att blifva rikskanslerens
efterföljare i ministèren, hvarföre Frankrike borde
vinna den praktälskande grefven genom ett lysande
emottagande. Och lysande blef det. Efter tre veckor
voro underhandlingarne slutade, och grefve Magnus
for hem med franska hofvets föräkran om trohet i
förbundet med Sverige.

Vid hemkomsten blef han mycket väl emottagen, och man
påskyndade nu hans förmälning, hvilken försiggick med
stor ståt i Mars 1647. Axel Oxenstjerna höll ett tal
högtiden till prydnad, och drottningen hviskade till
prinsessan, när hon förde fram henne till altaret:
»Den jag sjelf icke kan äga, ger jag dig.» Och det
unga paret fick sin boning i sjelfva det kungliga
slottet, i vestra Fyrkanten, Gröna gången, hvarjemte
bruden fick Höjentorps kungsgård och brudgummen rika
förläningar, till hvilka framgent kommo flera, dem
drottningen med slösaktig hand bestod sin gunstling,
som en tid hade ända till 80,000 riksdaler i årlig
inkomst. Redan i

September samma år upphöjdes grefve Magnus till
riksråd, i trots af Oxenstjernas motstånd, hvilket
sedan föranledde en alltjemt fortfarande missämja
mellan statsmannen och gunstlingen. Den förre fruktade
tydligen att den sednares inflytande skulle på ett,
enligt rikskanslerens förmenande, icke gagneligt
sätt sträcka sig äfven till politiken; men i det
hänseendet tog Kristina icke gerna råd af någon annan
än sig sjelf.

Då prinsen Carl Gustaf, De la Gardies svåger, emottog
högsta befälet öfver svenska hären i Tyskland,
åtföljde grefve Magnus honom med titel af general
öfver svenska och finska milisen; men det gick honom
här som i Danmark: då han väl kom till Prag för att
deltaga i belägringen, ljöd fredstrumpeten, och det
trettioåriga kriget var slut. Drottning Kristina åtog
sig bemedlingen mellan Spanien och Frankrike och
satte för ändamålet, i den hemkallade Adler Salvii
ställe, De la Gardie vid Johan Oxenstjernas sida. Han
biträdde äfven Carl Gustaf, som i Nürnberg vakade
öfver fredsvilkorens verkställande, och utnämdes till
generalguvernör i Lifland, hvilket embete han likväl
knappast hann att tillträda, innan han kallades till
Sverige, för att emottaga en ny och högre värdighet.

Han kom till drottningens kröning, praktfull och
stolt, förärande sin herrskarinna den silfvertron,
på hvilken hon skulle sitta, då hon kröntes, och
som ännu i dag utgör den svenska konungastolen. I
sin öfversvallande nåd gaf drottningen honom nya
förläningar och upphöjde honom efter hand till
riks-kammarråd och lagman öfver Vestergötland och
Dalsland samt slutligen till riksskattmästare.

De la Gardie stod nu, lysande och afundad,
på spetsen af sin lycka, då han genom ett par
utlänningar plötsligt slungades ned från sin höjd,
sålunda afgifvande ett nytt bevis på sanningen i den
gamla satsen, att konungagunst, liksom folkgunst,
är bedräglig som hafvets skum. Bådadera kasta förr
eller sednare med grymhet bort den leksak, som de
nyss förut med sådan ifver och förkärlek omfattat,
och fallet innebär djupa lidanden för den olycklige.

Första tecknet till gunstens upphörande visade sig,
då drottningen för sin sjuklighets skull inkallat den
franske läkaren Bourdelot, som sjelf var, heter det,
gudsförnekare, ateist, och med hån förtrampade allt
heligt och ädelt. Han visste att helt och hållet
vinna drottningen för sig samt skilde henne ifrån de
allvarsamma statsmännen, i synnerhet svenskarne. Den
undanträngda adeln fattade ett dödligt hat till den
nye gunstlingen och fordrade hans aflägsnande, hvilket
drottningen motsatte sig. Grefve Magnus klagade
då en dag hos drottningen öfver, att »Bourdelot
gjorde henne så kallsinnig mot honom, som mot de
andra svenska herrarne». Drottningen förnekade,
att så var förhållandet. I det samma inträdde
Bourdelot i rummet. Underrättad om samtalsämnet,
förklarade han sig icke hafva yttrat ett enda ord mot
de svenska herrarne. Grefve Magnus åberopade då som
vittnen tvenne vid hofvet vistande, honom tillgifna
fransmän. Dessa förnekade uppgiften, och grefven
skulle nu stått som ljugare, om icke drottningen
trott honom och förvisat de båda fransmännen såsom
fega bakdantare.

Men en annan liknande tilldragelse skulle följa och
den blef ännu ödesdigrare. I slutet af November
1653 (kort efter det Bourdelot måst resa till
följd af det missnöje hans stegrade gunstlingsskap
framkallade) befann sig drottningen i Upsala. Han
begagnade detta tillfälle att å nyo klaga öfver att
drottningen misskännt hans tänkesätt och beskyllt
honom för trolösa syften. Som sagesman uppgaf
han öfverstallmästaren Steinberg och öfverste
Schlippenbach, hvilka båda dock nekade, så att
De la Gardie stod som lögnare. Efter åtskilliga
skriftvexlingar och samtal måste De la Gardie
uppgifva allt hopp. Han lemnade hufvudstaden, reste
till Ekolsund, och återkom ej vidare till Kristinas
hof. Befattningen som riksskattmästare lemnade han
äfven. Från Ekolsund afflyttade han sedan till Leckö.

Då drottningen nedstigit från tronen, hoppades De la
Gardie att af sin svåger, den nya konungen, genast
blifva åter insatt i sin värdighet. Men Carl Gustaf
dröjde dermed,
af grannlagenhet för sin välgörarinna, och äfven
derföre att Oxenstjerna afrådde hans upphöjelse
på nytt, emedan han icke var så skicklig dertill
som det behöfdes. Konungen erbjöd honom då
guvernörsbefattningen öfver Estland och Ingermanland,
hvilken grefven likväl afslog såsom under sin
värdighet. Efter Oxenstjernas nu inträffade död
kallades deremot De la Gardie, som städse visat en
Mæcenas' omhugnad för vetenskaperna, till Upsala
universitets kansler, hvilken utmärkelse han med
naturlig tillfredsställelse mottog. Återkommen
till hofvet, der han vid sin svågers förmälning gaf
lysande fester, återfick han sina fordna befattningar,
ehuru högsta vården om statens penningeverk ej mera
tillföll honom, och upphöjdes till generalguvernör
öfver Westergötland m. fl. landskap. När fejden
mot Polen utbröt, sattes grefve Magnus i spetsen för
trupperna i Ingerman-, Est- och Lifland med den stolta
titeln af konungens löjtnant. Han lyckades här utföra
det brydsamma uppdraget att eröfra Litauen, utan
att direkt bryta med Ryssland. Under ett omedelbart
derefter utbrutet »uppror» mot svenskarne, hade han
den grymheten att låta nedhugga 1500 vapenlösa bönder,
hvilket dåd väckte förbittring hos höga och låga och
gjorde svenska namnet hatadt.

I det strax derefter utbrutna kriget mot Ryssland,
utmärkte sig De la Gardie vid försvaret af Riga,
dervid kraftigt understödd af stadens kommendant,
Helmfelt. Sedermera tog han liflig del uti
fredsunderhandlingarne med Ryssland och Polen och
äfven uti kriget och freden med Danmark. Freden i
Oliva var hans verk.

I förmyndareregeringen intog sedan De la Gardie,
enligt Carl Gustafs särskilta testamentsförordnande,
en framstående plats, ehuru han ingalunda
eftersträfvat den, utan tvärtom förut ifrigt
undanbedt sig det redan då honom tillbjudna embetet
som rikskansler. En tid var han alldeles enväldig inom
förmyndareregeringen, men detta varade likväl icke
länge. Han visade sig stolt och högdragen och skaffade
sig derigenom en mängd fiender, hvilka blefvo desto
farligare, som han sjelf ofta och länge låg på landet,
der han öfverlemnade sig åt nöjen och overksamhet.
Under hans regime ökades statens utgifter ständigt,
liksom ock hans egna. Hans inkomster voro visserligen
ofantliga, men de kunde likväl icke räcka till, och
sqvallret var genast framme och talade om gåfvor från
franska hofvet, desto hellre, som han städse ifrigt
förordade förbund med det samma, deri alltjemt trogen
sin redan i ungdomen hysta politiska åsigt. Detta
minskade hans anseende, hvartill ytterligare kom,
att han ännu en gång beträddes med osanna uppgifter
vid ett uppträde med ett utländskt sändebud. Den
mest verkande orsaken till hans anseendes fall blef
dock bremiska krigets obetänksamma begynnande, slappa
utförande och snöpliga slut, hvari De la Gardie hade
en stor skuld.

Under sista tiden af förmyndareregeringen rådde en
bekymmersam osäkerhet inom förvaltningen. Makten
vacklade mellan partierna De la Gardie och Bjelke,
tills slutligen Johan Gyllenstjerna började kring
sig samla anhängare, i det han uppträdde som en djerf
frihetskämpe emot det hittills följda aristokratiska
godtycklighetssystemet. Det fanns dock ett område,
på hvilket De la Gardie härunder verkade på ett
sätt, som skall i all tid göra hans minne äradt:
vetenskapens, vitterhetens, konstens. Han var i ordets
fulla bemärkelse en Mæcenas. De fleste af sina slott
uppförde eller tillbyggde han sjelf, såsom Leckö,
Höjentorp, Ulriksdal, Ekholmen m. fl.; ej mindre än
37 kyrkor njöto på samma sätt af hans frikostighet,
och Warnhems kyrka utmärktes af honom särskilt;
han byggde också der ett praktfullt grafkor åt sig
och sin gemål. Stora summor gåfvos af honom åt skolor
och embetsverk. Genom beställningar af altartaflor,
väggmålningar och bildverk gaf han sysselsättning åt
främmande och inhemska konstnärer. Hans vid Ekholmen
anlagda trädgård ansågs på sin tid som en bland de
förnämsta i Norden. Han anlade ock den nya staden
Lidköping, hvars ännu midt på torget belägna rådhus är
ett minne från hans dagar. Sveriges språk, häfder och
minnesmärken voro föremål för hans synnerliga gunst.
»Vi hafva», sade han, »genomforskat hela den grekiska
och 

romerska fornverlden; men deremot lemnat i
oförtjent glömska våra förfäders öden, vishet och
tungomål» -- ord, hvilka ännu i dag icke sakna all
tillämplighet. För att godtgöra felet, stiftade han
år 1666 antiqvitetskollegium, åt hvars ordförande,
Stjernhjelm, han lemnade sitt eget hus i Upsala
till boställe. Sjelf hade han på sina slott stora
boksamlingar samt bekostade utgifvandet af flera
vigtiga arbeten, såsom Stjernhööks Svearnes och
Göternas gamla lagar. Åt Upsala akademi förärade
han den namnkunniga, i sitt slag enda handskriften
af evangelierna på götiska efter Ulphilas' egen
öfversättning, hvilken ännu är nämda universitets
stolthet. Königsmark hade vid Prags eröfring kommit åt
denna skatt och förde den hem till Sverige. Drottning
Kristina antingen skänkte eller lånade den åt en af
sina lärde gunstlingar, Vossius, som tog den med sig,
då han reste. De la Gardie återköpte den i Flandern
för 600 dukater. Med förkärlek umgicks han med lärde
och vitterhetsidkare. Stjernhjelm var hans synnerlige
vän. Sjelf var han vältalare både på svenskt och
latinskt tungomål, hvarom arkivet på Löberöd bär
vittne.

Emellertid gräfde sig oviljan allt djupare under
honom, och då Carl XI sjelf besteg tronen samt
omgaf sig med Gyllenstjerna och hans vänner, var
det lätt att se, att den hittills mest lysande och
mäktige aristokraten skulle snart falla -- och han
föll. Vid reduktionen beröfvades han ej blott alla
sina förläningar af kronan, utan äfven sina köpta
familje-gods och till och med Ekholmen, hvilket
Johan III skänkt såsom ett Wasagods åt sin naturliga
dotter, hans farmor. Ofantliga penningsummor utmättes
af honom, som ej ens fick förklara sig. Fastän från
rikskansler blifven riksdrots, i hvilken egenskap han
skulle utöfva högsta tillsynen öfver lagskipningen,
måste han sjelf vädja till konungen mot domstolen. De,
som förut bugande trängts i hans förmak, skydde honom;
endast de lärde och vittre förblefvo trogna. Det
berättas, att då hans ende återstående lakej sjuknat,
måste han, fastän sjelf sjuk och bruten, betjena både
honom och sig. När Höjentorp, hans gemåls egendom,
henne fråntogs, med alla dess inventarier, blefvo
sjelfva sängkläderna, på hvilka hon, konungens egen
faster, af sorg och sjukdom nedsjunkit, borttagna.
Franzén anför denna sägen såsom trolig. Han
berättar äfven att den olycklige sökt tröst i
religionen. Carlberg hade genom
köp af Gyllenhjelms arfvingar en tid tillhört De la
Gardie och kallades då Magnusberg. Han förskönade
det med tillbyggnad af flyglar och en park,
som efter den i Versailles pryddes med dammar,
vattensprång och bildstoder, med orangerier och
tempel, hvaribland ett låg på en bergshöjd, der man
har utsigt öfver hela det sköna landskapet jemte
en del af hufvudstaden. Egendomen tillhörde nu hans
svåger grefve Stenbock, men han fick här skydd under
förföljelsen och vandrade omkring i den nu lummiga
parken, begrundande såväl den klassiska ålderdomens
vishet som uppenbarelsens sanningar. Han utsirade
slottets väggar med tänkespråk, hvilka bringade honom
sjelf tröst och hugsvalelse, såsom: »Då lyckan smeker,
bedrar hon» -- »Dygden, då hon lider, vinner» -- och
den från Seneca lånade satsen: »Lemna allt, innan
du sjelf lemnas, att när döden kommer, han intet må
finna att ifrån dig taga» m. fl. I psalmsången gaf
han ock uttryck åt lifvets bräcklighet, men jemväl åt
förtröstan på det kommande. Af honom är den allmänt
sjungna dödspsalmen:

 O, usla lif! o, bräcklighet! 
 Ho dig kan rätt betrakta,
 Han må din lust och herrlighet 
 Ej synnerligen akta!

Sedan han tagit afsked från alla sina återstående
befattningar, reste den tungt hemsökte gamle med sin
gemål till godset Vängarn, der han afled den 26 April
1686, hvarefter han begrofs den 26 September samma
år med stor ståt -- ironi! -- i Riddarholmskyrkan. Hans
gemål följde honom året derpå i döden, och bådas lik
finnas nedsatta i grafkoret i Varnhem.

Enligt en af hans samtida, hade han något majestätiskt
i sin växt och ett vänligt, med värdighet blandadt
behag i sina åtbörder, som gjorde att alla, med ögonen
fastade på hans ädla gestalt, funno honom ej mindre
hänförande att se än att höra. Främlingar beundrade
honom främst »och bekände att de ibland män nedom
tronen aldrig sett någon, som kunde med honom täfla».

Vi måste här sluta denna tyvärr för ofullständiga
teckning af en man, hvilken hade stora fel, men äfven
stora förtjenster, och städse skall hafva sitt blad
i den svenska häfden, för hvars återupprättande han
sjelf med varm kärlek verkade.

Axel Krook.



Vestgöta Lejon.

Liksom i hvarje menniskas sinne finnes nedlagdt
fröet till den obestämda, men mäktiga längtan,
som fyller hennes håg och drifver hennes tankar
ut i verlden, bort från de dagliga bestyrens snäfva
krets, bort från den personliga erfarenhetens
inskränkta gränser, bort mot det obekanta, det
oändliga; så dragas också folken, liksom fyllda af
en vingstark anda, utåt och mot ett mer eller mindre
aflägset mål.

En skilnad finnes dock. När den enskilte som oftast
fastnar i sina drömmars garn och hängifver sig åt
tankespekulationer, för svagögda att kunna stiga
mot solen, för vingelfotade att kunna hafva fäste
på jorden, har folkandan ännu oftare ett bestämdt
praktiskt syfte, som den vill befrämja.

En yttring af denna längtan eller sträfvan, huru man
vill, se vi i den hos alla folk uppenbarade åtrån
att komma till verldshafvet. Det är också sant att
hafvet är den bäste grannen man kan hafva, ty det
grannskapet bereder endast fördelar. Man behöfver
icke fiska perlor ur dess djup, för att i det hafva
en outtömlig skattkammare, och det bjuder villigt
sina rika skänker, utan att fordra något tillbaka.

Svenskarne hafva, de liksom andra, kanske framför
andra, vågat mycket för att äga fast fot vid
hafvet. Hvarje blad i våra striders historia bär
derom vittne. Hvilka oerhörda uppoffringar af blod
och penningar underkastade sig icke vårt folk i förra
tider för att behålla i sitt våld det smala hörn
af Westergötland med den goda hamnen vid Göta elfs
utlopp? Och, å andra sidan, hvilka ansträngningar
gjorde icke de
båda omgifvande grannarne, danskarne i det närbelägna
Halland och norrmännen i det lika nära belägna
Bohuslän, för att bemäktiga sig äfven denna strandbit
och derigenom afskilja Sverige från hafvet -- från
den fria samfärdseln med andra länder! Den tiden,
eller så länge Danmark med sin sundska tull som en
mara tryckte på Östersjöns skeppsfart och handel och
då ännu navigationen var föga utvecklad och ångans
kraft ännu en olöst hemlighet, var det icke samma
fördel som sedermera och i våra dagar att äfven vid
Östersjön äga strand och hamnar.

I de ständiga och blodiga fejder, hvartill denna
lilla landsträcka gaf anledning och hvarom några
antydningar lemnades i ett föregående häfte, i
uppsatsen om »Vestkustens fordna nyckel», det gamla
Elfsborg, spelade den gamla Gullbergs fästning en
mycket framstående roll, emedan hon åt landsidan
mot norrmännens eröfringsplaner och angrepp utgjorde
den enda eller förnämsta stödjepunkten för svenska
väldet i denna trakt. I synnerhet blefvo dessa strider
häftiga sedan en stad af svenskarne blifvit anlagd
vid eller nära elfmynningen, ty den staden var »juten
en nagel i ögat», såsom man den tiden uttryckte sig
i Sverige.

Den nuvarande, till förfall lemnade skansen Lejonet
uppbäres af samma grund som den vida bekanta
fästningen Gullberg eller Gullbrandshus, hvilken
beherrskade elfven och inloppet till den samma samt
skyddade staden, då den, under namnet Nya Lödöse, hade
den plats, hvarom namnet »Gamla staden» ännu påminner.

Anläggningen af Gullbergs fästning tillskrifves konung
Birger II Magnusson. Tideböckerna berätta att år 1285
hölls ett möte å »Gullbergs hed» mellan norrmännen
och Hansans fullmäktige, hvilket visar att namnet
Gullberg redan då, eller långt före fästningens
anläggning, existerade. Vi antydde nyss att denna
fästning spelat en framstående roll i de långvariga
krigen dels mot Norge, dels mot Danmark. Hellre än
att fördjupa oss i uppräknandet af de märkligare
händelser, hvilka finnas upptecknade i Gullbergs
historia, händelser, hvilkas betydelse, huru vigtiga
de än varit för sin tid och dess förhållanden, nu
mer eller mindre förbleknat i jemförelse med andra,
sednare tilldragelser, vilja vi dröja ett ögonblick
vid fästningen, då hon, nära sitt fall, plötsligt
omstrålades af glansen från en hjeltebragd, sällsynt
i sitt slag, som prisades af sin samtid och förtjenar
att minnas af efterverlden.

Skansen "Lejonet" vid Göteborg.
(Teckning af C. S. Hallbeck.)

Man känner  det trångmål, hvari Sverige befann sig
vid Gustaf II Adolfs tillträde till regeringen. Det
blef dock denne konung förunnadt att, till de andra
storverk han under sin korta lefnad utförde, åt sitt
land för alltid bryta väg till verldshafvet och dermed
gifva det en fast grundval för framtida utveckling.

Från sin första riksdag måste den unge konungen
skyndsamt resa till kriget. Midt i vintern började
danskarne 1612 års fälttåg. Från Kalmar, som fallit i
deras händer, störtade de öfver Smålands oförsvarade
bygder, brände Wexiö och Kronobergs slott och hotade
Jönköping med samma öde. Vid vestra kusten befann sig
deras konung Christian IV. Såsom han tagit Kalmar
ville han ock taga Gullberg. Dess kommendant var
dock ej af en Christen Somes sinnelag. Hans namn var
Mårten Krakou, ett namn som förtjenar att minnas,
och han hade en hustru, som hette Emerentia Pauli,
också ett namn, som förtjenar att ej glömmas.

Från den norska fästningen Bohus vid Göta elf,
der Christian IV uppehöll sig och smidde sina
planer, gjorde han ett nattligt utfall och tänkte
taga Gullberg genom öfverrumpling. Fem gånger
stormade han mot fästningen och fem gånger blef
han tillbakaslagen. Inom fästningen var dock
tillståndet förtvifladt och ett ögonblick nära nog
hopplöst. Kommendanten blef nämligen så illa sårad,
att han ej kunde leda försvaret. Då hade hans hustru
den beundransvärda sinnesnärvaron och det berömliga
modet att öfvertaga befälet och uppmuntra till
ytterligare ansträngningar, hvilket blef signalen
för alla qvinnor inom fästningen att kraftigt biträda
männen vid försvaret.

Denna händelse har lemnat Wilhelm von Braun ämne
till ett af hans humoristiska poemer, och vi kunna ej
bättre måla situationen, än att anföra några utdrag
ur detta poem:

 "Och Jutarne kräla, som paddor, till storm 
 På skrangliga stegar, uppresta mot vallen,
 Men neder de ramla i röd uniform,
 När Mårten dem knacka med stenar i skallen.

 "Och fru Emerentia springer alltjemt
 Med utslaget hår och med lunta i näfven.
 Dess åsyn väl kunde hin Håle ha skrämt,
 Och Christian hin fjerde förfärades äfven.

 "Vid brandkulors ljusning i natten hon står,
 Högt gungar af stridslust den krutstänkta barmen,
 Men bäst hennes man som en mordengel går
 Han tappar på en gång båd' foten och armen."

Sedan   skalden   låtit   den   sårade   kommendanten
åt sin hustru öfverlemna befälet, fortsätter han:

 "Och hans kommendantskäpp hugsvalad hon tar
 Och modigt kring knektarnes öron den svänger.
 Till porthvalfvet släpar hon tunnor och kar;
 Ty porten ej motstår petarderna länger.

Ur modets historia.
Till Poemet: "I många former trifs de sköna".

 "Men der som en karl bakom karen hon står 
 Att taga emot den påhelsande Juten. 
 När herrskapet anländt, till köket hon går 
 Att hämta en läskdryck -- den sjudande luten!

 "I teten för hustrur och pigor hon bär 
 De rykande bålar beställsamt på muren. 
 Som regnets gudinna upplifvar hon här 
 De utländska plantor med hela den skuren."

Öfverallt, der faran var störst, såg man som »en
svajande fana hennes rutiga kjortel», och följden
af hennes hjeltebedrift blef den, att anfallet
misslyckades, och i sin rapport härom yttrade hon med
sjelfkänsla på den tidens starka språk: »Jutarne lågo
i hvalfvet och omkring porten icke annorledes än som
skollade svin.»

Gustaf II Adolf utnämde Krakou -- om hvilken Christian
IV uppgifves i vrede ha utropat: Maae Djævlen ta
Kraken! -- omedelbart derefter till kommendant på
Waxholm, hvarjemte herr Mårten och fru Emerentia
erhöllo såsom ytterligare bevis på konungens välbehag
och tacksamhet ett par gårdar i Marks härad i
Westergötland.

Ej långt derefter föll Gullberg emellertid i
kung Christians händer, man uppgifver genom
förräderi. Fästningen, i förstördt tillstånd,
återlemnades vid freden året derpå, eller
1613, och var inbegripen i valutan för den tunga
skatt, som kallades »Elfsborgs lösen».

I början af 1680-talet var den fordom berömda
fästningen så förfallen, att af den samma ej återstod
mer än några jordvallar, hvilka på konung Carl XI:s
befallning undanröjdes, och i deras ställe, år 1687,
uppfördes den skans, som, i början benämd Vestgöta
Lejon, under namnet Göta Lejon ännu qvarstår och
hvaraf å sid. 136 finnes en afbildning. För att
försvara namnet uppsattes på taket, som var bombfritt
och belagdt med bly, ett lejon af jern, vändande
sig mot norden, mot den norska grannen, och som med
ena foten höll en sköld med Sveriges vapen och med
den andra ett svärd. Man insåg emellertid snart,
att detta torn kunde beskjutas från närbelägna berg,
hvarföre det befanns obehöfligt för sitt egentliga
ändamål. Sedan 1807 är Göteborg icke mer någon
fästning.

Såsom prof på allmogens minnesgodhet anmärka vi till
sist, att tornet Göta Lejon ännu i trakten i dagligt
tal kallas Gullbergs skans, och detta namn fortlefver
dessutom ännu fästadt vid platser i närheten, såsom
Gullbergs ängar och Gullbergs vass, hvilken sednare
en snar framtid torde få se förvandlad till en ny
förstad till det lifskraftiga och starkt tillväxande
Göteborg, Platsen skall sålunda, fastän i annan form
och annan mening, fortfarande tjena att stärka och
befästa staden vid Göta elf.

A.-E.



"I många former trif's de sköna".Uti den detta poem tillhörande illustrationen
har tecknaren framställt mångfalden af qvinnans
förmåga att med mer eller mindre sinnrikhet pryda
hufvudet. Då vi tro det intressera läsaren att få en
förklaring öfver hvad tid och land dessa alla figurer
och hufvudprydnader tillhöra, skola vi med följande
upplysning komma honom till hjelp:

Gamla tiden: 39, sphendone, grekiskt hårband jemte
hårnät.   44, hårsäck.

Medeltiden: 30, till hofdrägt, begagnad af Isabella
af Baiern (efter 1385). 56, furstlig drägt. 57,
nunnedrägt. 5, Henrik VI:s af England tid. 25, 36,
40, 60 och 71 tillhöra fjortonhundratalet.

Nyare tiden: Drottning Elisabeths af England tid
(midten af sextonde århundradet): 11, 12, 19,
26, 29, 34, 37, 50. Frankrike: 7, 18 (Catharina
af Medicis), 21, 23, 27, 28, 31, 32, 42, 43, 48,
49 och 65. 53, borgarfru från Frankf. am Main. 46,
"Fontanges", hufvudbonader af rosettformade band
och sniljor. 20, hertiginnan de Foix (1694). 35,
51, 55, 70, pariserdamer från sjuttonhundratalet. 45,
Kölnermode, pannsmycke i svampform.

Nyaste tiden: 47, Första kejsardömet. 4,
54, Restaurationens tidehvarf. 2, 8, 61,
Juli-revolutionen. 6, moder från åren 1840--44. 14,
16, Andra kejsardömet (Eugenies mode-renaissance). Vår
tid: 1, 9, 58, 59, 62, 69, 72.

Länder och landskap: 15, fransk bondkostym från
ön Ré Charente Inférieure. 10, Beijerland (Zuid
Holland). 33, Hinderlopen vid Zuydersee. 41,
Italien. 52, Circassiska bestämd för turkiska
harem. 3, 24, Wallis i Schweiz. 66, Syrien. 63,
67, Kina och Japan. Svenska: 13, Rättvik. 64,
Elfdal. 68, Vingåker. 38, äfven Vingåker. 22, Torna
härad år 1836. Norsk: 17.

(Med illustration å föreg. sida.)

Personer finnas, som ha lett 
Åt nutidsbarnet med chinjongen, 
Men de visst ej den lull-lull sett,
Som bars uti en tid förgången.

Mot qvinnan i en chevelyr 
Af den pompösa forntidssorten 
Förblekna skall dock som martyr 
Hvar nutidsriddare af sporten.

Den sköna kunde bitit sten, 
Der hon vid spegeln hördes brusa; 
Men när hon sågs på assemblén, 
Var hon blott sol och visste tjusa.

»Gör porten hög, gör dörren bred!» 
Med skäl de skalkar kunnat hviska, 
Då stolt hon kom, som det var sed,
Med håret likt en jätteviska.

En tid man ville, hvad vet jag, 
Sin chevelyr symboliskt bruka, 
Då frun, som fann sin man för svag,
På håret bar en väldig kruka.

Det också hört till qvinlig ståt 
Sitt lilla hufvud att förlora, 
Än uti formen af en båt 
Och än i blomsterkorgar stora.

Och har ni sett mors mormors hatt, 
Som sticker af ibland reliker 
Och lockar stora barn till skratt,
Fast lillan för den besten skriker.

Och dock, när mormors mor den slöt 
Omkring sin hjessas lockar lena, 
Hvad hon, förstås, sig tyckte söt,
Fast hon kom hästarne att skena.

Men lemnom nu de flydda da'r 
Och åt mors mormors hatt all heder. 
Vår tid mer renad smak ju har; 
Det märks på våra skönas leder.

Fast tadlet sticker upp sin brodd 
Och höras dessa hesa stämmor, 
Som er, j damer à la mode, 
Djerfts likna, hu! vid fågelskrämmor.

Men skullen j som spöken stå 
För fågeln, som vill körsbär plocka, 
Jag rädes blott, j skullen då 
Långt värre körsbärstjufvar locka.

Nej, seglen med er blomsterlast; 
Gud ge er vind och upphållsväder, 
Han, som dock gjort, när smak er brast,
Att sjelfva dårskapen er kläder.

Zéro.



Saltet.

Så långt tillbaka, som någon historia går, se vi att
saltet varit både kändt och värderadt. I Österlandet
är bruket att dela salt och bröd af ålder en symbol
af gästfriheten och vänskapen, och denna sed är så gammal, 
att ingen torde säga när eller hvarföre den uppkommit. Redan 
i de äldsta språkbruk begagnas det i figurlig och icke- figurlig 
betydelse.

"Sale et facetiis Cæsar vicit omnes", säger Cicero. -- 
Cæsar öfverträffade alla i salt och skämt. Till och med soldaten 
fick ett salarium, en saltpenning, af hvilken orsak är 
svårt att förstå, emedan salt har egenskapen att reta törst 
och matlust, men soldaten har i alla tider haft lika godt förråd 
på båda delarne, som i allmänhet brist på medel att 
tillfredsställa dessa behof.

Saltet uppträder i naturen uti fyra olika hufvudformer: 
såsom beståndsdel af hafsvattnet, såsom bergsalt och, hvad som 
nära sammanhänger dermed, i saltkällor samt slutligen i 
stillastående saltsjöar och saltöknar. Hafsvattnet synes dock vara 
den moderlut, hvaraf allt salt ursprungligen uppstått; saltsjöar, 
saltöknar samt aflagringarne i kalkbergen eller de derur 
framsipprande saltkällorna hafva alla sitt ursprung från en tid, då 
hafsvattnet svallade öfver de ställen, der salt förefinnes.

Tusen skålpund hafsvatten innehålla tjugufem skålpund 
rent och omkring nio och ett halft skålpund bittersalt. 
Hvarifrån detta rena och bittra kommer, vet ingen dödlig. 
Då det bittra saltet i allmänhet är lösligare än det rena, så 
kan man genom afdunstning i stort skilja dem från hvarandra.

I nordligare trakter, såsom i Skotland, kokas det
omedelbarligen i jernpannor; i södern, der flacka stränder och 
düner förekomma, har man deremot saltgårdar, marais salans. 
Vid nedre Charente och Loire är många qvadratmils vidd 
upptagen utaf dylika saltgårdar; de bestå af stora, med lera 
tillstampade bassiner, i hvilka hafsvattnet släppes in och sedan
får fördunsta.

Hvad solen uträttar i södern, det gör kölden i norden. 
I Sibirien och Okotska hafvet skiljer man saltet från vattnet 
genom att låta detta frysa till is -- saltet fryser icke, utan 
afsöndrar sig från vattnet, samlas derpå i högar, alla lösliga 
bittersalter frånskiljas och så är saltet ätbart.

I de klara saltkristallerna finnas, hvad som för mången 
nog låter alldeles otroligt, millioner små djur med kött 
och blod. De små varelserna voro en gång helt muntra och 
lifliga, de förlustade sig i saltgroparne vid hafvet; men en 
dag sken solen hett, då stelnade elementet helt plötsligt och 
de små djuren voro med ens förvandlade i salt, liksom Lots
hustru, och såsom hon konserverade för alltid. Under
mikroskopet kan man ännu se dessa små djurkroppar. Ja, när 
arbetarne vid Berchtesgaden Ett saltverk i Baiern.  hafva upplöst det ljusröda 
salt, som der upptages, så bortkasta de den olösliga 
återstoden, emedan den genast börjar jäsa och ruttna, hvaraf 
till och med den okunnige kan sluta att deri finnes kött, 
som först efter så lång död öfvergår till förruttnelse. I 
Wieliczka finnes ett tolf fot mäktigt lager af s. k. knistersalt; 
löser man en större mängd deraf, så börjar det 
plötsligt att spraka och knastra. Det är pressad kolvätegas,
som genom lösning i vatten får luft och spränger de tunna 
kristallväggarne med en svag knall -- återstoden af organiska 
väsen. Löses saltet under mikroskopet, så börjar genast en 
mängd små gaskulor att röra sig i vattnet, så att hela massan 
ser ut att på en gång hafva blifvit lefvande. Det gifves salt, 
som af sådana bituminösa ämnen erhåller en fullkomligt svart
färg. Saltets substans har dermed intet att skaffa, ty den är 
färglös och består blott af de två kemiska ämnena chlor 
och natrium.

Mot solstrålarne förhåller sig saltet ganska egendomligt; 
under det alla fasta kroppar absorbera solstrålarne och värmas 
deraf, så låter saltet dem passera igenom sig utan att 
förändras. En saltskifva, begagnad till kakelugnsskärm, skulle vara 
ungefär som att hafva ingen, under det is förhåller sig alldeles 
motsatt och absorberar nästan alla solstrålar som träffa dess 
yta. Detta är hos saltet en högst märkvärdig egenskap. 
Kommer det i eld, så smälter det, men knappt har detta skett,
så springer det i luften, d. v. s. det förflygtigas.

Saltet löses, som bekant, lätt i vatten. Rent salt löser 
sig i nästan samma mängd i kallt som i varmt vatten och 
visar åter häri en märkvärdig egenskap. Andra salter, t. ex. 
alun, äro 520 gånger lösligare i varmt vatten än i kallt. Vid 
kokningen af saltkällvatten, afsätter sig saltet i små kristaller
vid kokkärlet och uppsamlas efter hand. Ju snabbare vattnet 
afdunstar, ju finare blir saltet; när afdunstningen går långsamt 
blifva kristallerna desto större.

De stillastående saltsjöarne äro, kan man säga, verkliga 
förrådskammare. Alla sjöar utan aflopp pläga vara salthaltiga, 
i synnerhet i trakter, hvilka förr bildat hafsbotten. Hvem har 
icke i våra dagar hört talas om mormonernas saltsjö? om 
de uttorkade saltpannorna i Afrika, dem Livingstone beskrifvit 
och hvilka med sin glittrande spegel bedraga den törstige
vandraren? Eltonsjön i nedre Wolga-steppen, norr om
Kaspiska hafvet, är tre mil lång och två mil bred, med så grundt 
vatten, att den kan vadas öfver, och lemnar årligen en skörd 
af en och en half million, stundom till och med fyra 
millioner centner salt! Saltet afsätter sig i en skorpa på botten 
och arbetet med dess upptagning är utomordentligt svårt. 
Det verkar nämligen så smärtsamt på huden, att man måste, 
till och med på hästarne, omlinda benen med tyg. Arbetarne
söka att, så godt sig göra låter, skydda sig genom höga och 
vattentäta stöflar. För att kunna gå på bottenslammet binda 
de brädlappar under fötterna, men ve den olycklige, för hvilken 
saltskorpan brister! Han finner en säker död i bottengyttjan. 
Det är intet tvifvel underkastadt, att saltet tillföres 
sjöarne genom floder, hvilka draga det ur jorden, särdeles i 
trakter som en gång stodo under hafvet och vid sin höjning 
blott småningom befriades från hafsvattnet.

Huru mycket ved och arbete skulle ej sparas om man
sluppe koka saltet! Befolkningen omkring Wieliczka äter 
blott bergsalt, saltvattnet låter man rinna bort i Weichseln. 
Wieliczka är ett kaos af gips och slamm, sjuhundra fot 
djupt; deri har saltet afsatt sig, djupare i oregelbundna lager, 
närmare jordytan i runda hålor. Många af dessa så kallade 
"kammare" äro byggda och man träder in i salar af sexhundratjugu
fots längd, nittio fots bredd och hundratjugusex fots
höjd. Sjelfva staden ligger på en sådan salthåla, tretusen fot 
bred och sjuhundrasextiotre fot djup, och hela grunden liknar en 
hålig badsvamp. Tvåtusen millioner kubikfot upparbetadt salt 
hafva lemnat en labyrint af gångar, som sammanlagda skulle 
hafva en längd af åttiosex svenska mil. Menniskorna som lefva 
nere på detta djup äro bleka, men muskulösa, grufhästarne se 
vanligtvis ej dagsljuset sedan de en gång kommit ned, men 
befinna sig ganska väl, se skinande och välfödda ut; ja, om 
djuren magra uppe på jorden, skickar man ned dem i grufvorna 
för att äta upp sig. Vid vårens början händer ofta att 
hela skogar plötsligt försvinna och uppenbara mäktiga saltlager. 
Ofantliga rikedomar ligga här obegagnade och vänta på 
framtiden.

Annorlunda är det i de österrikiska alperna. Der höja 
sig saltbergen i runda, gigantiska pucklar emellan skyhöga 
kalk- och dolomitklippor. Detta salt är bemängdt med en 
jordart och kan icke ätas oberedt. Man leder dit vatten, der 
sådant saknas, från närliggande högre berg, och detta vatten 
löser och för med sig af det i berget befintliga saltet. De
österrikiska saltverken lemna årligen en och en half million 
centner för de tyska provinsernas behof.

England har koncentrerat hela sin oerhörda saltproduktion 
på en punkt, vid Northwich, ej långt från Liverpool. Kanaler, 
jernbanor, vatten, kol och två saltlager af 12 och 102 fots 
mäktighet bilda en saltindustri, som ingenstädes i verlden

finner sin like. Tjugu millioner centner utkokas
årligen på ett enda ställe! Winsford har fyrtio,
Northwich tjugunio saliner. 

Saltet är en af dessa
märkvärdiga kryddor, hvars bruk stiger med den
växande kulturen. De oerhörda naturliga förråderna, af
hafvet städse förnyade, ligga dock så ojemnt utbredda
öfver jorden, att priset blir mycket vexlande. Vid
Guldkusten i Guineaviken köper man t. ex. ett par
slafvar för en näfve salt -- näst guldet är saltet der
den förnämsta varan! I Abyssinien går bergsaltet som
mynt och der säljer brodern sin syster och modern
sitt barn för några nypor af denna krydda. I det
gamla kulturlandet China finnas milsvida områden med
ofantliga salthålor. Ur dessa saltlager
frambryta äfven ofta brännbara gaser med ofantlig
våldsamhet. Med denna gas icke blott upplyser man
bostäderna, utan man leder den äfven genom bamburör
direkte under saltkittlarne.

Ehuru de kompakta saltlagren i tidernas längd skola
tömmas ut, behöfver man dock ej frukta att någon
saltbrist skall uppstå: hafvet blir ändå qvar och
detta är en saltkittel som tål vid att ösa ur. Man
kan derföre ej annat än beundra den visa anordning,
som i så ofantliga förråder hopat det ämne, hvilket
spelar en så stor roll icke blott i det materiela
lifvet, så väl djurens som växternas, utan äfven i
hela kulturlifvets utveckling.



Kämpalekar i Medeltiden.

 På borgens gård de riddare och kungar,
 Hvar för sin sköna, lans och klinga bröt.
 Bernh. v. Beskow.

Före eldvapnens uppfinnande och deraf föranledda
ändringar i stridssätt och manövrer var personlig
skicklighet i vapenföring naturligtvis den
vigtigaste egenskapen hos krigaren, och det
var särskilt rytteriet, på hvars vapenfärdighet
nästan alltid striden på öppet fält berodde. Och
i dessa de oupphörliga stridernas tidehvarf måste
således synnerligt vinn läggas vid rytteriets,
d. v. s. riddarnes, öfvande i vapnens bruk. Redan
i den unge ädlingens barnaår öfvades han i
bågskjutning, fäktning och lanskastning.

Riddarväsendets utveckling gjorde, att furstar eller
föreningar af riddare och länsherrar föranstaltade
stora, mer eller mindre offentliga, stridslekar. Dessa
hade till mål att öfva riddarne för allvarligare
strider samt locka till täflan och lust att sköta
olika slags vapen samt tumla om med stridshästarne;
men derjemte blefvo dessa lekar en uppmuntring till
öfvande af ridderliga dygder och höfviskt skick,
synnerligast mot damerna. Slutligen voro riddarlekarne
ämnade att höja riddarståndet öfver de andra stånden
samt gifva glans och storhet åt furstehofven. Med
riddarväsendets uppblomstring börja äfven kämpalekarne
eller tornerspelen, och vid riddarväldets undergång,
inemot slutet af femtonde århundradet, voro de ännu
detta väldes sista stöd.

Deras egentliga ursprung förlorar sig i tidernas
natt. Visst är emellertid, att på tyske kejsaren
Henrik I:s tid ägde sådana vapenlekar rum, hvilka af
krönikeförfattarne på den tidens förderfvade latin
kallades torneamenta. Vid tiden för korstågen erhöllo
dessa lekar sin systematiska utveckling bland de
romanska folken, synnerligast i Provence. Genom
korstågen blefvo de äfven bekanta i andra länder:
i Tyskland under Fredrik Barbarossa, i England under
Richard Lejonhjerta. Tornerspel under den sistnämdes
tid finnas med de lifligaste färger tecknade i
Walter Scotts berättelse »Ivanhoe».

Tornerspel.

Första vilkoren för att få deltaga i ett tornerspel
voro adlig börd, i strid vunnet riddarslag och
ett visst antal anor. Den som ville deltaga i en
ränning eller tornering måste på bestämd tid och
plats uppställa sköld och hjelm och låta pröfva
sin tornerrätt af tornerdomare eller härolder,
som derefter genom offentligt upprop förkunnade resultatet
af pröfningen och afvisade de som befunnits
ovärdiga. Flera dagar före torneringen blefvo
stridsvilkoren kungjorda samt de täflandes hästar,
rustningar och vapen noggrannt undersökta i det så
kallade vapenprofvet. Rännarebanan, en aflång,
utstakad plats, omgafs af dubbla skrankor, bakom
hvilka befunnos upphöjda platser för de förnäma
åskådarne, damer och hedersgäster. Ordningea
upprätthölls af väpnade vaktare, som skulle hålla
de stridande inom skrankorna och, i fall leken blef
blodig, kunde träda emellan kämparne, stifta fred
och skydda de sårade eller störtade.

Dagen före torneringen drogo kämparne under krigisk
musik parvis omkring med sina banerförare och öfrigt
följe, och stridsvilkoren blefvo nu ännu en gång
utropade af härolden. En trumpetstöt gaf derpå tecken
åt ett par kämpar eller åt båda partierna i massa
att träda inom skranket, och nu började förspelet,
en kort strid med trälansar, hvilket på ett tecken
af trumpeten måste upphöra. Kämparne, vare sig nu de 
voro två eller många, grepo då till svärden -- som högst 
sällan voro skarpslipade -- och stredo man mot man, 

"O, hur lycksalig kände jag mig icke öfver att åter vara i sällskap med Atala".
Atala. 
(Teckning af Gustave Doré.)

hvarvid det gällde att afhugga hvarandras
hjelmprydnader. Här kunde riddaren, genom den
vana hvarmed han tumlade sin häst och parerade
motståndarens hugg, på ett lysande sätt ådagalägga
sin skicklighet, och dessa strider varade ofta
hela timmar. Härpå följde lansbrytningen, eller ett
envig till häst mellan två riddare, hvilka medelst
lansarne sökte att kasta hvarandra ur sadeln. Sådana
lansbrytningar gåfvos af olika slag, allt efter
bruk eller särskilt aftal. Giltiga voro endast
stötarne mot hjelm, bröstharnesk och sköld; alla
andra voro otillåtna. »Stötar öfver skrank» var ett
af de mest omtyckta ränningar under riddarväsendets
sednare tid och bestod deri, att de båda kämparne
voro skilda genom en omkring sex fot hög brädvägg,
på hvars båda sidor de sprängde emot hvarandra och
med lansarne sökte kasta hvarandra ur sadeln. Den
som lyckades lyfta sin motståndare ur sadeln eller
lät dennes lans splittras mot sitt harnesk utan att
vackla i sadeln, han vann ett »fall», och den som
hade de flesta dylika var segrare. Anloppet var ofta
så häftigt, att båda motståndarne kastades ur sadeln
eller att häst och ryttare flögo i sanden. Kunde de
båda motståndarne icke under ett visst antal anlopp
lyfta hvarandra ur sadeln, eller blefvo båda på
en gång kastade till marken eller ock bådas lansar
samtidigt söndersplittrade, så greps till svärden,
och då blef, sedan det häftiga blodet svallat upp,
striden ofta icke en lek, utan öfvergick till
allvar. Derföre införde man i sednare tid vid
torneringen företrädesvis tornering med trubbiga
trälansar, och man räckte den kämpe, hvars lans
splittrats, för hvarje gång en ny. Icke dess mindre
förekommo så ofta olycksfall vid dessa torneringar,
att än andliga, än verldsliga furstar skärpte
förbuden att dervid begagna farliga och dödbringande
vapen. Påfven Innocentius XI gick till och med så
långt, att han nekade dem kyrklig begrafning, som
funnit sin död vid ett tornerspel. Förutom ränning
och lansbrytning, förekommo äfven strider till fots
på tornerklubba, svärd och stridsyxa, hvilka ofta
togo ett blodigt slut.

Vid tornerspelen bestod vanligen prisdomstolen af de
skönaste och förnämsta fruar och tärnor, ofta nog af
drottningar och prinsessor. Att bära den skönastes
färger var den största uppmuntran för riddaren att
segra. Mången öm blick, mången förstulen vink med
handen från damernas plats eldade de kämpande till
nya ansträngningar, nya triumfer. Belöningarne för
de segrande riddarne voro olika: än kostbara vapen,
än hästar med full mundering, än blott en
bandrosett, men denna löst från den sköna
prisgifverskans barm.

I Sverige höllos tornerspel redan under konung Erik
XI:s tid någon gång -- Rimkrönikan säger dock om denne
konung, att han ej mycket kunde »med torney umgås»
--, men deras egentliga blomstring i vårt land inföll
först under den ridderlige och praktälskande Magnus
Ladulås' regering. Bland de af denne konung hållna
riddarspel hafva i synnerhet två blifvit i häfderna
omtalade. Det ena anställdes år 1284 vid ett möte
mellan konung Magnus och konung Erik Glipping
af Danmark på gränsen af bådas riken, nämligen
i Laholm. I denna riddarlek utmärkte sig framför
alla andra på svenska sidan riddaren Hollinger, en
lagman Karls son, och på den danska riddaren Peter
Skåning. Då den sednare slutligen blef öfvervunnen,
förtröt detta så mycket en annan dansk herre, vid
namn Magnus Dysavald, att han red fram och utmanade
hela svenska ridderskapet att rida spärr mot honom,
uppsättande såsom pris en häst och hundra mark
silfver. Som riddare Dysavald var ansedd som en af de
skickligaste i krigiska idrotter, drogo sig de svenske
för att antaga utmaningen, tills slutligen den gamle
Ehrengisle Plata, af Brahe-slägten, red fram, upptog
den kastade handsken och vid första hopränningen
stötte den öfvermodige dansken ur sadeln. Det andra
ägde rum i Stockholm, då invigningen af S:t Clara
kloster med stor ståt firades. Till det då hållna
tornerspelet voro inbjudna äfven flera utländska
furstar och förnäma herrar, och efter det sammas
slut dubbade Magnus med tu slag af sitt svärd på
skuldran sin unge son Birger samt hertig Albrecht af
Braunschweig till riddare.

Efter reformationen kommo tornerspelen så småningom ur
bruk. De hade, i likhet med annat i riddarväsendet,
genom de öfverdrifter, hvartill de gåfvo anledning,
redan länge förlorat i folkmedvetandet sin ädlare
betydelse, och redan före den ofvan nämda 
verldstilldrageisen hade de såväl i Spanien som i
Frankrike och Italien börjat ironiseras i berättelser
och satiriska hjeltedikter, förelöpare till det
snilleverk, som hela verlden känner under namn af
»Don Quixote». Tornerspelen ersattes vid hofven af
de långt oskadligare karusellerna. Äfven dessa hafva
för länge sedan kommit ur modet, och af de stolta
kämpalekarne under Medeltiden finnas nu ej spår,
om man ej möjligen, rörd af en flägt af Cervantes'
satir, såsom ett sådant vill anse den fashionabla
verldens kapplöpningar.



Kung David.

David var en liten en,
Fast som konung stor och mäktig,
Ömsom syndig och andäktig,
Spelte harpa som Sjödén.

Upptogs uti Sauls hof, 
Spelte da'r och qvällar genom,
Så det gubbens öron hven om 
Tills hans gamla oro sof.

Folket var för David stämdt. 
Saul kunde rätt ej lida'n: 
Faen vet, men horn i sidan 
Hade han till David jemt.

David var en hjeltesjäl, 
Kunde både slåss och sjunga. 
Med en slungsten i sin slunga 
Slog han Goliath ihjäl.

Derför med en kungatron 
Han af Samuel belöntes;
Smordes till och med och kröntes 
Utan all opposition.

David, med geni som få, 
Hade snillrika idéer, 
Tålde aldrig filistéer, 
Och det undrar ingen på.

Hustrur ledigt tog han sig: 
Såg Batseba ifrån taket. 
Hennes gubbe för omaket 
På befallning dog i krig.

Om prins Absalon är nog
Att berätta för profane,
Att hans hår, som blef hans bane,
Ett par hundra siklar vog.

Salomo, hans andra son, 
Var af visdom ett exempel,
Byggde ett frimurar-tempel, 
Som vi än ha mönstret från.


David dog, och Salomo 
Spiran ärfde och tillika 
Höga Visor, magnifika, 
Sjöng in dulci jubilo. 

E. S-dt.



Ur Chateaubriands Atala. 

Af Emil von Qvanten.

VI.

När morgonrodnaden skimrade öfver Apalakerna voro vi
redan långt borta. O, hur lycksalig kände jag mig icke
öfver att åter vara i sällskap med Atala, med henne
i ödemarkens hemlighetsfulla enslighet! Ord felades
att uttrycka hela min sällhet. Jag föll på knä för min
befrierska och sade: Menniskan är en ringa varelse;
i jemförelse med andarne är hon mindre än intet! Du
är en ande, som ledsagar mig. Jag har ej ord att
tilltala dig!

Atala smålog, räckte mig sin hand och svarade: Jag
måste väl följa dig, efter som du inte velat fly utan
mig. Jag mutade förliden natt vår stams trollkarl
med skänker och berusade dina bödlar med eldvatten,
för att bereda din flykt.

När hon i det samma varsnade mitt sår, fuktade hon
det med sina tårar. Det är en helande balsam, du
utgjuter, sade jag. Atala aftorkade blodet med ett
papaya-blad, ref ett stycke ur sin slöja och gjorde
deraf en kompress, som hon fästade om min arm med en
lock af sitt hår.

Vi befarade icke längre någon förföljelse. Vildmarken
upprullade rundt omkring oss sin ändlösa ödslighet. Vi
framgingo på stiglösa stigar, ofta vilsekomna
i skogens trollska kretsgångar, uttröttade af
oupphörligt förnyade ansträngningar. Hvad skulle
slutligen blifva vårt öde? Skulle vi stingas till
döds af ormar eller kanske slukas af vilda djur? Vi
uppstego på kullar, genomströfvade dälder, och
när vi påträffade en flod, vadade eller simmade vi
öfver den. Atala stödde sin ena hand mot min skuldra,
och likt ett svanepar klöfvo vi de ensliga böljorna.

Lyckligtvis för oss hade Atala, vid flykten ur
Blodskogen, medtagit åt mig vapen: båge, pilar,
tomahawk och knif. Hvarje afton, då skuggorna uppväxte
ur jorden och insvepte skogens stammar och kronor,
tände vi en stor eld och byggde oss för natten
en hydda af ett barkstycke, uppfästadt på fyra
störar. Om jag under dagens lopp lyckats att skjuta
en kalkon, en turturdufva eller en fasan, hängde
vi den framför elden på en i marken nedslagen
stång och öfverlemnade åt luftdraget att vända vår
stek. Till efterrätt åto vi en fin, läcker mossa,
kallad tripes, den söta safven af björk samt maj-äpplen, 
hvilka smaka som en blandning af persikor
och hallon. Det svarta nötträdet och lönnen försågo
oss med vin. Stundom uppsökte jag en träskplanta,
hvars långa, trattformiga blomkalk innesluter ett
rikligt mått af klaraste, friska dagg. Vi tömde
gemensamt den sköna bägaren och prisade försynen,
som ställt denna rena källa på toppen af en svag
blommas stängel midt i träskets förruttnelse och dy,
liksom hoppet uppspirar i det sorgsna hjertat och
dygden ur lifvets uselhet.

När hettan om dagarne kändes alltför tryckande,
sökte vi skydd under cederträdets mosshvalf. De
flesta af Floridas träd, synnerligast cedern och eken,
beklädas af en yppig hvit mossa, som hänger i tjocka,
djupa veck från trädens undre grenar ända ned till
marken. Ser man på savannen nattetid i månskenet en
af dessa draperier omsvept enslig jernek, kan man tro
honom vara ett spöke, fånget i hvita slöjor. Skönare
är dock anblicken vid full dager. En mängd fjärilar,
kolibri, gröna papegojor, himmelsblå ollonskrikor
sätta sig då utanpå mossmantlarne och framtrolla en
färgrikedom, som närmast liknar dessa tapisserier af
glänsande insekter och
fåglar på hvit yllebotten, dem Europas qvinnor
förfärdiga med så stor konst. Men under de mjuka
mosstäckena och emellan dem bildas grotthvalf och
gångar, dunkel-ljufva och svala. I dessa leende
hyddor, beredda af den Store Anden, hvilade vi oss
under dagens strängaste hetta. Då vindarne nedstego
från himlen, sattes vår bonings tak och väggar i sakta
rörelse, ett mildt luftdrag smekte oss ur gångarne,
och vi inslumrade som tvenne barn, vaggade på sin
moders arm. Förfriskade, fortsatte vi sedan vår
vandring.

Snart blefvo mina kläder för slitna och trasiga. Atala
sömmade åt mig en mantel af bokens bast. Hon
förfärdigade åt mig mokasiner af muskusråttans skinn
och piggsvinets borst. Min glädje var att få pryda
den älskade. Jag förskaffade åt henne sköna halsband
af azaleans röda, hårda frön. Jag bekransade hennes
hufvud med blåa malvor, som vi under vägen funno
på öfvergifna indianska grafplatser. Jag måste le
och utropa min förtjusning, då jag skådade Atalas
underbara fägring. Huru ofta sade jag icke åt henne:
O, jag älskar dig som mossboningens skugga, när solen
står högst på himlen! Du är skön som vildmarken med
alla dess blommor och svalkande vindar!

Att icke jag var henne likgiltig, märkte jag mycket
väl. Om min hand oförmodadt vidrörde hennes, bäfvade
hon; om en lock af mitt fladdrande hår fördes till
hennes kind, flammade den. Och likväl, ju längre vi
vandrade, desto sorgsnare blef Atala. Mer och mer
förskräcktes jag af den hemlighet, som hon en gång
ofrivilligt var på väg att yppa men sedan omsorgsfullt
dolde i sin själ. Utan att genomtränga den, utan att
kunna förstå den, läste jag dock dess tillvaro tydligt
i hennes blick. En gång undföll henne, såsom halft
i en dröm, dessa ord: Arme, arme Chaktas, jag får
aldrig bli din maka!

O, René, utropade smärtsamt här den gamle, vänd till
sin åhörare, om du erfar en djup oro i ditt hjerta,
så akta dig för ensligheten! Ensligheten endast
närer de mäktiga lidelserna. Att bära dem med sig
tiil vildmarken, det är att öfverlemna sig som offer
åt dem!

Derpå återtog han sin berättelse:

Efter femton dygns vandring, inkommo vi på
Alleghany-bergens område. Vi nådde en gren af
Tennessee-floden, som utfaller i Ohio. Med hjelp af
Atalas råd, byggde jag en kanot af stora barkskifvor,
sammannästade med trådar från tallens rötter och
hopkittade med plommonträdets kåda. Vi sutto i den
bräckliga farkosten och drefvo med strömmen. Till
höger framskymtade indianbyn Stikoe med pyramidaliska
grafhögar i sin närhet; till venster öppnade sig
Keow-dalen med Jore-berget i fonden. Strömmen omgafs
af klippiga, höga stränder, mellan hvilkas öppning
längst i fjerran den nedgående solen blickade såsom
genom en öppen port. Plötsligt höjde Atala sin röst.
Hon sjöng en natches-sång om vandraren, som klappar
på en främmande hyddas dörr, men afvisas af ägaren,
med en åtbörd af handen, och åter beger sig ut i
vildmarken. Hon sjöng om röken från egen hyddas
härd och friden inom det egna hemmets tröskel,
aldrig ljufvare för blicken, aldrig dyrare för
hjertat än då de saknas! Ingenting afbröt hennes
milda klagan. Endast på två, tre ställen besvarades
sången af eko, som flere gånger upprepade orden allt
saktare och saktare.


"Min glädje var att få pryda den älskade".

Atala.

(Teckning af Gustave Doré.)





Marieberg.

II.

»Vår tid ställer sin flygt mot ett högt mål,
det högsta hvartill   någon   tid kan sträfva:
den menskliga förbrödringen.»

Dessa en stor tänkares ord utgöra, kan man säga,
devisen på den sanna civilisationens banér,
de beröra, vilja vi hoppas, någon sträng i hvarje 
menniskohjerta och uttrycka åtminstone ett
önskningsmål för hvarje menniskovän, men innefatta de
i sjelfva verket en sann tidens karakteristik också? 

I denna motsatsernas och motsägelsernas verld, hvem
kan väl med bestämdhet säga i hvad grad och i hvad
riktning tidens förhållanden utveckla sig? Den dag,
som är, ger en erfarenhet motsatt den dag, som gått,
och den dag, som kommer, sopar kanske plötsligt bort
allt det, som i dag utgör vår stolthet och glädje ... Visade ej historien,
denna i fråga om utvecklingen säkra kompass på
tveksamheternas villande farled, menniskoslägtets och
civilisationens väg genom seklerna; visade hon oss
icke huru som denna väg under oupphörliga vexlingar
och slingringar, uppför mot höjdernas ljus och nedåt
mot dalarnas skuggor, dock ständigt höjt sig, fastän
sakta och för månget sekel omärkligt; framhöll icke
denna vishetens bok för oss såsom en ovederlägglig
sanning att förädling är lifvets mål: så skulle vi
mången gång vara frestade att förneka det, och till
stöd för denna uppfattning hafva många i oförtydbara 
förhållanden rotade fakta.

Lyckligtvis kunna vi nu se på historien och glädjas;
eljest, om man endast vore öfverlemnad åt det hopp,
som ständigt bedrager, och den sträfvan framåt, som
aldrig för ständiga hinder synes komma ur stället,
skulle man förtvifla om menskligheten, förtvifla om
ljusets bestånd och förädlingens framgång.

Medan nämligen å ena sidan menniskosnillet är
i rastlös verksamhet, för att lösa de tusende
gåtor, hvilka liksom med en hemlighetsfull väfnad
kringsnärja den menskliga tillvaron; medan den
forskande blicken söker genomtränga allt fler af de
områden, hvilkas beskaffenhet varit och ännu är oss
förborgad, nedåt utrönande andens väg i naturen,
uppåt stakande och tydande stjerneverldarnes banor
i rymden och de eviga lagar, som styra dem, allt
för att dess mer höja vår själ ur gruset: -- söker å
andra sidan samma menniskosnille, med samma energi
i handling, samma outtömlighet i uppfinningsförmåga
och samma styrka i afseende på hinders besegrande,
tjenst hos barbarismen och hjelper denne gamle
verldsbeherrskare att försvara sitt välde tum för tum
eller att, om icke återtaga sin förlorade terräng,
så åtminstone att stundom bryta sina bojor och med
styrkan af en brusande lavin slunga menskligheten
på krigets blodiga stråt långt tillbaka i tiden,
med förlusten af en eller annan generations -- kanske
ett eller annat sekels -- förbrödringsarbete.

Det enkla, men dock så fruktansvärda faktum, att
alla folk sysselsätta sig med sin försvarsfråga och
drifvas till att stå beväpnade till tänderna, vittnar
tillräckligt om barbarismens fortfarande starka välde
i verlden och utgör på samma gång en förkrossande
kritik öfver samtidens »på civilisationens grundvalar
byggda statsrättsliga principer» och prisade
diplomati, hvars höga konst icke ledt till annat
resultat än att hvar och en är, i hvad ögonblick som
helst, färdig att »slå till».

Patronverkstaden på Marieberg. 
(Teckning af C. S. Hallbeck.)

Finnes i detta tillstånd ens en skymt till yttring
af den humanitet, som dock måste vara den sanna
civilisationens

väsen och mål? Eller finnes deri den allra minsta
öppning till väg, på hvilken förbrödringens ande kan
hafva sin obehindrade gång och i stillhet grundlägga
sitt rike? Tyvärr, det synes ej så!

Man får ej heller det intrycket, när man inträder
i verkstaden vid Marieberg, för hvilket inträde
förestående reflektioner må tjena till beredelse. En
blick genom det stora verkstadsrummet, der maskinerna
surra, svänga och arbeta, ger väl det vanliga
intrycket af ett etablissement, der en industri
bedrifves med ångan till hufvudsaklig arbetskraft
och der menniskan endast uppträder som bisak eller
som en liten kugge i ett stort maskineri. Men tager
man närmare reda på arten af den industri, der
bedrifves, och låter man tanken sysselsätta sig med
dess ändamål, så blir må hända uppfattningen sådan,
att den framkallar reflektioner liknande dem, vi här
ofvan anställt.

All verksamhet här inne (förestående teckning
framställer interiören af ifrågavarande fabrik)
afser nämligen endast tillverkning af patronhylsor.

Kunna vi ej med det lugn, som anstår filosofer,
underkasta oss ett nödvändigt ondt och se bort från
ett afskyvärdt ändamål för att fästa oss vid ett
beundransvärdt medel, så kunna vi dock hysa så stort
intresse för en sådan de »döda tingens intelligens»,
som ett till den hårfinaste precision utveckladt
maskineri företer, att vi för en stund deråt egna
odelad uppmärksamhet.

Intressant är det onekligen att se huru släta
kopparplåten af maskiner förvandlas till hylsor,
utan att menniskan dervid har något annat att göra,
än att flytta den från den ena maskinen till den
andra och sortera bort de möjligen misslyckade. En
svit af fem maskiner erfordras för att plåten skall
förvandlas till hylsa, hvilken derefter afskäres i
särskilt maskin till behörig längd, 14 linier till
skarpa och 10 linier till s. k. exercis-patroner,
efter hvilken behandling hon flyttas till en maskin,
kallad slädan, der hufvudet slås, och sedan till
koniska pressen, den sista, hvarefter hon, efter
undergången noggrann afsyning, är färdig att laddas.

Öfverflödig är väl den anmärkningen, att hela
skjutvapnets värde för dess ändamål beror af den
noggrannhet, hvarmed patronhylsan är tillverkad? I
dess dimensioner får ej mankera en hårsmån, ty eljest
är skottet förfeladt. Det må här ock anmärkas,
såsom bevis på huru oändligt väl maskinerna äro
konstruerade och huru samvetsgrannt den för hand
skeende sorteringen verkställes, att, vid skjutning,
på 60,000 skott endast förekommit 8 patroner, hvilka
ej afbrunnit.

Detta resultat beror dock icke ensamt på hylsornas
beskaffenhet; den punktligaste noggrannhet måste
ock råda vid alla de olika förrättningar, som stå i
förbindelse med laddningen, af hvilka ifyllningen af
krutet sker med maskin, en liten sinnrik tingest, som
kan fylla några och fyrtiotusen hylsor om dagen. En
svit maskiner för pressningen af hylsor, med en person
vid hvarje maskin, kan lemna tjugu à tjugufemtusen
hylsor pr dag. Gjutningen af de för dessa hylsor (till
remingtongevären) använda spetskulorna verkställes ock
vid Marieberg och är ett mycket enkelt arbete, som
dock lemnar en jemförelsevis storartad produkt. Två
personer, en som sköter formen och en som slefvar
det smälta blyet, gjuta
lätt dagligen 6,000 kulor, hvardera vägande 565
korn. På den precision, hvarmed kulan är tillverkad,
beror naturligtvis äfven i ej ringa grad gevärets
träffsäkerhet och skottvidd.

Af fruktan att allt för mycket trötta genom
anförande af de intressanta tekniska detaljerna
vid denna fabrikation, hafva vi här endast vågat
komma med förestående antydningar, till hvilka vi
blott skola lägga ett par ord om laddningen. Sedan
tändsatsen blifvit anbragt i hylsans botten eller
hufvud och krutet derofvanpå blifvit ifyldt, sättes
kulan för hand löst fast i hylsans mynning. Derefter
nedtryckes hon med maskin, hvilken operation är
den vådligaste af alla, ty dervid händer ofta nog
att skottet antändes. Kulan fasthålles dervid dock
af maskinen och sitter qvar, hvadan det är sjelfva
kopparhylsan som spränges af krutet. De personer,
som sköta dessa maskiner, äro likväl så skyddade
genom skärmar, att det ytterst sällan förekommit att
de erhållit några skador, och när sådant skett hafva
de varit af lindrigaste slaget.

Vid Marieberg finnes äfven tändhattsfabrik och der
tillverkas dessutom tidrör till spetsgranatkartescher
samt perkussionsrör äfvensom -- ännu dock blott
försöksvis -- patronhylsor till de sexpipiga revolvrar
-- kavallerigevär -- hvilka i ganska omfattande
skala tillverkas å Svea artilleris maskinverkstad
i hufvudstaden. Hittills har fabriken vid Marieberg
varit den enda i sitt slag i Sverige, men nu mera är
en dylik inrättad äfven vid Carlsborg, ehuru den icke
ännu drifves.

Man får ett ganska egendomligt intryck vid ett besök
i denna fabrik äfven deraf, det måste slutligen
anmärkas, att hela tillverkningen, pressningen
af hylsor, kulgjutningen och laddningen, med hela
följden af dithörande förrättningar, skötes af --
qvinnor! Fridens och mildhetens representanter
inom menniskoslägtet endast sysselsatta i ofridens
och hatets tjenst, endast upptagna af att tillverka
mordvapen! Hvilken motsägelse! Det är endast döttrar
af Dalarnes idoga och härdade befolkning, som här
äro använda, de flesta unga kullor, hvilka förrätta
sitt arbete med samma glada bekymmerslöshet, som
om de skötte sina hemsysslor i den fredliga kojan,
der deras vagga stått, i stället för att tillreda 
mordvapen att riktas -- hvem vet mot hvilken! Det finnes
dock ett försonande element äfven i deras verksamhet,
En aning derom åtminstone erhöllo vi af en kulla
som, på frågan hvad hon tänkte på när hon laddade
patronhylsorna, svarade: »Jo, vet du, jag tänker på
mitt hem der uppe i Rättvik, på vår lilla stuga och
min gamla mor. När hösten kommer, drar jag hem med
min sparpenning, och vi bli lyckliga, du!»

Ja väl, så är det: genom den mödosamma, kanske
motbjudande ansträngningen grundlägges oftast fridens
lycka för ett helt folk som för den enskilte. I
denna regel kunna vi se roten till försvarets och
beväpningens nödvändighet. Vi underkasta oss de deraf
föranledda uppoffringarne, oaktadt alla förnuftsskäl
och bättre känslor uppresa sig mot sjelfva saken,
emedan de såsom ett »nödvändigt ondt» betingas af
våra tidsförhållanden och utan tvifvel så länge
menniskorna äro menniskor och icke englar eller så
länge i det menskliga samhället följande gamla sats
har sin fulla giltighet:

 "Låt styrkan stå som dörrsven vid landets port,
 Och friden blomstrar inom å hägnad ort!"

E-g.



Amerikanska typer

presenterade af Isidor K.

1. 

Tidningskolportören och Skoputsaren.

Ett ungefärligt begrepp om huru mäktig och
vidtomfattande den periodiska pressen i Amerika är
torde kunna gifvas genom omnämnandet, att endast i
NewYork utgifvas omkring femtio dagliga tidningar,
bland hvilka åtminstone tre hafva en upplaga af fler
än 100,000 exemplar. -- Till prenumeranterna hembäras
tidningarna af personer, med hvilka utgifvaren för
det ändamålet träffat öfverenskommelse och som redan
kl. 4--5 på morgonen, då ingen annan
ännu hunnit vakna, äro, hvar och en i sitt distrikt,
sysselsatta med distribuerandet, hvilket tillgår
på så sätt, att exemplaren inkastas i förstugorna,
der portarne icke äro stängda, men annars inkilas i
någon vid ingången befintlig springa eller helt enkelt
nedläggas på trappsteget utanför byggnaden. Sällan lär
det inträffa att en sålunda vid allmänna stråkvägen
placerad tidning blir bortstulen, fast så mycket
oftare att någon förbipasserande upptager och för
några ögonblick

genomögnar den samma. Men med skäl torde kunna
antagas, att icke mer än högst två tredjedelar af de
stora tidningarnas upplagor utgå till prenumeranter,
under det att återstoden blir åt tillfälliga
köpare i lösnummer försåld, dels genom en mängd
s. k. tidningsbodar (News stores) och dels, samt
förnämligast, genom de flinka kolportörerna, hvilka,
icke sednare än kl. 6 f. m., börja att springa gata
upp och gata ned och med ljudlig -- jag säger icke
välljudande -- stämma utropa såväl tidningarnas namn
som ock det allra vigtigaste af deras innehåll för
dagen. Försök se'n att sofva, den som har lust!...

Den, som befinner sig utanför ett af de större
tidningskontoren i samma ögonblick, då ofta fler än
tjugu af dessa små skrikhalsar på en gång rusa ut
derifrån med hvar sin packa under armen, måste hafva
starka örhinnor för att med någorlunda resignation
kunna uthärda de första ropen, och säkra ben derjemte,
på det att han icke må springas omkull af de ifrige
pojkarne, hvilka i nästa ögonblick äro skingrade åt
alla väderstreck. Om ni hejdar en af dem i hans fart,
för att köpa en tidning, bör ni förut hafva sett
till att jemna penningar finnas till hands, ty äfven
Tom Newsboy vet att "time is money" och föredrager
således att låta eder köpa af en annan framför att
hindras genom en allt för besvärlig vexlingsprocess.

Med afseende på toaletten följer han, Tom, just icke
med modet: ingen tidningskolportör, åtminstone ingen
af de äkta, torde hittills låtit se sig i en hel
drägt. Till den hans värdighet betecknande uniformen
böra först och främst räknas en slokig filthatt,
ett par i synnerhet nedtill illa åtgångna byxor
samt ett smutsigt, svettdrypande ansigte. Skor och
strumpor höra alldeles icke hit ... Sanningsenligt
måste sägas att hos Tom finnes intet som utvisar en
något mer vårdad uppfostran: han svär ohyggligt, han
dricker och slåss samt ligger ofta ute om nätterna,
för hvilket sednare oskick han dock icke får klandras
för strängt, eftersom ju en hård nödvändighet icke
sällan måste anses vara skuld dertill. Men deremot
kan det näppeligen så lätt ursäktas honom att han,
i allmänhet mycket begifven på spel, gerna bär
med sig i fickan tärningar, kort och andra för
hasard nödvändiga småsaker. Ehuru han icke finner så
synnerligt stor tillfredsställelse eller vinst af att,
i likhet med andra, yngre och mera oskyldiga gossar,
pitch pennies eller play at marbles, kan man dock
för en och annan gång få se honom sysselsatt dermed,
fast då icke mer intresserad af utgången, än en gammal
skicklig viraspelare, som af artighet mot familjen är
inbegripen i ett parti svälta räf med husets 12-årige
son.

Till de af den amerikanske tidningskolportören
mest omtyckta tidsfördrifven hör otvifvelaktigt
teaterbesökandet, för hvilket han säkert uppoffrar
en icke obetydlig del af sina inkomster. Knappt har
dörren till någon af de många s. k. varietiesteatrarne
öppnats, förr än Tom Newsboy, som länge med otålighet
afvaktat detta tillfälle, skyndar till galleriet
och tillförsäkrar sig någon af de bästa platserna,
hvarifrån han sedan med den största uppmärksamhet
följer spelets gång. Framför allt synes han dervid
älska blixt och dunder, långa svärd, glänsande
kaskar och svartskäggiga banditer, som försvinna
lika plötsligt som de visa sig och hvilkas tillvaro
är omgifven af något mystiskt, ju hemskare, ju
mer oförklarligt, desto bättre! Vid bevittnandet
af blodiga och våldsamma dödsscener synes hans
förtjusning hafva nått sin höjd. Också har det fler
än en gång inträffat, att en scenens hjelte, som,
efter en väl uppehållen kamp mot döden, framför en
deltagande publik utandats sin sista suck och fallit
död tillbaka under det ridån fortfarande hållits uppe,
just af Toms och hans unga kamraters lika ihållande
som uttrycksfulla bifallsyttringar, icke en utan tre
gånger, tvungits att ofördröjligen komma till lif
igen endast för att å nyo dö.

Näst teatern tyckes tidningspojkens käraste tillhåll
och förlustelseplats vara de s. k. ice-cream saloons,
der han sommartiden kan för billigt pris erhålla en
stor portion af något som skall föreställa glace,
och om vintern en stor kopp kaffe af märkvärdig både
smak, färg och lukt, för, om jag
minnes rätt, fem cents -- billigt nog för den som så
lätt förtjenar penningar! Af väl underrättade personer
har det försäkrats mig att en rask newsboy med lätthet
förtjenar halfannan, ja, stundom ända till tre dollars
om dagen, hvadan en sådan ju kan antagas disponera en
mycket större kassa för nöjen än mången af de rikaste
köpmanssöner vid hans ålder, som ju dessutom hos söta
far och mor måste redogöra för sina utgifter. Hvem
är Tom skyldig räkenskap? ...

Det har blifvit påstådt att tidningspojkarne ofta
bevista tuppfäktningar, som tillställas på bakgårdarne
eller under källarhvalfven. Huru härmed rätteligen
förhåller sig, står icke i min makt att afgöra; men
hvad jag deremot sjelf varit vittne till, är, att då
två af deras egen kår råkat i lufven på hvarandra,
hafva de omkringstående kamraterna ingått vad, om hvem
af de stridande skulle blifva segervinnare. Äfven har
jag hört berättas, och håller det visst icke otroligt,
att tre bland "pojkarne" i Chicago -- det torde nu
vara ett par år sedan -- vid ett auktionstillfälle
inropade en häst med åkdon för rampris och sedan en
tid bortåt sågos, i likhet med andra stadens unga
gentlemän, ett par timmar dagligen åka fram och åter
på en af de förnämsta avenues.

Hunnen till omkring 18 års ålder kastar sig Tom
Newsboy in på en annan bana. -- Hvad blir det af
honom? Hvart tager han vägen? ... Ett faktum är
det, att mången, hvilken börjat såsom han, sedermera
återfunnits som medlem af rådsförsamlingen eller som
chef för någon ansedd affärsfirma -- men alla torde
dock icke hinna så långt.

Amerikas borstpojkar springa gatorna omkring med
en, den nödvändiga attiraljen innehållande låda,
som tillika begagnas såsom pall; eller ock fatta de
posto på en viss plats (ett torg, ett gathörn eller
bakom en pelare vid något af de förnämsta hotellen)
och hafva då ofta äfven en stol till allmänhetens
beqvämlighet. De tyckas i allmänhet stå ett steg
lägre än deras vänner tidningskolportörerna på
civilisationens trappa, ty utom att deras yttre
menniska är, om möjligt, än mindre vårdad än de
sednares, finnas bland dem ganska många små kanaljer,
med hvilka man icke så lätt kan komma till rätta. Att,
sedan de väl fått eder ena fot uppå pallen,
förbehålla sig större betalning än den vanliga eller
öfverenskomna, för att, om ni ej vill obetingadt gå
in derpå, lemna eder andra stöfvel oborstad; att,
om ni förklarar deras arbete vara ett fuskverk och
vill hafva det bättre gjordt, liksom af våda låta
den smörjiga borsten qvarlemna en stygg fläck på
edra ljusa pantalonger, eller att, då ni lemnat en
50-centssedel med anspråk på att få 40 cents tillbaka,
som en pil sätta af midt öfver gatan med hela summan
såsom god pris -- allt detta hör till knep, dem en
amerikansk borstpojke blott allt för gerna tillåter
sig. Han saknar annars icke mer än tidningspojken
god arbetsförtjenst, ty utom det att han, helst
under regnig väderlek, på gatan anlitas af en mängd
tillfälliga kunder, har han inom hus, på kontoren
och i handelsbodarne, sina särskilta customers, dem
han besöker vid ett visst klockslag och med hvilka
han ofta har månadsräkning. Bland sina embetsbröder
räknar han icke så få negerpojkar; och ofta kan man
få se ganska allvarsamma sammandrabbningar emellan
de hvita och de svarta riddarne af borsten.

Vid besinnandet af att det i Amerika icke anses
tillhöra tjenstflickans åligganden att blanka
de till huset hörande herrarnes skodon och att
borstpojkarne häraf tillskyndas en stor vinst, har
man lättare att tro följande, som en Illinois-tidning
för ett par år sedan hade att berätta under rubrik:
A Chicago Boot Blach. "En af Chicagos skoputsare,
16 år gammal, anlände några dagar efter den stora
branden till Detroit i Michigan, der han genom
en äldre person köpte ett hus på egen grund vid
Prospect street för 900 dollars, hvilka erlades
kontant i sedelmynt, hvaraf en stor del utgjordes
af tio-centsstycken. Ynglingen säger sig hafva,
såsom skoputsare, hopsamlat denna summa under
de sednaste sex åren och lär ändå hafva öfver 150
dollars innestående på banken." -- Tidningen tillägger:
"Hvad vi här omtalat rörande den unge husägaren är
icke en dikt utan fullkomligt öfverensstämmande med
verkliga förhållandet." --




En saga.

Samla något af dina minnen, farmor, och berätta en saga 
för oss, bad en vacker fjorton års flicka och lade sin 
mjuka arm smekande omkring den gamlas hals. Ja, 
ja, en saga, söta farmor, instämde en liten kör af 
barnröster.

Farmodern såg vänligt på de sina, blickade derefter
tankfullt framför sig och sade slutligen:

Ja, en saga skall jag berätta om en liten flicka. Hon 
var en gång sina föräldrars ögonsten samt enda barnet. Men 
snart, ack alltför snart, tog Gud från den lilla hennes moder. 
Hennes fader älskade nu den lilla ändå mer än förr, ty det 
var ju det enda kära han hade. Men nu kommo andra tider 
för barnet; det måste bort att vårdas af någon i moders 
ställe, men någon rätt god moder fick hon aldrig mera. 
Visserligen  gifte hennes fader om sig, men fann ändock ej den, 
som rätt älskade och förstod den lilla.

Af naturen hade hon ett mildt, förlåtande sinne och den 
lilla flickans hjerta var kärleksfullt. Men vid minsta 
förseelse blef hon af den stränga styfmodern bestraffad, och 
detta på ett sätt, som alls ej lämpade sig för den lillas sinne; 
straffet var nästan alltid för hårdt. Derigenom uppkommo 
många förderfliga följder; flickan beklagade sig visserligen 
aldrig, ty hon trodde sig alltid hafva felat, då hon erhöll
straff; men hon ville äfven slippa straff. Hon lärde sig 
derföre att ljuga. Hennes rättskänsla blef qväfd och hennes 
karakter blef mindre god, än den under en god moders vård 
och ledning kunde hafva blifvit. Nu älskade hon ej mer 
hvarken sin far eller mor, hon slöt sig för sig sjelf, ingen 
förstod henne, hon kände sig mycket olycklig. Hon hade 
ingen att älska, hon kunde ej heller älska någon i hela vida 
verlden. Hon vände sig till Gud i de mest brinnande böner
att få blifva hans barn. Men hennes böner blefvo ej hörda, 
tycktes det henne.

Flickans styfmoder dog och den lilla hade växt upp till 
qvinna. Hennes hjerta stelnade allt mer och mer, hon kände 
numera ej behof af att älska. Ingen kände sig heller dragen 
till henne; hon var visserligen vänlig, men denna vänlighet 
var endast ytlig.

Den kyla, som vi kalla egoism, vidrörde henne, liksom så 
mången annan. Hon kände sig blifva allt mer och mer 
likgiltig för sina medmenniskors med- eller motgång, hon, som förr 
hade velat offra sin verksamhet, sina krafter, ja, hela sin lifstid 
för andras lycka. Hon skötte likväl sina pligter samt 
sträfvade efter oberoende, men denna sträfvan var blott för att 
sjelf få njuta frukterna af sitt arbete, under det hon förut
med ungdomens hela hänförelse talat om huru hon skulle
vilja bereda andras glädje och lycka. Så hade brist på 
kärlek gjort det hjerta hårdt, som af naturen var så rikt på 
kärlek och godhet.

Hennes hjerta var dock ej alltid så kallt och slutet. 
Det fanns något, som kunde öppna det; det var musiken. 
Hon hade en dag fått höra mycket skön musik och hon kände 
liksom en himmelsk stråle genomtränga sin själ. Hon kände 
då djupt att en Gud fanns; hon försjönk i stilla drömmerier, 
hvilka slutligen uppgingo i en varm, brinnande bön till
Honom. Hennes hjerta var, som menniskohjertat så sällan är, 
genomträngdt af tacksamhet mot Gud och det kände frid. 
Om natten drömde hon en dröm, som sällsamt inverkade på 
hennes lif:

Hon tyckte sig ligga i andäktig bön till Gud, ifrigt
anropande hans kärlek, att hon måtte få lära sig att älska 
Honom. Då fick hon se en underskön engel, som kom såsom




Vegetationsbild från Amazonfloden.
(Tillhör art. å följ. sida.)

budskap från Fadern. Förundrad blickade hon upp på honom. 
Engeln sade: Arma barn, hvarföre gråter och ängslas du? 
Du har ännu ej förstått; kom och se. Och hon följde engeln, 
glad öfver bönhörelsen. De kommo ut i en skön trakt, der 
på en väg gick en fattigt klädd qvinna. Se denna qvinna, 
sade engeln, hon är sjelf sjuk och fattig; likväl går hon, så 
mycket hon förmår, att trösta och hjelpa dem, som äro mer
nödlidande än hon; gå och gör sammaledes och du skall finna 
frid och ro i din själ och du skall lära älska!

Dervid försvann engeln ur hennes åsyn. Hon kände, att 
engeln hade rätt och den morgonen stod hon upp från sitt 
hviloläger med lättadt hjerta.

Från den dagen blef den unga qvinnan lyckligare. Hennes 
medfödda godhet vaknade och det egoistiska hos henne 
försvann. Icke gick det med ens; mången gång kände hon den 
kalla liknöjdheten återvända, men nu hade hon lärt att bedja, 
och i bönen blef hon allt mer och mer införlifvad med och
lärde känna sin och allas gode Fader.

Tack, farmor! sade fjortonåringen och tårarne stodo henne 
i ögonen; den sagan skall jag komma ihåg i hela mitt lif.

De små, som ej hade fattat den, sutto tysta; men
föräldrarne, som under tiden varit inne, gingo fram och kysste 
innerligt den gamla, ty de förstodo väl att hon berättat för 
dem sitt eget lifs saga.

A. W.




Bilder från Brasilien.

Europeisk civilisation, i ordets bättre mening,
synes hafva svårt att rotfästa sig i Sydamerika,
synnerligast i de trakter deraf, som ligga under
tropikzonens brännande sol och der det flacka,
sumpiga låglandet är utsatt för öfversvämningar,
som förpesta de stillastående luftlagren och alstra
sjukdomar, bland hvilka i synnerhet gula febern har
ett fruktansvärdt rykte öfver hela verlden.

Af brasilianska regeringen hafva många försök 
gjorts att locka europeiska utvandrare till 
dessa trakter, som äro välsignade med en 
ofantlig växtlighet. Så t. ex. hafva utvandrare 
från vår verldsdel erbjudits mera lockande fördelar 
i Brasilien än annorstädes. Äfven har denna regering 
öppnat den stora Amazonfloden för utländsk 
skeppsfart, och ångbåtsbolag hafva, under regeringens 
auspicier, bildats för att underhålla kommunikationen 
på den nämda jättefloden. Men ändock finner man 
här ännu menniskotomma sträckor, hvilka hittills 
trotsat allt odlingsarbete. Ett af brasilianska 
kejsardömets betydligaste landskap är 
det vid Amazonflodens utlopp liggande Pará. 
Nästan hela detta område består af slätter och
lågland, till största delen betäckta med ofantliga skogar och 
under regntiden nästan totalt öfversvämmade af Amazonfloden 
och dess tillopp. Hufvudstaden i landskapet ligger femton 
mil från Amazonflodens mynning och kallas Pará eller Belem 
de Pará. Staden är ganska vacker och välbyggd och hyser, 
i egenskap af provinsens hufvudort, åtskilliga dignitärer, 
såsom en biskop och en kommendant. Förutom en 
ståtlig katedral finnas här äfven en mängd kyrkor, 
kloster och palatser. I egenskap af provinsens 
enda sjöhamn är Pará äfven dess lifligaste 
handelsplats, och det är härifrån, som Rio hämtar 
sina dyrbaraste laddningar af frukter och andra 
läckerheter.


En butik i Pará.

Om Pará är en mycket liflig handelsstad, så får
man icke fatta detta i den betydelse en europé
vanligen härvid fäster. Här tyckas alla vilja egna
sig åt Mercurii tjenst, äfven den färgade delen af
befolkningen. Vi kunna af teckningen här bredvid
göra oss en föreställning om hur man sköter en liten
nätt minuthandelsaffär i Pará. Om lagret icke just är
rikhaltigt, så är det så mycket brokigare. Och affären
tyckes äfven medgifva mera pittoreska situationer än
som lifvet bakom furudisken i våra diversehandelsbodar
plägar erbjuda. Det becksvarta kommerserådet är för
närvarande sysselsatt att gagna allmänheten äfven
såsom fotbeklädnadsprofessor. Nästa dag gör han
må hända i tobak, och dagen derpå utbjuder han ett
lifselixir, som inom två dagar förvandlar de ärade
kunderna till spritt nya menniskor. --

Hithörande teckning förskrifver sig från en fransk
målare, Biard. Den stora allmänheten har i mångfaldiga
illustrationer gjort bekantskap med denne konstnärs arbeten, må 
hända icke så med hans namn. François Biard gjorde i 
sina yngre år vidsträckta resor i Sydeuropa, Mindre Asien 
och Egypten och medförde från dessa resor mycket rika

studier, utmärkta för karakter och en mästerlig teknik. Biard 
väckte första gången uppseende på utställningen i Paris 1833 
genom en större tafla »En arabstam öfverfallen af en 
ökenstorm», full af gripande patos och en storartad poetisk
uppfattning. Men den unge konstnären utmärkte sig äfven för 
drastisk komik. Derom vittnade några karrikatyrer ur 
sällskapslifvet, som han exponerade vid en sednare utställning och 
hvilka samlade omkring sig en sådan massa af åskådare, att 
man måste skydda dem genom att utställa skildtvakter. Af 
de konstresor, som Biard vidare företog, var en till Lappland 
och Spetsbergen. På en konstutställning i München år 1853 
väckte han uppseende genom en monstruös tafla »Gulliver på 
jättarnes ö, med blommor och insekter förstorade medelst 
tillhjelp af mikroskop», men hvilken gjordes till föremål för 
en skarp kritik, såsom en uppenbar afvikelse från begreppet 
om konst och ren smak. Några år sednare återfinna vi konstnären
i Brasilien, der han i synnerhet med oefterhärmlig
humor tecknar lifvet i Rio. Vi hafva redan i denna tidskrift, 1864, 
gjort läsaren bekant med några af dessa teckningar. Biards 
taflor, med deras rikedom på burleska situationer och glad humor, 
hafva förskaffat honom benämningen »Måleriets Molière». --

Under det, såsom vi sagt, utlänningar förgäfves sökt hit 
öfverföra europeisk odling, hafva deras oseder likväl icke varit 
utan ett ganska stort inflytande på landets infödda befolkning. 
Detta inflytande har varit mycket förderfligt, ty de infödda 
hafva, då de tillegnat sig de hvitas dåliga vanor, smält undan 
som snö för solen och utgöra nu ett fåtal af befolkningen
samt hafva en ännu uslare tillvaro än de svarta slafvarne, som 
öfverförts från Afrika. Från Europa sändes fordom till dessa 
trakter hela skeppslaster med grofva förbrytare och det sämsta 
qvinnoslödder. Man kan lätt tänka sig hvad en sådan 
kolonisation skulle blifva för landets infödingar. Följderna deraf 
äro ännu märkbara. Fordom räknades här bortåt trettio olika 
folkstammar; men af dessa hafva icke mindre än tjugufyra 
numera alldeles försvunnit genom beröringen med en 
demoraliserande civilisation. De stammar, som ännu bibehålla 
sin frihet, ströfva utan fasta bostäder omkring, allt efter som 
de ofantliga öfversvämningarne jaga dem, och det är knappast 
troligt, att den ordnade styrelse, som småningom inträdt i 
de brasilianska staterna, skall kunna rädda de infödda i 
Brasilien från att inom en ej aflägsen tidpunkt försvinna ur
folkens antal.




Ut i verlden.

»Låt, ack! låt mig följa med», 
Bad en liten gren och gled 
Ifrån häcken 
Ned i bäcken,
Som med gladt och muntert språng 
Sjöng sin evigt unga sång.

Så det gick i flyg och fläng 
Öfver skog och dal och äng;
Solen blänkte,
Vattnet stänkte, 
Och dess klara, friska bad
Smekte grenens gröna blad.

»Stanna här! -- du är för späd, 
Att mig längre följa med:
Nu går färden
Ut i verlden»,
Bäcken sjöng, och med ett hopp 
For han utför bergets topp.

Men se! -- grenen smög sig med, 
Och, som förr, på böljan red.
»Stackars liten! 
Du blir sliten 
Uti stycken, inom kort», 
Böljan sad' -- och hvirfla' bort.

»Se! här har jag hunnit hamn», 
Och mot hafvets våta famn 
Bäcken hastar 
Och sig kastar, 
Under brus och dån, dit ned, 
Enligt sekelgammal sed.

Grenen, säg, hvar blef den af 
I det stora vida haf? --
Om man gömt den, 
Eller glömt den! -- 
Ingenting jag derom vet -- 
Det är hafvets hemlighet.
-- -- -- -- -- -- -- --
-- -- -- -- -- -- -- --
Lilla tanke! bygg ditt bo 
Här i hjertats lugna ro! 
Flyg ej ut i vida verlden, -- 
Kunde hända, att på färden 
Strömmens hvirfvel drog dig med 
Och det bar i hafvet ned.

Lilla tanke! bygg ditt bo, 
Här i hjertats lugna ro! 
Der i solljus glimmar vågen, 
Lockar så den unga hågen, -- 
Men -- du är för fin, för späd, 
Att på färden följa med!

M*.




Dunkehallar.

Vi tillhöra kanske deras antal, som ännu med förkärlek
hänga fast vid den gamla fortskaffningsmetoden, 
en beqväm vagn och ett par pigga skjutshästar. Vi 
älska oberoendet af, att kunna stanna hvar vi behaga, att
fråga oss för om namnet eller ägaren till den eller den vackra 
egendomen, som framtittar här och der invid vägen. Vi höra 
kanske rätt gerna skjutsbonden, på sitt okonstlade sätt, 
berätta en eller annan tradition från fordna tider om de trakter 
vi passera och vår resa blir derigenom både angenäm och 
lärorik. Ja, nog är det något helt annat än att sitta inpyrd 
i tobaksrök uti en af andra klassens vagnar på jernvägarne,
der sällskapet visserligen kan vara angenämt nog, men der 
det icke sällan är odrägligt, och der man om de genomilade
trakterna får ungefär lika god reda, som den blinde om färgerna.

Nåväl, vi föreställa oss alltså, att vi färdats fram öfver 
den gamla »Nissa-Stigen», den samma vägen, som danskarne 
alltid begagnade, då de från Halland smögo sig in i Småland, 
för att bränna och sköfla, under de långvariga och förödande krig, 
som fördes emellan dem och oss under de första Wasa-regenternas
dystra tider. Vi hafva lemnat Jähra gästgifvaregård
bakom oss, vi hafva helt nyss, på en förträfflig väg, passerat ett 
hörn af den ödsligt dystra Dumbemosse, hvilken antagligen, 
under många framfarna sekel, haft samma tröstlösa utseende 
som nu, alldenstund den samma redan i hednatiden, under 
namn af »Dumnærmosi», omtalas, såsom utgörande en del af

gränsen emellan Småland och Westergötland. Det är
likaledes från denna, till en qvadratmils ytvidd
uppskattade mosse, som de båda betydliga floderna,
Nissan och Lagan, anses upprinna, hvarom benämningen
»Nizærqvild» (Nissans källa) i gamla urkunder
ännu påminner. Det var vidare öfver denna mosse,
som danska hären, under anförande af Daniel Rantzau
och Frans Brockenhusen, år 1567 i Oktober, anlade en
kafvelbro, der den förut omförmälda vägen nu går fram,
och det var derigenom, som de lyckades öfverraska
och uppbränna Jönköping samt dymedelst bereda sig väg
förbi slottet på de stigar, som förde till den gamla
Holavids-vägen, hvarifrån de sedan inföllo härjande
i Östergötland, der Söderköping afbrändes.

Se så, nu hafva vi lemnat Dumbemosse med dess gamla
minnen bakom oss, trakten blir genast odlad och täcka
herregårdar skymta fram mellan välskötta åkrar och
grönskande ekhagar. Till höger se vi Järstorps vackra
kyrka från dess dominerande höjd, och rätt som det
är hafva vi nått den skärning i sandåsen, hvarigenom
vägen framgår till krönet af Dunkehallar. Ah! Hvilken
hänförande tafla, som här på en gång och liksom genom
ett trollslag upprullas för våra blickar. Det är
icke småningom, det är med ens, som denna storartade
panorama framträder. Djupt nedanför, der vi befinna
oss, utbreder Wettern sin majestätiska, lätt krusade
vattenspegel, och för att höja taflans lif, se vi här
och der några hvita segel och den mörka rökstrimman
från en framilande ångbåt. Längst till venster, eller
norr ut, se vi liksom ett mörkblått moln höja sig
ur vågen. Det är Visingsö, pupillen i det jätteöga,
hvarmed en storartad natur här blickar mot himmelen,
hvarifrån det lånar sin färg, antingen det är mildt
och leende, som nu, eller hotfullt och dystert när
stormen skakar sina vingar deröfver.

Midt framför oss utbreda sig de öfver allt
skogkransade höjderna af östra landet. Wista kulle,
med dess mjuka former och »grönskande hår»,
aftecknar sig lätt och behagligt mot den klarblå
bakgrunden. Brunnstorp, der det ligger inbäddadt vid
foten af berget, belyses af solen, som förvandlar
fönstren deri till flammande guld, och något till
höger derom gnistrar liksom en silfverstrimma ur
berget. Det är också blott en skymt af Husqvarna
beundrade vattenfall. Nere i dalbottnen mellan dessa
höjder ligger Jönköping, kringsmekt af vatten från
trenne sjöar, ljusklädd och vacker, som en ung tärna
i vårtoalett. Ser ni det der stora palatset, med
sin väl afpassade fasad, som just nu afspeglar sig
i kanalen der framför, det är störa hotellet. Något
till höger derom framträda de mera väldiga, men
dock harmoniska formerna af läroverkshuset. Längre
bort ser ni kyrkan, hvars förgylda kors glimmar i
aftonsolens belysning. Allt i denna vackra tafla är
dock ej blott »til lyst». Ni ser äfven en hel del
mörka fabriksskorstenar hvirfla fram sin solbelysta
rök i den klara aftonluften. Jönköping är ett
samhälle, der idogheten och arbetet skattas högt,
och med sitt centrala läge, i förening med ypperliga
kommunikationer, torde det äfven i framtiden häfda
det anseende för lifaktig verksamhet, som det samma
under de sista decennierna lyckats tillvinna sig.

Men månne vi icke böra tillryggalägga den återstående
delen af vägen till fots? Ni kan då under promenaden
lättare uppfånga det omgifvande sceneriet, och
så vill jag berätta för er traditionen om orsaken
till backarnes namn: Dunkehallar. Under något af
de förut omförmälda krigen mellan oss och våra nu
varande goda vänner danskarne, hade vaktposten på
slottstornet observerat en ståtlig ryttare, hvilken
från skogsbrynet på höjden med synnerlig uppmärksamhet
rekognoscerade den underliggande trakten. Här var
icke lång tid för öfverläggning. Karlen satte ifrån
sig hellebarden, riktade med yttersta noggrannhet en
af de på slottstornet befintliga kanonerna, hämtade
den under dessa oroliga tider alltid brinnande
luntan, och -- knäppte till. När röken skingrat
sig syntes ryttaren icke mera till; men en stund
derefter kommer en löddrig häst framstörtande mot
slottsporten och i sadeln befann sig endast nedra
delen af en menniskokropp, den öfra hade stannat der
kulan afklippt 
rekognosceringen. Se så vet folktron att färglägga
sina berättelser. Den skjutne ryttaren lärer varit
en dansk riddare med namnet Dunke, och deraf hafva
backarne sedan erhållit sin benämning.

Skogen, hvaraf fordom fanns riklig tillgång på den
s. k. »bymarksjorden», har nu försvunnit; men
odlingen har trädt i stället och med odlingen har
tillika uppvuxit en hel del små arbetarebostäder,
hvilka ligga fästade likt fågelbon ibland
klyftorna. Särdeles är detta förhållandet i
grannskapet af Dunkehalla-ån, hvars sorlande brus
vi nu förnimma, der den kommer nedhoppande mellan
klipporna, för att vid qvarnbron störta utför en
ganska respektabel höjd och derefter, på bottnen af
den branta dalsänkning, som bildar en genomskärning
af höjderna, leta sig fram till Wettern. Denna
dalsänkning med sitt skummande vattenfall, sin yppiga
vegetation, sina välbyggda qvarnar och bostäder,
parker och villor framträder så oväntadt för åskådaren
och är så täck, att vi icke vedervåga någon vidare
beskrifning. Det är en fullständig Schweizervy. Man
bör se den. Kanske, i fall man sedan gör ett besök
i dalen der nere, får man anledning att instämma med
Nikander, i hvad han sjöng om Djupadal i Blekinge:

 "Om dufvan har sin maka kysst, 
 I löfvens sommarsal,
 Du hörer kyssens ljud, så tyst 
 är det i Djupadal.

 Den strida forsen, nyss så vild, 
 Sin yra öfverger. 
 Han störtar djupt i jorden ner, 
 och törs ej sorla mer."

Det är ingalunda något betydligare vattendrag,
Dunkehalla-ån, snarare tvärtom; men pigg och liflig
är han, som en äkta smålänning. Det finnes ingen
så liten afsats, att den icke är begagnad till
nytta och arbete. Spikhammare, bresiljebruk, ben-,
bark- och klädesstampar omvexla här med grynverk
och mjölqvarnar. Naturkraften är på alla sätt
tillgodogjord och påminner till icke ringa grad om
befolkningens skaplynne, hvarföre man har det gamla,
hedrande vitsordet, att, »om man sätter en smålänning
på en flathall i en sjö, så icke allenast föder han
sig, utan samlar äfven något för gamla dagar».

Till höger och venster om vägen, hvilken oafbrutet
sluttar mot staden, hafva vi nu att observera en
hel del små, men täcka villor: Eriksberg, Skuggan,
Stugan, Albano, Torp, Skänkeberg m. fl. och till
sist det vackra Bäckalyckan. Se så, nu hafva vi
uppnått »Talavid», der den gamla Junebäcken, som
gifvit staden dess namn, silar sig fram och der
landtbefolkningen fordom, då den reste till eller
från staden, antagligen talades vid och må hända
äfvenledes tog sig en »färaknäpp» för bättre minnes
skull. Vi hafva nu uppnått stadens gator, och skulle
således hafva gjort ifrån oss beskrifningen öfver
Dunkehallar; men vi följa väl ändå vår resande vän
tilldess han hamnar på stora hotellet, hvarvid vi få
tillfälle låta honom kasta några flygtiga blickar
på de föremål vi passera. Se der till höger vestra
kapellet, fordom S:t Petri kapell, uppfördt efter
ritning af grefve Erik Dahlberg och på sednaste
tiden restaureradt samt omgifvet af en väl vårdad
begrafningsplats. Till venster hafva vi denna »stad
i staden», som utgöres af Jönköpings verldsbekanta
tändsticksfabrik med sina mångfaldiga och storartade
fabriksbyggnader. Litet längre fram och hörande till
fabrikens område ligger det vackra »Strand» med sitt
täcka corps de logis och sin förtjusande park. Vidare
framåt har ni hamnparken och den nya anläggningen
framför skolhuset, nu gå vi öfver vindbron, hvilken
leder öfver kanalen, som sammanbinder Munksjön med
Wettern, -- och så äro vi lyckligen anlända till stora
hotellet. Der kan ni taga er ett uppfriskande bad efter
vandringen, om ni så behagar, och sedan, då hotellets
vackra trädgård på aftonen blifvit, som vanligt,
rikt eklärerad, kan ni der, vid ett glas punsch
eller en bricksexa, lyssna till en dubbelqvartett af
Jönköpings regementes musikkår, då helt visst genom
tonernas makt i underbara hägringar för ert inre öga
å nyo frammanas den herrliga taflan från Dunkehallar.

-e.

Öfre vattenfallet i Dunkehalla-ån.

(Teckning af C. S. Hallbeck.)




Mästers verkstad.

Tidsbild.

(Ett envåningshus i staden. Dörrarne och några af
fönstren åt gårdssidan stå öppna. Man varseblifver
ett större rum, der inmangladt linne m. m. ligger på
ett bord. I rummet innanför sitter Ida i väfstolen
vid det öppna fönstret. Utanför synes på ena sidan
gården en flygelbyggnad, hvari man ser åtskilliga
skomakare sysselsatta med sitt arbete, och på andra
en liten trädgård. I fonden synas äng och skog samt
ett litet landtställe.)

Ida (under det hon väfver). 
Hur vackert sol'n belyser mina ränder! 
Flyg, spole, flyg, att fylld min aln jag får, 
Se'n ta'r jag mig en fristund -- sådant händer --
Af kropp och själ ju menniskan består. 
Som väfspol'n flyger, så gör tiden äfven,
Ack, att dess timmar vi använde väl! 
De räcka till för boken, som för väfven,
Blott man ej "dagen från vår Herre stjäl".

Jag kan ej riktigt med den nya tiden, 
Fastän i mycket den kan vara stor. 
Jag tror ändå den är en smula vriden,
Att högmodsandan i dess anda bör. 
"Framåt" man säger allmänt lösen vara; 
Hvad målet är, jag icke än förstår. 
Allt har så brådtom: kindens rosor fara,
Och ynglingen har redan gråa hår ...

Det sägs, att menskan stammar från en apa,
Månn' deraf kommer tidens aperi? 
Hvar piga till mamsell vill sig förskapa,
Hvar borgarflicka vill en fröken bli'. 
Arbeta vill snart ingen -- bara njuta, 
Och hopen tror, att drägten menskan är. 
Jag undrar, hur det kommer till att sluta; 
Sitt dödsfrö det helt visst inom sig bär.

Af döttrarne får modren hjelp ej hafva;
De "läsa språk", de klinka "piano".
Sitt modersmål de lära aldrig stafva
Och andra språk ej heller, skull' jag tro.
De få af bildning blott -- ett slags fernissa,
I hvilken själen liksom torkar ut;
Och Clémentine och Célestine och Sissa
Kan ingen dödlig skilja på till slut.

Handtverkar'ns söner skola bli' löjtnanter -- 
Fast fadrens verkstad ej "görs dem för trång".
De "draga sig" för simpla anförvandter; 
Åt läst som pressjern ropa de fi donc.
Jag tycker att det ginge an att vara 
En bildad man och handtverksman ändå ... 
Ack, om derhän man kunde komma bara,
Arbetets ära skulle man förstå!!

Jag undrar, hvem som plöja skall nu mera, 
Snart får väl marken vara, som den är. 
Mor hugger ved, ty Lasse skall studera --
Det skall för resten både Pål och Per. 
Förr taltes mycket om "olika gåfvor": 
Den, som fått ringa, blef i ringhet qvar. 
Nu tyckas alla undfått himlens håfvor, 
Ty hvar och en mot höjden flygten ta'r.

Dock, det lär vara ganska kallt der oppe, 
På höga berg är evig vintersnön --
Men lika klar i daggens minsta droppe 
Guds sol sig speglar, som i vida sjön. 
Den, som ej skapar'n gifvit örnevinge, 
Hvi styr mot solen han af högfärd blott! 
En mindre stormig framtid han ju finge 
I dalen, der hans barndoms vagga stått.

Min aln är fylld.    Hör näktergalen drillar
I höga päronträdet utanför!
Sjung, fågel, sjung, du icke mig förvillar,
Fort går mitt arbet' när en sång jag hör.
Nu går jag ut att läsa i naturen;
Dess stora bok är blifven mig så kär.
Hon tyder på, att menniskan är buren
Till högre fröjder än dem jorden bär.

(Går ut i större   rummet,   der  hon möter Eva, som
kommer från rummet midt emot det, hvari väfven står.)

Eva.
God morgon! Du går på och väfver redan. 

Ida.
Jag har väl ej stört frökens morgonblund? 

Eva. (gäspar).
Åh nej.    Far har ju väckt mig länge sedan. 

Ida.
Far vet att "morgonstund har guld i mund",
Men det tycks du ej tro, min kära Eva,
Som aldrig vaknar före klockan sju (går ut). 

Eva.
Jag skulle kanske stiga upp och väfva,
När doktorn sagt jag har ... hur var det nu?
Det samma har hvar flicka i pensionen,
Så väl som fröknarne von Ättefall;
Jag nästan tror, det hör till goda tonen,
Och derför jag mig ej beklaga skall --
Men dumt, att namnet skall så konstigt vara!
Det stötte liksom uppå ... valeri,
Men valeri är ju en påse bara (funderar).
Nej, nå'nting annat var det uppå i.
A ... Anemi, nu kom jag på det rätta!
Hvad det betyder vet jag icke än --
Ett sådant namn är icke bland de lätta,
Må jag blott icke glömma det igen!
Det sägs, att Ida är en bildad flicka.
Fast blott ett år hon varit i pension;
Historien kan hon till punkt och pricka;
På alla mellanstunder läser hon,
Fast det skall vara liksom tyst med saken:
Hon syns ju aldrig ha' en bok i hand,
Men innan morgonsoln förgyller taken,
Har hon läst ut en half volym ibland ...
Det händer aldrig mig; jag vill helst sofva,
Och är jag vaken, vill jag roa mig.
Men skull' jag läsa något, vill jag lofva
Det blef om Lunkentus och ej om krig ... 
(går fram i dörr'n och tittar bort åt fonden)
Hur vackert der i solen fönstret blänker!
Jag hoppas Ida snart skall storögd bli',
Ty det är gifvet, att på mig han tänker;
Alltjemt ta'r han ju vägen här förbi.
Hur bildad syster Ida än må vara,
Hon är dock långt ifrån så fin, som jag.
Dessutom är jag du med prostens Clara,
Fast hon tycks glömma det hvarenda dag 

(går   in i rummet  midt  emot  väfkammar'n.    Ida   inkommer
med blommor samt ställer sig att ordna dem.)

Ida (sjunger).
Kan ej säga, hvilken mest mig lockar, 
Parkens ros, ell' ängens "glöm mig ej". 
Kan ej säga, hvilken helst jag plockar, 
Kanske djupröd ros ... o nej, o nej! 
(betraktar en förgätmigej)

Blyga barn, bland låga gräsen buren,
Tror likvisst, att du mig kärast är: 
Ej af konstens trollmakt frambesvuren 
Är den skärhet, du på bladen bär.

Får du vatten, fastän bruten redan, 
Växer du och höjer dig ändå, 
Och när rosen vissnat länge sedan,
Är du ännu lika frisk och blå.

Vilda blommor i mitt glas jag ställer, 
Kan ej säga, hur jag älskar er! 
Hjertat äger sina eterneller,
Brytas kunna de, ej vissna ner ...

(går  tillbaka  ut åt ängen.    Mäster kommer från
verkstaden. Eva från kammar'n och bär en uppslagen
bok i handen.)

Eva (läser öfver). 
Je blesse, tu blesse, il blesse et je ne blesse pas.

Mäster.
Jag tror du ej ett grand till nytta gör, 
Jag hör dig ständigt bara franska läspa.

Eva. 
Och ändå kan jag aldrig, som jag bör.

Mäster   (tager    ett  garnknippe   på bordet och upplyfter det). 
Lägg boken du och stoppa mina strumpor, 
Hvem rår väl för, att du ej hufvud fått! 
På detta sätt får snart du gå i lumpor, 
När du hvar dag skall spela fröken blott. 
Blif lik din syster!

Eva.
Snälle far, besinna, 
Den gamla dumma tiden är förbi. 
Nu är det bortlagdt båd' att sy och spinna:
Jag virkar spetsar, syr tapisseri ...

Mäster.
Ah! sådant lappri är för ro skull bara, 
Det ta'r en till, när en går bort nå'n gång; 
Men hemma skall man riktigt nyttig vara.

Eva. 
Så har jag franskan, gymnastik och sång ...

Mäster. 
Du lär ju ingenting.    Hvad kan du spela?

Eva.
Två hela valser och en half fransäs, 
Men vid terminens slut, så kan jag hela.

Mäster.
Låt höra, om du minnes hvad du läs'! 
När föddes Luther?

Eva.
Luther, när han föddes ...? 
Det var, det var ... det står ej i min bok.

Mäster.
Ha, ha, ha, ha! Du till en nödlögn nöddes. 
Pensionshistorien måtte gå på tok. 
Nå, känner du Hans Sachs? 

Eva.
Han, som upptäckte, 
Hvad var det nu ...?

Mäster.
Det bör du veta bäst!
(för sig)
Hvad menskoslägtet är ett ömkligt slägte. 
När ej "skomakaren blir vid sin läst ...!"
(högt)
Hans Sachs var skald, och om ej ryktet ljuger, 
Han gjorde skor och visor om hvarann', 
Ty tiden räcker till, blott menskan duger; 
Han skämdes icke för sin spannrem, han, 
Ty yrket var för honom hufvudsaken
Och böcker skref han för sitt nöje skull.
Ack, om i våra da'r det funnes maken 
Till karl, jag ville väga'n upp med guld! 
Nå, i historien kom du nu till korta, 
Än geografi'n, hur står det till med den?

Eva.
Hon är i skolan; kartorna ä' borta 
Och klistras ...

Mäster. 
Säg mig, hvar ha' vi Cayenne?

Eva.
Der pepparn växer.

Mäster.
Jo, du är den rätta, 
Din kunskap kostar intet hufvudbry, 
Nå, säg mig nu, hvar ligger Maladetta?

Eva. 
Jag tror det är en topp på Mont Perdu
(går åter in). 

(Ida och v. Pryl komma från ängen.)

v. Pryl.
Tänk om  han säger nej! 

Ida.
Då få vi bida

v. Pryl. 
Hur länge?

Ida. 
Är det mig, du frågar så?

v. Pryl.
Du är ju öfver tjugusju, min Ida, 
Och jag har redan räknat trettitvå.

Ida.
Än se'n! Tillhöra vi då ej hvarandra, 
Hvad kan väl skilja våra hjertan åt, 
Om än vår väg ej hand i hand vi vandra 
Och få gemensamt dela fröjd och gråt! 
Jag väntar ... alltid, ty mitt hjertas flamma 
Är af det slag, som icke slocknar här.

v. Pryl. 
Jag skulle tro, min egen är det samma.

Ida.
För lång då ej en lifslång väntan är 
(går in; mäster utkommer).

v. Pryl. 
God morgon! Hur står till?

Mäster.
Åh jo, jag tackar! 
Hvad kan i dag det vara fråga om,
Behöfs det sulor eller ... bara klackar?

v. Pryl.
Nej, det var för en annan sak, jag kom.

Mäster.
Var god stig ned uti min verksta'kammar! 
Jag kommer.

v. Pryl. 
Tack, får jag ej stanna här?

Mäster.
Som ni behagar! Men hos risp och hammar 
Skomakar'n mera i sitt esse är. 
Det är liksom en smula tomt der inne, 
Min yngste son for till Carlberg i går. 
Den nya tiden har sitt eget sinne, 
Och mycket man af det fördraga får. 
I herrestånd vill sig hvar pojke gifva,
Och ingen vill sin faders yrke drifva.

v. Pryl.
Det der är dumt.    Ett yrke kan försörja, 
Men mången embetsmän knappt födan har. 
Dock, förrän vi på det kapitlet börja, 
Jag måste hafva på en fråga svar. 
Ni vet, att Ida ligger mig i hågen, 
Var nu, som hennes far, mig välbevågen!

Mäster.
Jag tror, att der vi kunna stanna, herre. 
Hon borgardotter är, ni adelsman.

v. Pryl. 
Nå, gifves det af hinder inga värre,

Jag tror att detta lätt man trotsa kan. 
En adelsman, som sjelf sin torfva plöjer 
Och är ... en odalbonde rätt och slätt!

Mäster.
Tro mig, det er i mina ögon höjer, 
Ni är ock bildad och af gammal ätt, 
Men hon -- ej lika falla våra lotter, 
Fast min och hennes är så god, som er --
Hon skulle blifva blott skomakar'ns dotter 
I er familjekrets ... och intet mer.

v. Pryl.
Ack, tro ej det.    I vår familjkrets gäller 
En menniska just jemt för hvad hon är, 
Det mindre gör, hvar lifvet qvinnan ställer, 
Om adelsbref hon i sitt hjerta bär. 
Jag aldrig lärt att se med ömkan neder 
På dem, som byxor sy och göra sko', 
Ty allt, hvad menskan göra kan med heder, 
Är lika hederligt, det få vi tro. 
Ej uppå gatan blott man "pöbel"  möter,
Och "hofmän" icke blott vid kungens hof. 
En hvar, som inför Gud sin syssla sköter, 
Han är af verklig adel, med förlof.

Mäster.
Slå mig i handen, herre, det är riktigt, 
Fast det för mången låta kan för båldt. 
Skomakaryrket har jag ansett vigtigt 
Och ruttet läder har jag aldrig tålt. 
Jag med mitt handtverk haft båd' plan och syfte, 
Min varas rykte nått till ... länets gräns;
Jag verksta'n öfver mången annans lyfte, 
Och lemna' den åt oskyld, tro mig att det käns! 
Af mina söner sju ej någon "gör i läder", 
De gå i uniformer och gevär; 
Och lönen deras räcker knappt till kläder;
För intet få de ännu suladt här ...

v. Pryl.
Om man ej skicka vill sin son i lära, 
Kan ingen kristen menska undra på. 
På mången verkstad läres supa, svära 
Och kanske det, som värre är ändå;
Men när ens egen far på verksta'n sitter, 
Och tukt och ordning uppehålles der 
Den son gör orätt, som ej lära gitter 
Hans yrke, derför att det "simpelt"  är.

Mäster.
Precist! ... Är en och annan kallad vorden 
Att kasta lästen, så ske Guds behag! 
Det tarfvas mer än bara skor på jorden, 
Och "ingen regel utan undantag!"

v. Pryl.
Nog skulle staten många summor spara, 
Om alla fabrikörer tänkte så.

Mäster.
Skall handtverksklassen ta's från gatan bara, 
Hvem kan förtänka, att den blifver rå! 
Jag har tänkt ut ett sätt att verksta'n rädda, 
Det enda, hvaruppå hon räddas kan ... 
Förr'n man åt fadren går att grafven bädda, 
Ta'r dottren en skomakare till man.

v. Pryl.
En usel räddning, kan ni annat tycka, 
Vill ni för verksta'n gifva Idas lycka?

Mäster.
Väl jag förstår, att Ida ej kan trifvas 
I hop med en, som ingen bildning har; 
Men någon mindre vanlig torde gifvas, 
Som är arbetare och upplyst karl.

v. Pryl (efter något funderande). 
Väl kan jag ej direkte ta' till lästen, 
Ty det vill både tid och öfning till, 
Men skyldra som skomakare för resten,
Det kan jag visst, om Idas far så vill. 
Släck icke med ert nej min lyckas stjerna, 
Gif mig ert bifall, utan knot och köld! 
Er svärson öfverta'r er verkstad gerna 
Och sätter öfver dörr'n sin vapensköld, 
Hvad sägs om det?

Mäster.
Bedrar mig ej mitt öra, 
Är denna dagen mig en lycklig dag. 
Kom, Ida, kom hit ut, skall du få höra,
Skomakar'n fanns!

Eva (tittande ut genom fönstret). 
Men jag blef lurad, jag. 

(Ida utkommer.)

v. Pryl (till Ida). 
Om från din sida ej det hinder möter?

Ida (räcker honom handen). 
Blif hvad du vill, du blir dig sjelf ändå!

v. Pryl.
Mitt landtbruk uppå samma gång jag sköter 
Till svärfars trädgård mina ägor nå.

Mäster.
Nu kan jag lugnt mitt hufvud lägga neder, 
Min verkstad funnit har sin hufvudman. 
Det var en lycklig stund. Gud signe eder!
(till Ida)
Ser du, det blef ändå din far, som vann! 
Du blef skomakarfru ...

Eva (från fönstret). 
Och friherrinna! 

Ida.
Har jag ej påstått uti all min da'r, 
Att blott en verklig ädling kunde vinna 
Mitt hjerta! ... Det var jag, som vann, min far!

Anna A.



Den svarta kappan.

Skiss från 1722.

Af Claude Gerard.

(Forts. o. slut fr. föreg. häfte sid. 125.)

»Jag har samlat fem eller sex af mina fordna
krigskamrater, på hvilka jag kan lita», sade Arvid
Hahne dagen derpå, då han i ett rum i kungshuset
träffade Ramel, som nyss med hofvet återkommit, och
för honom berättat sitt äfventyr och sin upptäckt
qvällen förut.

»Men, Arvid, besinna dig likväl ... här kan ju ett
misstag äga rum, saken skulle väcka uppseende och
jag ...»

»Är du rädd, så stanna hemma», afbröt Hahne häftigt,
med blossande kinder. »Död och afgrund! Hvad menar
du med ditt käringprat ... tror du jag vill dölja
hvad jag gör
... Om den skurken vore en man, värd att genomborras
af en ärlig klinga, så skulle jag slåss med honom, och
en af oss skulle stanna på platsen, men en förrädare,
en lögnare och menedare, han är hemfallen åt det
nesliga straff, som vi bestämt ... jag har berättat
dem alla hvarom saken handlar, utan att likväl nämna
några namn; den uslingen skall nog sedan få sitt
brännmärkt för alltid.»

Hahne tystnade för att hämta andan, ty hans
förbittring och smärta voro nära att qväfva honom.

De   båda   vännerna tycktes i detta ögonblick
hafva 
ombytt natur: upptågsmakaren och vildhjernan Ramel
var nu den betänksamme och sansade, och Arvid, annars
så lugn och from, var i ett tillstånd af raseri och
öfverretning, som nästan skrämde hans vän.

De beskyllningar Hahne gjorde Schwerin, en äldre,
högt uppsatt man och favorit hos kung Fredrik, syntes
Ramel både orimliga och vådliga. Ehuru enleveringar
och hemliga giftermål just den tiden började blifva
moderna och brukliga och Schwerin var ansedd som
lättsinnig och af en tvetydig karakter, så var likväl
tillvitelsen af tvegifte allt för svår och ovanlig,
att kunna antagas som trolig.

»Jag har svurit att hämnas och jag skall göra det
...» återtog Hahne. »Det är lätt för dig, Ove, att
resonera, men om du, liksom jag, sedan barndomen
älskat en enda qvinna, om denna qvinna varit din
trolofvade och blifvit med svek ryckt ur din famn för
att hånas och förnedras, om hennes lycka och heder
och frid, liksom din egen, blifvit sköflad och trampad
under fötterna af en gammal vällusting, som kunde vara
hennes far; om allt detta händt dig, hur talade och
tänkte du väl då! Hvad gjorde du? Besinnade du dig väl
då på följderna af den hämd, du ville utkräfva, säg!»

»Du har rätt, Arvid; jag följer dig», sade Ramel,
uppspringande från sin stol, med blixtrande ögon, vid
åsynen af den tår, som rullade öfver hans väns, den
skäggige krigarens bruna kind, utan att denne visste
derom. »Säg mig nu hvad du tänker göra, och lofva mig,
att under inga vilkor företaga någonting, förr än du
är säker att röfvaren är den du förmodar.»

»Jag lofvar det; bevare mig Gud att kröka ett hår på
den, som lagligt och ärligt vore Cecilias man och
älskade henne, vore det också i hemlighet; det är
blott den, som bedragit henne, på hvilken jag vill
hämnas.»

»Men, Arvid, ännu ett ord ...»

»Tyst, mitt beslut är fattadt; lika hemligt och lömskt
som hans brott har varit, lika nesligt blifve ock
hans straff; han skall dö som en rymmare eller en
marodör, med sitt brott och sin dom i tydliga ord
skrifna på bröstet, det är en exekution, vi alla
skola bevittna och för hvilken vi alla ansvara ...»

Ramel höjde på axlarne och teg. Det äfventyr, hvartill
hans nyfikenhet ifrån början gifvit anledning, hade nu
antagit proportioner, som blifvit allt för oformliga,
men hans vänskap och oförvägenhet öfverröstade i alla
fall hans eftertanke och förnuft.

»Jag hör klockan slå sex, låt oss gå», återtog
Arvid. »Han är i dag återkommen och det är i afton
säkert att han besöker sin unga, sköna hustru;
vi böra icke försumma tillfället», tillade han, med
sammanbitna tänder och de gnistrande ögonen sänkta mot
golfvet. »Man väntar oss half sju, jag har tilldelat
hvar och en sin roll ... jag hoppas att vi redan
i afton skola fånga räfven i sin håla.»

Ramel aftog sin uniformsrock, iklädde sig en simpel,
grå jacka, med stora stålknappar, nedtog från väggen
en grof filthatt och spände kopplet, hvari han bar
sin korta och starka huggare, fast omkring lifvet;
kastade slutligen en grof ryttarkappa, lika med den
hans vän bar, omkring sig, och de båda unga männen
följdes åt utför trappan.

Nedkomna på Riddarholmen togo de vägen uppåt
Storkyrkobrinken öfver Slottsbacken, som då var
belamrad med byggnadsmaterialier för den många gånger
afbrutna och nu åter påbörjade slottsbyggnaden,
och veko slutligen af åt höger till Österlånggatan,
i hvars första hörn fanns en bättre krog, eller, som
det då började kallas, ett kaffehus, benämdt »Tre
Byttor" -- möjligen den samma som femtio år sednare
besjöngs af Bellman. Det var här som Hahne stämt möte
med sina fordna kamrater.

Vid denna tid var det icke svårt att finna deltagare
i vilda företag. Öfverallt hvimlade det af sysslolösa
officerare, hemkomna ifrån fångenskapen i Ryssland,
Tyskland och Danmark, -- missnöjda, äfventyrliga och
djerfva våghalsar, hvilka icke hade mycket att förlora
och som icke begärde bättre, än att få en anledning
till slagsmål och tumult.

Bland de många bedröfliga följderna af krigens
förhärjande och blodiga vågor är kanske icke minst
det skum, som dessa vågor lemna efter sig, denna
drägg af förvildade menniskor, som vant sig vid ett
rått och sysslolöst lif.

Vilddjursinstinkten, som aldrig helt och hållet
kan utrotas ur menniskonaturen, återvaknar med en
förfärande lätthet och styrka, och ve, tusenfaldt ve
öfver dem, som väcka och begagna denna blodiga drift;
det är den, som är den enda verkliga djefvulen,
den är, så att säga, den konkreta satan, med horn
och klor och eld och svafvel.

Man kan derföre frestas att tro den franske
skriftställaren Ernest Renan rent af hafva tappat
hufvudet eller säga en grym satir, då han yttrar:
»Att den dag då menskligheten blef ett stort romerskt
välde, der fred beständigt rådde, och inga yttre eller
inre fiender funnos, den dagen skulle sedligheten
och intelligensen löpa de allra största faror.»

Vi rysa öfver grymheter och ogerningar, som synas oss
onaturliga, och häpna öfver menniskonaturens ondska,
men om vi nogare granska förhållandena, så skola vi
nästan alltid finna, att det största brottet ligger
icke hos den, som utfört handlingen, utan hos den som
gifvit impulsen dertill. Det är icke hjertats elakhet
och grymhet som är fruktansvärd, det är hjernans
öfverretning och följderna af ett missledt förnuft.

Vi se det öfverallt i historien, och i de religiösa
förvillelserna mest och afskyvärdast. De gudomliga
orden: »Förlåt dem Fader, de veta icke hvad de
göra», kunna kanske oftare än vi förmoda tillämpas,
och skulle, om vi besinnade dem rätt, möjligen ibland
förändra både vårt omdöme och våra bestraffningar.

De båda vännerna inträdde nu i det särskilta lilla
rum på »Tre Byttor», som utsetts till samlingsplats,
och Hahnes djerfva vänner hade, i väntan på sin
anförare och i hans namn, tagit väl till bästa och
mottogo honom nu med allmänt jubel och olika, mer och
mindre kraftiga och fria variationer af samma tema,
om rättigheten och skyldigheten för ärliga och tappra
krigare att sjelfva straffa de brott emot hederns
lagar, hvilka den borgerliga lagen antingen alls icke
befattar sig med, eller också genom offentligheten
skulle förvärra.

Det var våra dagars »Lunchlag» helt enkelt, ty det
är benämningarne som vexla, under det tankarne och
handlingarne egentligen i grunden ständigt förblifva
de samma.

För att icke väcka uppseende delade man sig nu i flera
partier, men alla hade samma mål, det gamla lusthuset
på Blasieholmen, som skulle omringas och bevakas.

Ingen enda af dessa män var hvarken elak eller grym,
alla ansågo sig i sin goda rätt; och vid närmare
granskning skulle man kanske finna att de flesta
gräsligheter, hvarifrån vi vända oss med afsky,
varit hämden för något verkligt eller förment brott.

Hahne och Ramel gingo tysta vid hvarandras sida. Det
var en kall och blåsig qväll och månens halfva skifva
tittade stundom fram mellan de jagade skyarne, för
att nästa minut gömma sig der bakom igen.

Den lyste emellertid tillräckligt, för att låta dem
se att ingen, hvarken åkande eller gående, fanns i
den mörka gränden, i det ögonblick de kommo dit.

»Vi få säkert vänta förgäfves ...» hviskade Ramel
och såg sig omkring.

I det samma närmade sig en af de främmande
officerarne, som hunnit förut och hållit sig dold
utmed muren, och rapporterade sakta, på militäriskt
sätt:

»En vagn har anländt, som medförde två karlar, den
ene af dem var insvept i en kappa, hvars krage dolde
hans ansigte, han steg ur och gick in här, den andre
for tillbaka med vagnen; det är knappt fem minuter
sedan.»

»Ser   du   att   han  kom!» mumlade Hahne triumferande.

»Gick han in här?» frågade Ramel förvånad.

»Jag glömde säga dig, att jag upptäckt en dörr på
planket och skaffat mig en nyckel dertill ... Hvar
har du den, Sternberg?» tillade Arvid vänd till
denne.

»Se här!»

»Äro alla kamraterna der inne och uppställda som jag
sagt?»

»Alla äro der; bakom hvart och ett af de närmaste
träden står en man på vakt.»

»Det är godt. Ni röra er icke ur stället, förr än
jag hvisslar. Ramel och jag stanna vid dörren till
lusthuset; det var der han gick in, förmodar jag?»

»Riktigt, då dörren öppnades lyste ljus der inne,
och en ung qvinna mottog honom.»

Hahne bet sig i läppen, satte nyckeln i hålet på
planket, öppnade och steg in med sina båda kamrater.

Der inne var lika mörkt, ödsligt och tyst som
utanför. De krokiga, ofta huggna och stympade
gamla pilarne vid muren stodo som spöken omkring de
upplöjda och frusna kållanden, och ljudet af den
gnisslande flöjeln, som vinden väl kunde kringföra,
men icke beherrska, var det enda som afbröt tystnaden
deromkring.

De båda vännerna närmade sig sakta lusthuset, sedan
Sternberg aflägsnat sig och intagit sin plats bland
kamraterna, och Hahne hviskade sakta i Ramels öra:

»Vi ställa oss här, på hvar sin sida, men du lofvar
mig, att icke blanda dig i saken, förr än jag hvisslar
eller ropar dig.»

»Men om han gör buller och ropar på hjelp?»

»Det lär väl knappt vara tjufvars sed ... jag vill
först tala några ord enskilt med den högt förnäme
friherren och bedragaren ... dessutom har jag ännu
icke träffat den man, som ensam har besegrat mig.»

Hahne gick tätt intill väggen och ställde sig bakom
dörren vid den bristfälliga trappan och Ramel gjorde
ett försök att, mellan springorna af de tillslutna
luckorna, se in i huset.

Han såg likväl ingenting annat än ljusskenet der bakom
och gick att tyst intaga sin plats på andra sidan,
der några bräder och en stege, upprest emot väggen
vid hörnet, gåfvo honom skydd.

Den isiga vinden hven skarp och blandad med snökorn
genom de kala grenarne i träden, hvars stammar då
och då i halfmörkret tycktes svälla ut till dubbel
tjocklek, då någon af dem som voro gömda ändrade
ställning der bakom. En lång stund förgick, klockan
slog den ena gången efter den andra i S:t Jakobs
kyrktorn, men ännu dröjde den äkta mannen i det hem
och hos den maka, som han inför verlden icke vågade
erkänna, och Ramel darrade af oro och nyfikenhet att
se den mystiska lusthusdörren öppnas.

Ändtligen hördes ett gnisslande ljud, nyckeln vreds
omkring i dörren innanför, den öppnades och tvenne
personer i stället för en syntes i ljusskenet, som
med det samma strömmade ut.

Den ene var en man insvept i en kappa, hvars krage
eller kapuschong dolde hans ansigte, och den andra
var Cecilia, hvars hufvud var bart och omkring hvars
axlar en liten brämad sammetskappa var kastad. Hon såg
sig noga omkring, urtog nyckeln, som satt på insidan,
och satte den utanför, ty hon tycktes ämna följa
sin man genom trädgården och skulle således troligen
hafva räddat honom, men denne stannade, vände sig om,
omfamnade och kysste henne ömt och sköt med mildt,
men allvarligt våld henne tillbaka in i huset.

I samma ögonblick rusade Hahne fram, igenslog dörren,
kastade nyckeln bort till Ramel och fattade uti
den främmande så häftigt och oförberedt, att denne
vacklade och var nära att falla öfver det murkna
trappsteget, som brast sönder under dem båda.

Ramel hörde i det samma den hemlighetsfulle mannen
bestördt utropa:

»Was giebt's? ... Packt euch! ...» och såg Hahne
rygga tillbaka, som träffad af ett pistolskott.

Han släppte den främmandes arm, ryckte kapuschongen
från hans ansigte, uppgaf sjelf ett doft och smärtsamt
utrop och förde handen till sin panna, liksom för
att samla sina tankar.

Allt detta hade varit några ögonblicks verk; Ramel
begrep ingenting och kunde icke se en skymt af mannens
ansigte, som var vändt ifrån honom.

Denne stod emellertid alldeles orörlig och tycktes
vänta någon förklaring af sin oväntade angripare,
och Hahne syntes ändtligen hafva sansat sig.

Han hjelpte hastigt och omsorgsfullt sin nyss så
hatade rival att åter svepa kappan tätare omkring
ansigtet, lutade sig fram och sade sakta och med
ansträngning:

»Sex eller sju af mina kamrater äro placerade
häromkring, alla utgångar äro bevakade, det är
omöjligt att undkomma, följ mig derföre tyst, jag
ansvarar för er säkerhet ...»

Den främmande böjde på hufvudet, tog ett steg framåt
för att aflägsna sig, men uppgaf ett halfqväfdt rop
af smärta, eller rättare en ed, och måste stödja sig
emot Hahne, för att icke falla.

»Jag har vrickat min fot vid ert häftiga angrepp, jag
kan icke gå», sade han, åter på tyska och helt sakta.

Ramel närmade sig nu, nyfiken att få en förklaring
öfver Hahnes oväntade uppförande, men denne vinkade
häftigt och afvärjande och sade i kort och befallande
ton:

»Stanna, Ramel! ... kom ihåg ditt löfte ... Låt
ingen nalkas oss, du ansvarar mig derför ... Säg
dem ... Säg att alltsammans var ett misstag ... vi
hafva blifvit narrade ...» tillade han, med osäker
och bruten röst i det samma han tog främlingen som ett
barn varsamt på sina armar och med stadiga steg och så
skyndsamt som möjligt aflägsnade sig genom trädgården,
åt dörren på planket, med sin sällsamma börda.

Ramel, bestördt öfver upplösningen af det så
blodigt tillämnade skådespelet, kunde emellertid
icke afhålla sig att följa honom på afstånd, oviss
om Hahnes, i sjelfva verket jättelika krafter,
skulle vara tillräckliga att låta honom ensam föra
sin hemlighetsfulle rival till vagnen, hvilken just
nu hördes stanna utanför.

Alla de andra, som fåfängt väntat på den öfverenskonma
signalen och som på afstånd åsett det obegripliga
uppträdet, utan att ens hafva så mycket reda derpå
som kornetten, närmade sig nu hastigt, då de sågo
Hahne försvinna genom trädgårdsporten, förande sin
tyste och orörlige fiende med sig.

»För fan! Hvad betyder detta? Har han
redan dödat honom? ... Gjorde han icke ens
något motstånd! ... Ämnar Hahne kasta honom i
sjön? ...» utropade de förvånade om hvarandra då
de framkommit till Ramel.

Denne upprepade Hahnes ord för dem och i det samma
de kommo ut på gatan sågo de vagnsdörren igenslås,
Hahne sjelf sätta sig upp på kuskbocken och vagnen
rulla bort med hastig fart.

Mumlande och missnöjda skildes alla dessa äfventyrare
åt, bedragna i sin förväntan om deltagandet i en
affär, som kunnat upplifva deras sinne och minne af
fordna blodiga och vilda bragder.

*

Ett par dagar derefter klappade major Hahne på
Cecilias port och blef insläppt.

Då han åter stod i det lilla damastklädda kabinettet
framför sin vackra styfsyster, sade hon med osäker
röst:

»Min käre Arvid, du hade både rätt och orätt i
dina misstankar om min man ... Han är icke den,
för hvilken du tog honom ...»

»Jag vet det nu, Cecilia ... det är derföre jag
kommit hit.»

Hahnes röst var sträf och klanglös och Cecilia märkte
nu först den ytterliga blekheten på hans kind och
det stränga och dystra allvaret på hans panna.

»Du inser då din orättvisa?»

»Låt mig dröja att svara härpå och följ mig i
stället för att se den, som du anser för din make,
för sista gången, efter hvad jag hoppas.»

»Arvid, hvad menar du? Jag misstänker honom icke mer»,
återtog den stackars unga qvinnan, som i verkligheten
icke var befriad från de sorgliga aningar, han väckt
vid sitt förra besök.




Hyllningsmarch

ur

sorgspelet Richard III.

August Söderman.

(musik)


(musik)




»Kom!» sade Arvid entonigt och vände sig emot
dörren.

Cecilia klädde sig hastigt; det låg något i hennes
fordna älskares röst ock sätt, som ovilkorligt
inverkade på henne, och inom ett par minuter var hon
vid hans arm ute på gatan.

Hahne tog vägen ned till roddartrappan vid stranden
af Blasieholmen och gick med Cecilia i en båt, som
redan var full af folk.

Då de landade vid Skeppsbron var denna fullpackad
af menniskor, som alla skyndade upp åt Storkyrkan,
ty riksdagens afslutande, hvilket blifvit fördröjdt
ett par dagar genom kungens illamående, skulle nu
högtidligen firas.

Ju högre upp de kommo, ju starkare var trängseln,
men Arvids uniform skaffade dem likväl rum att komma
fram, och nu stodo de vid ingången till kyrkan.

»Processionen kommer!» ropades i det samma bredvid
dem, folkströmmen packade sig ännu tätare omkring
kyrkdörren, och Arvid, upplyftande Cecilia på sina
armar, ställde henne på en af afsatserna i sjelfva
porthvalfvet.

Härolder, pager, drabanter och hela den kungliga
ståten tågade förbi och Cecilias uppmärksamma ögon
granskade alla dessa ansigten, oviss hvar hon skulle
återfinna det, som för henne var det käraste och
mest beundrade.

Arvids blickar hvilade deremot på hennes med oaflåtlig
vaksamhet, det var ett dubbelt och ojäfaktigt eldprof
de båda undergingo.

Plötsligt såg han hennes kind flamma i purpurlågor
och hennes vidgade ögon gnistra, hon hade funnit hvad
hon sökt, hon hade igenkännt sin man, den hvars ring
hon bar på sitt finger och som vid altaret i biskop
Andreas' hvalf svurit henne trohet i lust och nöd.

Det var drottning Ulrikas gemål och Sveriges konung,
som i hermelinsmantel, med krona och spira, gick
långsamt och högtidligt förbi henne.

Nu var det långa, granna tåget slut. Cecilia hade
blifvit krithvit, hennes förvirrade ögon slöto sig
och hon föll afsvimmad ned i Hahnes armar.

*

»Det är länge sedan jag såg dig, Arvid ... jag
trodde nästan att du lemnat Stockholm!» sade Ramel, då
major Hahne någon tid derefter inträdde till honom.

»Jag kommer just nu för att taga afsked af dig
... Hans Majestät har gifvit mig tillstånd att gå
i utländsk krigstjenst ...» svarade denne.

»Men du är skyldig mig en förklaring öfver den
besynnerliga utgången af din förfärligt tillämnade
hämd ... Hvem var då i sjelfva verket din lycklige
rival, som du gjorde dig så mycken möda att rädda
och dölja för oss alla?»

»Jag gjorde dermed ingenting annat än min pligt»,
sade Hahne dystert. »Du vet, att jag i mitt bröst bär
äfven en annan entusiasm än kärlekens ... det fanns
för mig ett föremål lika heligt och vördnadsvärdt,
lika ädelt och upphöjdt, som Cecilia, hvars heder
var mig lika kär, för hvars obefläckade ära jag hade
velat gifva mitt blod, derföre att det var symbolen
af mitt lands, mitt folks, min egen ... nåväl,
båda mina afgudar föllo på samma gång och lemnade i
mitt hjerta tvenne sår i stället för ett ...»

»Se här har du den förklaring jag lofvat dig», tillade
han, hållande framför kornett Ramel ett af de nyss
präglade silfvermynten med kung Fredrik I:s bild.

»Ah, för tusan! jag förstår ... det var då ....»

»Tyst! uttala icke hans namn», sade Hahne afbrytande. 
»Du har förstått mig, det är nog, låt oss
icke mera tala derom ... fransmannens valspråk är
äfven mitt: 'Mon coeur à ma maitresse, ma vie à mon
roi, mon ame à dieu à qui je le dois'. Mina tänkesätt
äro ännu icke förändrade; ett redligt hjerta förlorar
icke sin tro derföre att symbolerna för den samma
äro förgängliga.»

*

Cecilia Ring tyckes hafva återvändt till sin slägt
i Skåne, der hennes hemliga giftermål och hennes
mans verkliga namn och rang gåfvo anledning till
många olika gissningar, hvaribland den gamle Jeppes
vidskepliga idé, om uppenbarelsen af biskop Andreas'
vålnad -- likt »prinsens af Granada» i Robert af
Normandie -- icke heller fattades och fick en viss
autoritet derigenom, att Cecilia aldrig hvarken
bekräftade eller vederlade något af alla de
förmodanden hon hörde i detta fall.

Hennes förmente man, baron Schwerin, som var
fullkomligt oskyldig, åtminstone till detta giftermål,
lemnade emellertid kung Fredriks hof, beskylld för
tvegifte och med ett för öfrigt dåligt rykte, samt
blef slutligen rysk general i kejsarinnan Elisabeths
tjenstFryxells berättelser..

Hvad konung Fredrik sjelf angår, så veta
vi af historien, att han några år derefter,
intagen af den sjuttonåriga Hedvig Taubes behag,
underkastade sig ännu en besynnerlig vigselceremoni,
då förrättad af biskop Calstenius, som -- för att
bruka en historieskrifvares uttryck -- »märkvärdigt
nog dervid hvarken af lag eller gudalära fann sig
förhindrad». Fröken Taube blef mor till grefvarne af
Hessenstein och öfverlefde drottning Ulrika.

Arvid Hahne lemnade Sverige för alltid, och deltagande
i det polska successionskriget -- trogen sina första
sympatier kämpande för konung Carl XII:s skyddsling,
den olycklige Stanislaw Leczinski, -- stupade han vid
Danzig 1734.



Charad.

Utaf mitt första kan göras hattar. 
Båd' ytterst fina och fuskeri. 
Väl dubbelt lycklig jag honom skattar,
Som för mitt andra kan sägas fri. 
Mitt hela oftast ej bättre aktas 
Än att förtrampas af bäste vän. 
Och utaf mången det ock betraktas 
Som ettslags "buse" för "äkta män".

A-s-n.



Bokstafsgåta.

Bilda af följande stafvelser och bokstäfver 7 ord,
hvilkas begynnelsebokstäfver utgöra namnet på en af
Sveriges qvickaste författare och slutbokstäfverna
namnet på ett af hans dramatiska arbeten.

ll,   ä,   l,   bu, ven, ma, n, af, or, bo, k, ga, rr,
h, e, ci, e, ld, be, at, v, ten.

De sju orden äro:

1. En stor violin-virtuos. 2. En sjöterm. 3. Ett
träslag. 4. En af Bellinis operor. 5. Något som går
upp i rök. 6. En gudinna. 7. Hvad indianerna kalla
en omtyckt dryck.

Ph.



Rebus.

No 1.

No 2.



Uttydningar.

Lösning af Logogryfen i föreg. häfte, sid. 128:
Klokhet, hvaraf fås: kolt, klo, het, hot, kokhet,
klot, tolk, klok, ko, ho, ek, le, ok, lek, Loke, kol,
lo, o, hel, tok, te, holk.




Svarte Sven.

Berättelse från Gustaf Wasas vistande i Dalarne af C. Georg Starbäck.

2. I villande skog.

Kari hade Svarte Sven kär, ehuru hon knappt 
visste det sjelf förr än må hända just de 
händelser, hvilka detta år timat, gjort det klart för 
henne.

Hon och Sven voro uppfostrade tillsammans 
och hade delat ljuft och ledt från barndomsdagar. 
Sådant förer hjertan tillsammans i hopp och tro, och 
kärleken kommer, utan att de veta det. Svens sista blick, när
han lemnade sitt barndomshem, bortvisad med skam och nesa 
såsom gamle Jerker påstod, stod fästad på Kari, och det var 
som om det legat en underbart förvandlande kraft i denna 
blick. Karis öga liksom öppnades för saker, som hon förut 
aldrig sett och aldrig tänkt på, och i samma ögonblick föddes 
i hjertat en oro och en längtan, som hon icke kunde 
öfvervinna.

Derföre älskade hon så gerna den ensliga klipphällen,
der hon var ensam med sina tankar och der hon kunde,
ostörd af sin omgifning och dagens bestyr, gå igenom med 
sig sjelf den flydda tiden allt intill den dagen, då Sven drefs 
ur huset och började kallas: Svarte Sven.

Äfven denna qväll hade hennes själ varit fylld af tankar 
på den fjerran vännen, och visan, som hon sjöng, var liksom 
diktad för henne. Det var, som om hon fått vingar, medan 
hon sjöng, och hon flög bort, långt bort öfver det blånande 
haf, allt till vännen, som hon hade så kär.

Och just i detta ögonblick framträdde han inför hennes
ögon, sänd af Guds moder till systerns räddning! Den unga 
flickan såg deruti liksom ett bifall ofvanifrån till den kärlek, 
som brann inom henne, men som skulle hafva gjort henne 
olycklig, om den anats af någon. Ack, hon var det tillräckligt 
redan genom det hårda öde, som drabbat Sven, ett öde 
som väl aldrig skulle skifta till ett bättre i denna verlden.

Hvad som egentligen vållat Svens ofärd, visste hon i
sjelfva verket icke. Han hade begått något fult och styggt, 
så fult och styggt, att han blef skydd af alla och öfverallt, 
der han visade sig. Men det var en så afgjord sak, att ingen 
talade derom, och Kari med sin uppspirande kärlek i hjertat 
vågade icke göra annat än halfva frågor och antydningar, till 
följd hvaraf hon också fick blott halfva upplysningar till svar.

Likväl hade Sven en gång varit, om icke just allas älskling, 
dock en yngling vid hvilken man fästat stora förhoppningar. 
Han var son af en bergsman, som varit gubben Elfs
vän allt ifrån ungdomen, och vid hvars dödsbädd han suttit 
och lofvat blifva i faders ställe för gossen, vännens enda barn. 
Så hade Sven kommit till Mora och der växt upp med Elfs 
egna barn, en son, jemnårig med Sven, och Kari, några år 
yngre.

Men denne son blef borta i det blodiga Långfredagsslaget 
vid Upsala detta år, och det var, när de kommo hem derifrån, 
som Sven kallades Svarte Sven, och som hennes fader, 
gamle Elf, en dag sade till honom de stränga orden att aldrig 
mer få betrakta Elfs hem som sitt. Det var hvad Kari 
visste, och hvad alla andra, med undantag af några få, visste. 
Det verkliga sammanhanget deremot, det visste säkert ingen 
med undantag af Sven sjelf -- det var Karis innersta tanke, 
och hvarföre han icke talade rent ut och friade sig från hvarje 
beskyllning, ty det kunde han, det var nu säkert, -- hvarföre 
han icke gjorde det, det var omöjligt för Kari och utan tvifvel 
för alla att utgrunda.

En qväll fram på hösten kom Kari till tals med gamla Britta, 
som förestod Elfs hus och hade gjort det allt sedan hans 
hustrus död. Det var en skarp och karlavulen qvinna med 
ett par de ärligaste och trognaste ögon, och gubben Elf 
vördade hon som den förste bonden i Mora och hans barn 
höll hon kära, som de varit hennes egna. Skulle någon veta 
besked mera än andra om Svarte Sven, så var det gamla 
Britta. Det hade Kari fått i sitt hufvud, och hon hade 
beslutat att, när det så bar till, söka få henne att säga, hvad 
hon visste. Men dagarne hade gått, och det hade varit mycket 
att syssla i gården.

Ändtligen en Oktoberqväll, medan far och drängarne voro 
ute i skogen och Lill-Anna gått utåt vägen att möta dem, 
sutto Britta och Kari vid spinnrockarne framför qvällbrasan. 
Då tog Kari mod till sig och började så smått leda talet från 
skogen på alla dem, som der arbetade och gingo sin dag, 
äfven dem, som knappast hade ett annat hem, såsom fallet 
var med ..., ja med ...

»Med?» sporde Britta, »jag tror ordet fastnar dig i halsen, 
flicka.»

»Jag kom att tänka på Sven!» sade Kari och spann med 
förtviflans fart.

Den gamla såg skarpt på flickan, men sade intet utan 
fortsatte att spinna, hon ock. Men med medfödd förslagenhet 
fann Kari, att hon rent af måste fortsätta, om hon icke sjelf

skulle breda öfver sig misstanken att vilja den väl,
som alla ville illa, och derföre sade hon så lugnt
och snart sagdt vårdslöst, som möjligt:

»Det är dock underligt med Svarte Sven ... han var
allas älskling, och så blef han ...»

»Den illa gör, han illa far!» mumlade gumman och
tvann på tråden.

»Men hvad har han då egentligen gjort ... det måtte
vara ett grufligt brott, efter alla korsa sig, så
fort hans namn nämnes!»

Britta nickade och spann, och så blef det tyst för en
stund. Kari visste, att hon måste gifva sig till tåls,
om hon skulle få veta något, men medan hon väntade,
kunde männen komma från skogen, och då var det slut
för den gången. Derföre satt hon som på nålar, och
hvarje knäpp kom henne att kasta en förstulen blick
åt dörren.

Det var dock så bestäldt den qvällen, att hon skulle
få veta, hvad Britta visste om saken.

Den gamla med sin skarpblick anade, hvad som föregick
inom flickan, och som det var den största olycka som
kunde hända, att någon af Elfs döttrar skulle förse
sig på Svarte Sven, så beslöt hon att i tid stämma om
sinnet, så att den uppspirande kärleken måtte vända
sig i afsky, såsom rättmätigt var.

»Hm!» sade hon derföre och lade handen på rockhjulet,
så att det stannade, samt såg länge och forskande
på Kari, hvilken icke ville låtsa om, att hon var
föremål för den gamlas tysta betraktelser, ehuru hon
kände det inom sig och rodnade under hilkan.

»Hm! ... Svarte Sven har förrådt sitt land och
sitt folk!» sade gamla Britta, och hennes röst var
döf och högtidlig, som om hon vetat med sig, att
hon uttalat folkets dom öfver brottslingen. »Det
är gerning nog det, menar jag», tillade hon, och så
satte hon spinnrocken i gång igen.

»Men huru vet man det?» vågade Kari spörja efter en
stund.

»Huru vet man det», gentog Britta, »jo, hvarenda
en af dem, som blefvo qvar efter den olyckliga
Långfredagen, Guds moder och helge kung Erik gifve
dem himmelrikes fröjd i evighet, amen! ... alla,
som blefvo qvar efter blodbadet och kommo hem, hade
sett det och bestyrkte med en mun, hvad djeknen hos
mäster Jakob omtalade, att Sven var den, som ... ja,
se på mig Kari, han var den, som visade juten vägen
tillbaka, när han var slagen på flykten och segren
vunnen ...»

Den gamla ryste, när hon talade, som om en kall
vindkåre gått utefter ryggen, och hennes ögon blefvo
så skarpa som tvenne piluddar.

»Sven skulle hafva visat fienden vägen», sade Kari
och sammanknäppte sina händer öfver spinnrockshjulet
samt såg frågande öfver till Britta.

»Tviflar du, flicka?» sporde Britta och lät af
förvåning händerna falla ned i skötet.

»Ja!» svarade Kari, »jag tviflar ... nej, jag är
viss på min sak, det har icke Sven gjort, nej, det
har han icke!»

Och hennes ögon strålade så herrligt och hon var så
stolt i sin jungfruliga förtröstan på ära och dygd hos
den, som hon hade kär, att gamla Britta måste dröja
med de hårda orden, som sväfvade på hennes läppar.

»Bed Gud bevara dig, flicka!» sade hon slutligen och
korsade sig, »bed Gud och alla helgon bevara dig
... Han kom från fiendelägret, de sågo det alla,
hör du, alla ... och i hack och häl efter honom
kom juten, och så började blodbadet ... Tviflar
du, flicka, och din egen fader har icke tviflat,
utan visat honom bort från sin gård ... och den ärlige
och fromme herren mäster Jakob har dertill sagt amen
... Barn, hvar har du ditt förstånd?»

»Må hela verlden tvifla, så har jag dock min tro för
mig, tills Sven sjelf säger ifrån ...»

»Säger ifrån ... och det tror du att han icke skulle
hafva gjort, om han kunnat ... Sven går mörka stigar
och Svarte Sven blir hans namn i alla tider.»

»Hvem talar om Sven?» hördes en djup stämma från
dörren.

När de båda qvinnorna sågo upp, stod gubben Elf
der, men blek och förstämd. Ögonblicket derefter
kommo drängarne, och de intogo sina platser
vid spiselbrasan, som de brukade. Men alla voro
tysta. Något tal ville icke komma i gång. Gubben Elf
satt och såg in i elden.

Slutligen sade han:

»Sven har räddat Elfs lif i dag!»

Kari sprang upp från spinnrocken och fram till sin
fader, hvars hand hon fattade. Gubben såg på henne
länge, men så sköt han henne bort ifrån sig.

»Gå till ditt arbete, barn!» sade han, och så försjönk
han i sina tankar igen.

Men hela qvällen var det tyst i stugan. Icke ens
Lill-Anna kunde få den vanliga glada stämningen att
inträda. Drängarne slöjdade och qvinnorna spunno, och
allt satt gubben Elf och såg på, huru elden brann. Då
och då förde han handen öfver ögonen. Det var för att
skydda dem för elden. Men Kari tyckte sig en gång se,
att något glindrade mellan fingrarne, som om en tår
tillrat fram och hastigt torkats bort.

Huru det var, så somnade hon gladare till sinnes den
qvällen, än hon på länge gjort, och i drömmen tyckte
hon sig se, huru tårarne stodo fadren i ögonen, och de
glittrade i alla regnbågens färger. Till slut spändes
den brytande, skimrande bron öfver fästet, och på den,
tyckte hon, skulle hon och Sven och hennes fader och
alla redliga och goda vandra uppåt från jorden till
himmelen.

Men der ute i villande skogen gick Svarte Sven den
mörka stigen, som gamla Britta sade.

Han var förskjuten, utstött, fågelfri, och allt som
talet gick och ryktet hann sprida sig i bygderna,
så blef det värre. Det var, som om han träffats af
bannstrålen från den helige fadern i Rom, eller det
var värre. Ty den bannstråle, som träffat honom,
utgick från hvarje man och hvarje qvinna, och alla
så vakade de öfver, att den riktigt brände sitt
offer. Det gick väl an, så länge han fick arbete
på gårdarne, men snart var hvarje stuga stängd för
honom.

Då ämnade han sig söder ut till bergslagen, till den
bygd, der hans vagga stod, om han icke der skulle
vinna huld och skydd hos någon.

Det var på den vandringen, som han träffade gubben Elf
i skogen. Båda stannade, när de möttes, och sågo på
hvarandra. Gubben var ensam, men på afstånd i skogen
hördes drängarnes yxhugg.

Slutligen höjde Elf sin långa staf för att drifva
undan den fräcke ynglingen, som vågade trotsa hans
förbud och vandra fram genom hans mark. Men den
gamles fot slant, och han föll omkull samt skulle
hafva ramlat ned i den förbiflytande elfven, om icke
Sven skyndat fram och med ett kraftigt tag hjelpt
honom upp.

Då gick den bleke ynglingen och försvann mellan
trädens stammar.

Gubben såg efter honom. Han öppnade munnen för att
ropa hans namn, men han hejdade sig och teg.

Sven fortsatte sin gång, stod länge nere vid stranden
af Siljan och såg uppåt Elfs gård, der han kunde se
stugugafveln glänsa i månskenet och röken stiga upp
mot himlen. Men så slet han sig lös från sin dröm
och gick sina färde.

Der söder ut hos bergsmännen gick det honom bättre. På
Rankhyttan vistades han en tid, men när vintern kom,
längtade han norr ut igen, och en vacker dag bröt han
upp och vandrade vägen fram. Det var i December månad,
och vintern hade kommit med snö och frost och lagt
bryggor af kärr och sjöar, så att vägen förkortades
betydligt för den genom skogarne vandrande ynglingen.

Sedan han öfver Runn kommit till Korsnäshyttorna,
tog han af åt venster till Falun på Kopparberget.
Här dröjde han någon tid, hvarunder han fick hjelpa
bergsmännen vid deras sysslor. Det var då, som ännu i
dag, stor skilnad mellan befolkningen i södra Dalarne
eller den så kallade Bergslagen och i norra eller
Siljansdalarne. Bergsmännen voro i allmänhet något för
mer än den egentligen så kallade dalkarlen. Rikedomen
var större, inflytandet och anseendet

äfven, synnerligast efter de tvenne sista Sturarna,
hvilkas trogna stöd bergsmännen varit. En och annan
af dessa hade ock någon tid vistats vid högskolan i
Upsala. Till följd häraf voro de ej så lätt ett rof
för det allmänna talets vindkast, i synnerhet när
dess vågor gingo liksom nedanför deras fötter.

Om sålunda den förbannelse, hvilken hvilade öfver
Sven, här i viss mån förlorade sin udd, hvartill kom,
att en och annan af bergsmännen mindes hans far och
på grund deraf tog sig an sonen, fast han gick klädd
i Morakarlens hvita vadmalsrock, -- så skulle lifvet
här på Kopparberget varit drägligt för den förskjutne,
om icke hans längtan drifvit honom framåt, från trakt
till trakt, -- en längtan och en oro, som födts i samma
stund gubben Elfs ord sköt honom ut från den krets,
der hans barndom förrunnit och -- der Kari fanns.

Då hade emellertid mycket förändrats i Sveriges
land, och den sista skymten af ljusning till ett
bättre försvunnit. Fru Christina Gyllenstjerna på
Stockholms slott hade nödgats uppgifva stad och
slott åt konung Christian, som der i det förfärliga
blodbadet låtit hufvudena af Sveriges yppersta män,
både biskopar och rådsherrar, falla under bödelns
svärd. Underrättelserna härom spredos långsamt inåt
landet, kommo som de tunga regndropparne komma en
qvalmig sommardag, förkunnande, att ett oväder är
i annalkande och redan sväfvar öfver menniskornas
hufvuden, men torkande och bortdunstande lika fort
som de vidröra jorden. En och annan djekne, som kom
öfver Långheden från Westerås och förde de dunkla
ryktena med sig, troddes knappast, men qvarlemnade
i åhörarnes sinnen en väntan på vederläggning eller
bekräftelse, som gjorde deras hjertan tunga och fulla
af orolig förbidan.

En dag spred sig från Rankhyttan talet om en flyktande
herreman, som tröskat der på logen, men begifvit
sig derifrån till Ornäs och der så när blifvit
tagen af herr Arendt Persson och den nye konungens
befallningsman öfver Bergslagen och Dalarne, Brun
Bengtsson, om han icke lyckats undkomma på ett för
hvar man obegripligt sätt. Ty han hade sofvit om
natten uppe på loftet, hvarifrån blott en utgång
fanns, men ingen af folket hade hört eller sett
honom gå höganloftsbron eller trappan, som ledde dit
upp. Man talade om, att fru Barbro Stigsdotter räddat
honom, men ingen visste något bestämdt, och hvart
flyktingen tagit vägen från Ornäs, visste ingen att
säga. Men räddad var han tills vidare.

Att det emellertid var en flykting, hvars gripande
låg konungen om hjertat, det kunde man finna dels
deraf, att ett högt pris var satt på hans hufvud,
dels ock af de kungliga knektar, som började komma
öfver elfven in i Dalarne, efter hvad det uppgafs
för att utspeja och gripa den förnäme flyktingen.

Tankarne på allt detta fyllde Svens hufvud, när han
vandrade norr ut från Falun.

Han tog vägen utefter sjöarne till den stora Rogsjön
och vidare genom de obygder, som utbredde sig norr om
denna sjö. Han ville på detta sätt undgå att komma
i beröring med folket i de stora socknarne kring
Siljan, Leksand och Rättvik, der hvar man kände honom
och hvarifrån ryktet om hans annalkande skulle komma
före honom till Mora.

Så kom han en morgon till ån, som från Långsjöarne
i Rättviks socken flyter i ostlig riktning genom
Leksand och vid Marnäs i Svärdsjö sammanflyter med
en annan å från Ljugaren. Här var tjocka skogen, och
furorna reste sig så höga och högtidliga mot himlen,
medan vinden hviskade mellan deras grenar och stämde
sinnet för höga tankar. Det var en klar vinterdag,
och det var så djupblått der ofvan om trädtopparne
och här och der hittade en solstråle vägen och glänste
på snön och bröt sig i ett skiftande färgspel, -- det
var så ljust, fast det var midt i villande skogen. Men
det unga sinnet besitter en spänstighet, som icke
gerna låter sig nedtryckas, äfven om motgången kommer
aldrig så tung och mörk. Och Sven var derutinnan lik
alla andra vid hans ålder.

Han tog ut stegen med mera kraft, liksom om
solstrålen på den snöklädda tufvan sagt honom:
»friskt mod, det blir nog bättre!»

Men plötsligt stannade han. Det syntes fotspår af
menniskor invid stranden af ån. De gingo både uppför
och utför, och stigen tycktes hafva blifvit trampad
flere gånger om.
Det var något ovanligt och väckte Svens
nyfikenhet. Öster ut låg Marnäs, men vester ut hade
man ingen gård, förr än i Siljans-trakten. Hvad
kunde väl nu föranleda så täta vandringar mellan
männen i så från hvarandra aflägsna bygder. Gingo
väl åter bud socknarne emellan om en folkresning mot
den främmande kungen, en folkresning att hjelpa den
ädla fru Christina och hennes vänner, till hvilka
väl äfven den förnäme flyktingen hörde?

Sven beslöt att följa spåren i vestlig riktning uppför
ån för att se, huru långt de gingo.

Till hans stora förvåning ledde de till en liten
höjd i skogen, den de gingo uppför. På andra sidan
höjden upphörde de. Der låg snön mellan trädstammarne
alldeles orörd.

Sven satte sig på en sten vid sluttningen af kullen,
der fotspåren syntes strax invid. Han stödde
hufvudet mot handen och ritade med sin långa staf
i snön framför sig. Då rörde jernskon vid något
hårdt, som lät skjuta sig undan, och spetsen af en
läderslida stack upp ur snön. Han upptog den och
beskådade noga prydnaderna, hvilka voro utsydda med
silfvertråd. Öfverst under silfverboningen stod på
ena sidan namnet Gustaf och på den andra Eriksson.

Han stoppade slidan hos sig och såg uppåt kullen. En
aning att möjligen der uppe skulle finnas den
efterspanade flyktingen genomflög honom. Men der var
så tyst, icke ett ljud förrådde, att der uppe någon
låg gömd. Blott fotspåren talade en motsatt mening.

Sakta och försigtigt, med yxan på axeln och stafven i
hand, följde Sven dessa uppåt, och här under en stor
kullfallen fura tyckte han sig se en menniska ligga
undanstucken.

»Holla!» ropade han, »jag ser dig!»

Han böjde med det samma undan grenarne, och der låg
verkligen en menniska, en yngling klädd i bondekläder
med rundklippt hår liksom han sjelf. Främlingen såg
mörk och dyster ut, men reste sig upp och ställde
sig midt för Sven.

»Du är icke den, du ger dig ut för!» sade Sven och
lade sin tunga hand på främlingens skuldra.

»Hvem är jag då?» sporde denne.

»Jo, det skall jag säga dig, att din far heter Erik,
och du sjelf heter Gustaf!»

Främlingen bleknade och kastade ett mörkt ögonkast
åt sidan.

»Och du döljer dig undan för konungens spejare!»
tillade Sven.

Det var verkligen den flyktande Gustaf Eriksson Wasa,
som från Isala af Sven Elfsson blifvit förd till
Marnäs till kronoskyttarne Per och Mats Olssöner,
hvilka åter, eftersom trakten hvimlade af konungens
utsända spejare, fört honom hit in i djupa skogen
och här buro till honom mat. Gustaf var nu fullt
övertygad om, att han hade framför sig en af dessa
spejare, må hända någon, som förledd af det höga
priset på hans hufvud låtit förmå sig att tjena som
vägvisare, och i första ögonblicket fann han ingen
räddning för sig annat än i en brådstört flykt,
huru svårt än detta föll sig i anseende till det
sår, som hn erhöll i benet, då den danske knektens
spjut genomstack halmlasset, i hvilket han låg gömd
på vägen till Marnäs.

Han fattade derföre hastigt Sven vid kragen och höjde
sin yxa, ty äfven han var försedd med en sådan. Sven
fattade honom då med öfverlägsen styrka om handleden,
och det hade varit en lätt sak för honom att vrida
yxan ur Gustafs hand. Men i det samma kom Mats Olsson
springande uppför kullen.

»Hvad vill du drängen?» ropade denne åt Sven, och
när han kom fram och närmare fick se Sven i ansigtet,
knöt han näfven och knuffade till honom, så att han
tog ett par steg tillbaka, så stark han än var.

»Är du framme nu igen, Svarte Sven», fortsatte
Mats. »Menar du, att jag icke känner dig ... vill du
göra om Långfredagsleken? Men det skall du icke,
utan här skall du falla på din gerning.»

Med dessa ord höjde han yxan och sprang fram mot
Sven.

Gustaf Wasa stod och betraktade båda, men ju mer han
såg på ynglingen, som stod så lugn och hvars ädla och
manliga anletsdrag i hög grad tilltalade honom, desto
mer var han benägen att tro godt om honom. Framför
allt ville han icke, att blod skulle flyta för hans
skull. Men här tycktes
hans vilja betyda föga. Marnäsbonden stod ej att
hejda. Visserligen måste dock den vackre ynglingen
hafva begått någon illgerning, då en sådan man som
Mats Olsson så kunde försättas i vrede vid hans åsyn,
ehuru han tillika insåg, att det var för hans egen
räddning, som detta skedde.

Men innan han visste ordet af hade Sven, som
bibehöll hela sitt lugn, med ett väl mättadt slag
af sin yxhammare slagit yxan ur bondens hand, och
ögonblicket derefter framträdde han inför Gustaf.

»Så är du då», sade han, »det villebråd, som alla jaga
och blott få hjelpa. Jag ville väl vara bland dessa,
men ingen tror mig, och således icke du heller ... Nu
är det din och Mats Olssons tanke, att om jag kommer
med lifvet undan, så skall jag angifva dig ... Jag
kan icke taga eder den tron ur hufvudet. Men, se här,
tag mitt lif, och sedan behöfver du icke frukta för
mig ...»

Han räckte med dessa ord yxan åt Gustaf, men tårarne
stodo honom i ögonen. Mats Olsson lade armarne i
kors öfver bröstet och betraktade noga de vackra och
kraftfulla dragen i detta ansigte, som hvarje man
och qvinna afskydde. Men det ädla i Svens handling
nu tilltalade honom. Det hängde liksom på ett hår,
att han ville ändra mening och tänka godt i stället
för ondt om ynglingen.

»Du måste dö, pojke», sade han, »säg mig derföre,
är du skyldig eller oskyldig till det talet, som går
om dig?»

»Oskyldig!» svarade Sven med en djup och ärlig blick
in i bondens öga.

»Jag tror dig, Sven!» utropade då Gustaf, sköt undan
den framsträckta yxan och räckte honom handen.

Sven fattade handen, och han betogs dervid af en så
häftig rörelse, att Gustaf sjelf kände sig rörd.

»Tack», stammade Sven, »jag går som en vilsen
fågel genom skog och mark, och hvar jag kommer,
så fly menniskorna för mig, tack, herre, för de ord
j saden! ... Kanske skall den dag komma, att jag
står ren inför eder och alla, som nu tänka och tala
ondt om mig ...»

Mats Olsson skakade sitt hufvud, men lät saken hafva
sin gång. Det föreföll honom liksom alla underligt,
att Sven icke friade sig från den beskyllning, som var
uttalad mot honom. Han kunde det dock, och hade han i
första stunden sagt rent ut, huru saken förhöll sig,
så hade han blifvit trodd och beskyllningen fallit
tillbaka på illviljarens hufvud, så kär och afhållen
af alla, som Sven då var.

Men Sven tog fram den fina läderslidan och lemnade
den åt Gustaf, hvaraf det blef klart för denne,
huru Sven kunnat nämna honom vid namn.

Innan Gustaf hann spörja något vidare, vände
sig Sven om och gick utför kullen. Gustaf ropade
efter honom, men han svarade icke, och snart var
han försvunnen mellan trädstammarne norr ut.

(Forts.)



En sjöröfvarefamilj.

Strid, evig, oaflåtlig strid, så är naturens lag genom
hela skapelsekedjan. Ingenstädes uppträder den dock
tydligare än i vattnet, i hafvet. Man kan säga,
att nästan samtliga fiskarne lefva af fisk och
att i allmänhet fiskarne äro rofdjur, om äfven en
och annan art gifves, som kan lifnära sig af växter
eller insekter. Den starkares rätt herrskar här i sin
största hänsynslöshet; den lille slukar den minste,
den större slukar den lille, och så hela raden igenom.
Några hafva svärd, hårda som damascenerstål, några
äro bevärade med pansar af ypperligaste konstruktion
-- och de slukas ändå; pansaret bräckes, taggar och
spetsar söndermalas i den starkares hårdnade gap.
Fiskens   lif   är  ett oaflåtligt röfveri, en strid
på lif och död utan nåd och förskoning.

Men här, liksom öfverallt i den stora
verldshushållningen, finna vi en underbar fördelning
af anfalls- och försvarsmedel. För den ytlige
betraktaren förefaller det obegripligt, att naturen
sålunda genom vissa anordningar skyddar den svagare
mot den starkare och ändock alltid gifver den starkare
rätt att taga den svagare till rof; men han glömmer,
att allt i naturen är beräknadt på oupphörlig sträfvan
och rörelse. Ju större svårigheter att öfvervinna,
desto ihärdigare ansträngningarne att besegra dem,
desto fullkomligare utvecklade instinkter och vanor.

Bland de försvars- och anfallsmedel, hvarmed naturen
utrustar djuren, kunna vi skilja emellan hvad vi vilja
kalla aktiva och passiva. De sednare äro de som minst
observeras, och ändå kunna de vara underbara nog att
lära känna.
Vi se t. ex. ripan. Om sommaren är hon tecknad i brunt
och grått, så förvillande lik den mark hon vistas på,
att man kan klifva på fågeln utan att se den, men
om vintern är hon i sin hvita fjäderpels alldeles
oskiljaktig från snödrifvan, hvarpå hon springer
omkring. Ökendjuren bära nästan alltid ökensandens
grågula färg. Dagfjärilarne hafva sina glänsande
färger på ryggsidan af vingarne, som under flygten
skimra i de klaraste färger; men denna farliga
färgprakt är alltid dold under hvilan derigenom
att vingarne hållas upprätta, med de starkt färgade
sidorna inåt. I Ostindien finnas fjärilar, som när de
sitta visa undre sidan af vingarne, hvilken sida både
i färg och teckning liknar   ett   vissnadt   löf,   
ja så förvillande, att man kan följa
fjäriln med ögonen tills han sätter sig på en buske:
då är han med ens försvunnen. Man går fram till
busken och letar bland bladen -- fjäriln är omöjlig
att upptäcka, tills han slutligen flyger upp igen
och nu visar sina glänsande färger i solljuset. Vissa
larfver och insekter hafva en så förvillande likhet
med löf och träpinnar, att endast det vanaste öga
kan på något afstånd urskilja dem.

Märkvärdiga exempel på sådana passiva anfalls- eller
försvarsmedel finna vi i synnerhet hos fiskarne,
och ett dylikt erbjuder oss Flundran, Tungan och
i allmänhet hela den familj, som man känner under
benämningen Plattfisk. Han kan nämligen ombyta
färg efter beskaffenheten af den botten, hvarpå han
vistas. Och sålunda får plattfisken ofta byta färg, ty
de flesta arterna af familjen äro riktiga vagabonder.

Flundran.
Det är verkligen en märkvärdighet att få se en till
hälften i sanden och slammet begrafven flundra eller
tunga, ty der hon ligger är hon nästan omöjlig att
upptäcka, med undantag af de två uppåtvända ögonen,
som äro af temmeligen liflig glans. Den uppåt
vända sidan af fisken är fullkomligt oskiljaktig
från hafsbottnen, liksom ripans fjäderbetäckning
öfverensstämmer med de lafbevuxna stenarne. Och
liksom hos ripan vexlar plattfisken färg efter tid
och ställe, men med den skilnaden, att förvandlingen
icke inträffar blott två gånger om året, utan
vid hvarje ombyte af vistelseort. Allt hvad man
pådiktat kameleontenMan trodde fordom allmänt, att kameleonten kunde
vexla färg efter de föremål, som befinna sig omkring
honom; detta har genom nyare iakttagelser visat sig
vara falskt. finna vi förverkligadt
hos plattfisken. Lägger han sig till exempel på
sandbotten, så varar
det icke länge förr än ryggens färg och teckning
fullkomligt öfverensstämma med bottnens; den gula
färgen framträder och den mörkare försvinner. Släpper
man samma fisk, såsom man ofta gjort i aqvarier,
på annan botten, exempelvis på granitkisel, så går
färgen på fiskens ögonsida snart nog öfver till samma
färg som kiselsanden har; flundran eller tungan, förut
gul, blir nu grå. Nordsjöfiskare veta mycket väl att
en   och   samma   art plattfiskar  kan på ena stället
vara ljus, på det andra mörk, allt efter bottnens
färg.

I denna märkvärdiga gåfva, att kunna anlägga en
efter förhållandena passande drägt, finna vi en
förklaring af plattfiskarnes stora antal. De äro
icke fruktsammare än andra fiskar, ja, de lägga till
och med färre romkorn än många af deras anförvandter,
men ungarne undgå rofgirigheten mer än i allmänhet
plär vara regeln och uppnå sålunda den storlek,
som sätter dem i stånd att skydda sig sjelfva. Ty
äfven plattfiskarne äro röfvare, djerfva, glupska
och mordgiriga. De anfalla hvilken fisk som helst,
blott de tro sig kunna segra, och sky icke ens att
anfalla svagare medlemmar af sin egen art;
bland norska fiskare gäller det såsom alldeles visst,
att de sår, som man så ofta finner på flundrornas
sidor eller vid stjerten, härröra af bett, som
tillfogats dem af andra plattfiskar.

Stor är plattfiskarnes betydelse för den menskliga
hushållningen. Alla arter lemna ett smakligt, många
ett förträffligt kött, hvilket i synnerhet derföre
erhåller allmännare användning emedan det håller sig
ganska länge och således





Felix Mendelssohn-Bartholdy.
(Tillhör art. å följ. sida.)



kan transporteras längre sträckor. Engelsmän, holländare 
och norrmän bedrifva i synnerhet detta slags fiske och värdet 
deraf uppgår årligen till milliontals riksdaler. Stundom fångar 
man dem i otroligt antal. Så t. ex. infördes en dag till 
London så mycket flundror, att hundratals tunnor blefvo osålda, 
ehuru flundrorna utbjödos för en penny dussinet, och 
lord-mayorn måste slutligen gifva befallning om fiskens utdelning 
bland stadens fattiga.

Fångsten bedrifves här och der på ett sätt, som
påminner om vildarnes fiskfångst, i det man vid ebbtiden med 
nakna fötter genomvadar de med vatten fyllda gröpperna 
vid hafsstranden och ihjeltrampar de fiskar man påträffar. 
Stundom huggas flundrorna med spjut, eller tagas med krok, 
men lämpligaste och särskilt på engelska kusten numera mest 
brukliga sättet är att fånga dem med dragnät, hvilka med
tyngder tvingas att följa bottnen.




Mendelssohn.

Sedan de äldre stora tyska mästarne tystnat, började
naturen mera sparsamt utdela snillets underbara gåfva 
hvarmed hon förr varit så frikostig, på samma gång 
konstens teknik allt mera öfverflyglade konstens anda. Talanger, 
i tekniken ofta stora, i skapandet desto smärre, 
uppsköto öfverallt som svampar; jemte den anständiga, men torra
kapellmästaremusiken florerade mirakelstyckena, i synnerhet 
på det lemlästade pianot, salongpjesernas omätliga fusklitteratur, 
mansqvartetterna, gemenligen liknande en enda fotografibild 
i många olika ställningar, o. s. v.

Midt uti denna magra tid uppstod emellertid ett underbarn, 
som redan i sin ungdom blef en klassisk mästare, och 
hvars snille i mannaåldren spridde sin oförgängliga glans 
öfver hela kulturverlden.

Det var Felix Mendelssohn-Bartholdy, den moderna
klassicitetens skapare.

Detta ord betecknar arten och betydelsen af Mendelssohns 
sändning. Om ett utmärkt tonsättaresnille redan i sig 
sjelft är en afundsvärd och för vårt slägtes bildning vigtig 
gåfva, så ökas ännu dess värde, då den tillika uppträder 
såsom medlare mellan sin samtid och förflutna skiften, såsom 
tolk af äldre konstperioders oförstådda mysterier. Vid 
betraktandet af konststorheter utaf första ordningen finner man
nämligen att icke alla tillhörde den tid i hvilken de lefde; 
oförstådda af den talade de profetiskt till ännu ofödda slägten. 
Sådane voro Händel, Bach, Beethoven. Andra åter, lefvande 
i och för sin samtid, befriade konstskönheten från det dok 
som dittills dolt den för så mångas blickar, tydde dess gåtor och 
skänkte den åt nationerna för att i everdeliga tider glädja och 
förädla dem. Dessa stora andar, som verkade på det 
allmänna genom att lyfta det till sig, äro konstverldens 
demokrater i ordets renaste mening. Sådane voro Joseph Haydn 
och Felix Mendelssohn. Den förre var en initiativets man:
ledd af ett öfverlägset snille, förenadt med den skarpsinnigaste 
forskningsanda, bringade han i de lärda formerna den mest 
naiva natursanning samt ingöt i dem ett lif som genom alla 
samfundsklasser spridde sin elektriska kraft. Den sednare, 
mindre naiv, mera sentimental, upptog åter de äldre i deras 
hela allvar och stränghet, men skänkte dem den glans som
frambragts af nyare tiders praktiska framsteg samt den 
rörligare friskhet och flersidighet som tillhör tidsandan; och 
slutligen använde han hela makten af sin ovanliga universella 
bildning, sin öfverlägsna exekutionstalang, sin oberoende ställning 
till det allmännaste populariserande af de äldre mästarne,
från Händel, Bach, Mozart ända till Beethoven. Att otaliga, 
länge förgätna mästerstycken nu mera allmänt höras och 
beundras, är Mendelssolms verk.

Såsom andlig tonsättare i synnerhet tillhör Mendelssohn 
sålunda tvenne århundraden: det förra seklets storhet och det 
närvarandes glans sammansmälta hos denne sällsynte ande till 
ett resultat. Denna enhet utgör hans originalitet. Han 
tillhörde för mycket vår tid för att endast ansluta sig till Händel 
och Bach; men han var ock för nära befryndad med dessa 
mästare för att uteslutande följa seklets förnämsta storhet, 
Beethoven, soni eljest hade stort inflytande på honom. 
Romantiken, den förherrskande elegiskt-subjektiva stämningen 
betecknar honom såsom en son af sin tid, under det att det 
storartade allvaret, förkärleken för de kontrapunktiska 
formerna visa oss honom på de aflägsna höjder der Bachs ande
älskade vistas. Ur dessa båda elementers förening framgick 
ett nytt ursprungligt tredje: det var Mendelssohns genius, 
hvars lyra på en gång ägde makt att tolka profetens höga 
uppenbarelser och att framlocka sommarnattens elfvor ur deras 
tusenåriga dimmor.

Vår mästares stora oratorier äro lika märkvärdiga för
ämnenas val som för deras behandling. Mendelssohn,
tillhörande Israel genom börd, kristenheten genom val, och för 
båda i lika mån en prydnad, skildrade uti Elias sina faders 
rika religionslif, för att i Paulus framställa konflikten mellan 
det sjunkande Israel, hedendomen och den segrande kristendomen,
och var till sist sysselsatt med slutpunkten i denna
storartade historiska cykel, nämligen oratoriet Kristus, hvars 
fulländning döden vägrade honom.

Paulus har funnit genklang i hela den civiliserade
verlden, och endast få oratoriska verk kunna, oaktadt den 
polyfona stilen och den breda anläggningen, i popularitet mäta 
sig med den samma. Ämnet är kristendomens varma känslolif,
framstäldt i glansen af en poetisk förklaring, i motsats 
till israelitismens teokratiska förstelning samt hedendomens 
sinligt glada lifsåskådning. Nu uppträda de båda sistnämda 
elementerna i vild fanatism mot det förra (kristendomen), som 
segrande går ur striden. Denna idé är åskådliggjord genom
de tre elementernas personifikation uti Stephanus, Paulus och 
Barnabas, samt koncentrerar sig i Pauli omvändelse. 
Sistnämda moment, som börjar med Pauli färd till Damaskus 
och slutar med den berömda bot-arian, är ett af de herrligaste 
oratoriska partier som finnas, äfvensom den frenetiska 
folkkören »Steiniget ihn» ej kan öfverträffas i dramatisk styrka 
och verkan. -- En svagare sida hos detta verk är intressets 
afmattning i andra delen till följd af den dramatiska rörelsens 
aftagande.

Paulus författades till större delen i Düsseldorf under 
loppet af vintren 1834-35, fulländades följande vinter i 
Leipzig, samt uppfördes första gången vid den stora neder-rhenska 
musikfesten i Düsseldorf, pingstdagen 1836. Såsom kuriosum
berättas, att de båda falska vittnena fastnade i den lilla 
duetten i början och omöjligen kunde komma in igen. Verkets 
framgång var genast på det bestämdaste afgjord. Det gjorde 
sedan sin rund genom Tyskland och England, i synnerhet 
åren 1837-38, hvilka man med skäl kallat Paulus-åren.

Mendelssohns andra oratorium är tio år yngre.

Uti Elias glöder orientens varma lif, hvars pulsslag
märkas öfverallt; men der klagar ock den milda smärta som 
röjer aningen om Zions fall; der framträder i full storhet 
den titankraft som tillsluter himlen för den törstande jorden; 
men der klinga ock de ljufva anderöster, som midt uti öknen 
hviska tröst och hopp åt den sörjande profeten. -- Mendelssohn 
tycks mindre haft för afsigt att gifva ett regelmessigt 
tondrama, än fastmera en historisk tafla af sin hjeltes hela 
offentliga bana, hvars utgång bildar hans apoteos. Denna 
storartade idé har han genomfört i motsvarande dimensioner, 
men ock genom de till följd af denna plan inflätade episoderna 
stundom i någon mån stört totalintrycket.

Verkets glanspunkt är första delens final, som innehåller 
den stora offerscenen, hvarvid Baalspresterna komma till korta. 
Detta moment inledes genom profetens scen med konungen 
och folket, dem han bestraffar för deras afguderi. Konungen 
återkastar förebråelsen och folket instämmer med frenetiskt

raseri. Elias kallar dem i ett präktigt recitativ till
berget Carmel, der han vill afgöra striden. Scenen
förlägges dit. Baalspresterna uppträda och anställa
sitt offer i förhoppning att en stråle från
himlen skall antända det. Deras tre körer gifva en
omvexling af spännande intresse: i början öfvermodig
tillförsigt, som sedan aftager, i andra kören tvekan
och oro; i den tredje ropa de till det yttersta bragta
presterna i ursinnig förtviflan förgäfves om hjelp
från ofvan. Nu framträder Elias och nedkallar himlens
eld till sitt offer, och folkets infallande jubelkör
beledsagar hans triumf. Profeten löser förbannelsen
som hvilat öfver Israel och nedkallar regn öfver
den törstande jorden. Då straffdomen upphäfts
och regnet nedströmmar, uppstämmer allt folket en
jublande lofsång, hvars praktfulla rytmer och rika
instrumentation framkallar en verkan, motsvarande
momentets storhet.

Ett mindre storartadt, men lika skönt parti är
profetens scen i öknen, dit han dragit sig undan för
drottningens förföljelse. Här förekommer den rörande
arian: »det vare nog», och den sköna seraf-trion
för fruntimmersröster, som förkunnar den slumrande
profeten himlens bistånd.

Äfven de lyriska partierna äga en oskattbar perla uti
sopran-duon med kör: »Zion sträcker ut sin hand och
ingen är som henne tröstar». Hela smärtans poesi är
koncentrerad i detta moment, hvari de båda qvinnorna
uti de mest rörande toner klaga öfver Zions nöd,
under det att folket på afstånd tid efter annan i
dämpade ljud instämmer med sin suckan: »o herre,
hör vår bön!»

Efter handlingens slut (profetens himmelsfärd) följa
ytterligare fem nummer, innehållande reflexioner öfver
profetens sändning, profetian om Messias m. m.: en
i musikaliskt hänseende föga fördelaktig anordning,
emedan den afmattar intresset och försvagar den
dramatiska totaleffekten; men mästaren fasthöll
framför allt den historiska utvecklingen och
uppoffrade hellre musikens verkan än något af de
mystiska förhållanden som voro förenade med den
märkvärdiga personlighet han ville skildra.

Såsom oratoriekompositör var Mendelssohn visserligen
epigon; men icke dess mindre kan man säga att
hans båda stora oratorier stå i full jemnbredd med
Händels. Samma svaghet att utspinna slutet för långt
återfinnes för öfrigt hos båda mästarne.

Det tredje stora oratoriet, Kristus, blef, som sagdt,
icke fulländadt. Lyckligtvis äger innehållet af
det färdiga dock så mycket sammanhang, att verket
kan utgöra en oratorisk kantat, som i tvenne delar
(hvari visserligen mellanlänken saknas) framställer
tvenne hufvudmomenter ur Kristi lefnad: födelsen och
passionen. Affektens stegringar i sednare delen äro
i synnerhet markerade med stor dramatisk kraft och
innebära de rikaste verkningar.

Utom detta oratoriska verk har Mendelssohn i andlig
stil äfven komponerat flera psalmer, hvaribland i
synnerhet den 42:dra är högt värderad, åtskilliga
ypperliga hymner med orgel eller piano (hos oss
tyvärr föga kända) samt en symfonikantat, Lobgesang,
komponerad för Gutenbergsfesten 1840.

En annan icke-andlig kantat, som är att räkna bland
Mendelssohns förträffligaste verk, är Die erste
Walpurgisnacht (Första Walborgsmessnatten), ballad
af Goethe.

Handlingen i denna utomordentligen dramatiskt
verksamma komposition inträffar i kristendomens äldsta
tider, då hedningarne i Nordtyskland med eld och svärd
omvändas till humanitetens lära. Hufvudinnehållet
af kantaten utgöres af de naiva offersångerna samt
konflikten mellan de i hemlighet offrande hedningarne
och de kristna soldaterna, emedan offren voro vid
dödsstraff förbjudna. För att dölja sina nattliga
ceremonier, som utöfvades i Harzbergens dalar,
utställde hedningarne vid ingångspassen ett stort
antal beväpnade och demoniskt maskerade väktare,
hvilka under svängande af facklor och treuddar
uppstämde ett infernaliskt tjut för att bortskrämma
de oinvigdas förvetenhet. Den groteska kör, som
framställer detta moment, är verkets glanspunkt och
utgör må hända det högsta som hittills uppnåtts uti
att gjuta de mest fantastiskt-infernaliska bilder
uti konstsköna former.
Stämmornas vilda språng, de sällsamma harmonierna,
den blixtrande instrumentationen äro de medel,
de färger, hvarmed mästaren lifvar sina trollska
bilder. -- Det hela slutar med en skön lofsång,
hvars naiva och friska ton så väl öfverensstämmer
med naturreligionens karakter.

Någon egentlig opera skref Mendelssohn aldrig, ehuru
man af honom har ett par ungdomsförsök af denna
art. Han var sysselsatt med en opera, Loreley, då
döden öfverraskade honom. Deremot skref han musik
till åtskilliga skådespel, antika och moderna,
hvaribland Sophokles' Antigone, Racines Athalie,
med flera. Mest berömd är den oöfverträffliga musiken
till Midsommarnattsdrömmen.

Detta romantiska drama hade i mer än två sekler
måst vänta på sin rätta musik, emedan tonkonsten
i Shakespeares tid och långt derefter ännu ej
hunnit den utbildning som erfordrades för att
frambringa en tonsättning, värdig att täfla med
den Shakespeareska versens musik. År 1842 skapade
Mendelssohn den fullständiga musiken till dramat,
sedan han redan som 17:årig yngling författat den
förträffliga ouverturen. Hans musik täflar ock i
romantisk färgprakt med dikten, då han målar det
fantastiska lifvet i trollskogen (elf-scherzot), och i
de skäraste toner sjunger Titanias vaggsång, eller med
klagande oroliga tongångar följer den irrande Hermia;
då han i den romantiska nocturnen försänker sinnet
i de ljufvaste drömmar, eller i präktiga jubeltoner
förkunnar bröllopstågets ankomst -- eller då han
sammanfattar alla bilderna uti ouverturen, som i
förväg så vältaligt berättar oss hela den underbara
sagan.

En särskilt och högst betydande del af den
Mendelssohnska musiklitteraturen utgöres af de
fem stora konsert-ouverturerna: Sommarnattsdrömmen
(från början blott ett konsertstycke), Hebriderna
(Fingalsgrottan), Meeresstille und glückliche Fahrt,
Melusinasagan samt Ruy Blas. Dessa äro de egentliga
romantiska perlorna i Mendelssohns instrumentalmusik,
hvarje olika i ton och stämning, emedan de röra
sig inom olika sferer i fantasiverlden. -- Bland
hans symfonier äro den så kallade skotska (A-moll)
och den italienska (A-dur) att nämna såsom allmänt
beundrade mästerverk: den förra för sin passionerade,
något vilda karakter; den sednare i synnerhet för
sitt herrliga andante, hvars melodi äger folkvisans
varma och lefvande uttryck. -- Äfven de flesta af hans
violinqvartetter m. m. äro af högt värde. Den sköna
violinkonserten, skrifven för David, har gjort epok.

Mendelssohn, sjelf pianovirtuos af första ordningen,
har jemväl skänkt detta instrument en rikhaltig
litteratur. Äfven här, på virtuositetens ytligare
område, förstod han oftast att med modern glans förena
klassisk soliditet. Den stora konserten i G-moll är
(jemte H-moll-capricen) Mendelssohns största och
berömdaste pianokomposition. Den är egentligen att
betrakta såsom en fantasi för piano och orkester,
hvaruti båda faktorerna äro på det mest glänsande
och intressanta sätt representerade. Den andra
konserten (D-moll) tycks mera vara en arbetets än
fantasiens produkt. -- Äfven hans pianoqvartetter,
trior och duetter äro allmänt spelta och värderade,
ehuru han här åt pianots teknik inrymmer en nog 
framstående plats. Slutligen gaf han i sina verldsberömda
genrestycken för piano (Lieder ohne Worte) ypperliga
mönster af en förädlad sällskapsmusik, som med modern
teknik förenar fin faktur och poetisk halt. Äfven de
flesta af hans sångqvartetter och sånger vid pianot
äro hemmastadda i hvarje musikalisk krets.

Äfven denna storhet hade sina svagare
sidor. Hufvudkarakteren i hans musik är en
viss sentimental romantik af uteslutande tysk
färg, som oftast uppenbarar sig i den ädlaste
stil, men någon gång faller i det vekliga, med
vissa stående harmonier. Detta härrörde af hans
oupphörliga arbetande, med hvilket ingifvelsen ej
alltid förmådde hålla jemna steg: nulla dies sine
linea var hans regel. Dessutom lät han af sin stora
virtuositet stundom förleda sig till ett alltför rikt
luxurierande med glänsande passage- och figurverk,
en hos de nyare pianokompositörerna i allmänhet
oöfvervinnelig arfsynd, som äfven hos Mendelssohn
någon gång öfverflyglar

tanken. Stundom hände ock att hans stora förkärlek
för det polyfona skrifsättet urartade till en lärd
formalism. Men dessa svagheter äro endast solfläckar,
hvilka ej förmå skymma den oförgängliga glansen af
de verk hvari Mendelssohns genius talar.

*

Felix Mendelssohn-Bartholdy föddes i Hamburg den
3 Februari 1809 och var son af en rik bankir samt
sonson till den berömde israelitiske filosofen Moses
Mendelssohn; tillnamnet Bartholdy antog han efter sin
moder. Redan i hans tredje lefnadsår öfverflyttade
familjen till Berlin. Från barndomen omgifven af
konstens och vetenskapens förnämsta notabiliteter
och rikt begåfvad af naturen, gjorde han snart
jätteframsteg i musiken såväl som i humanistisk
bildning. I kompositionen var Zelter, i pianospelet
L. Berger och Moscheles hans lärare, hvilken sistnämde
dock förklarade att han ingenting mera kunde lära
honom.

Sedan gossen komponerat sina första verk, förde den
försigtige fadren honom för säkerhetens skull till
Cherubini i Paris och erhöll af denna öfverlägsna
auktoritet full visshet om sonens kallelse till
konstnärsskapet. Dessutom måste ynglingen i 2 år
studera humaniora vid universitetet i Berlin. Redan
vid 17 års ålder komponerade han sin förträffliga
ouverture till »Sommarnattsdrömmen», och kort
derefter »Meeresstille und glückliche Fahrt"
samt »Hebriderna». Man kan således säga att
hans ynglingsprodukter stå i full jemnbredd med
mannaåldrens: ett fenomen som saknar motstycke i
konsthistorien. Sin första pianokonsert (G-moll)
och Hebriderna uppförde han med oerhörd sensation
i philharmoniska sällskapet i London, 1832. Från
England utgick ock hans verldsrykte, då man deremot i
Berlin visade sig temmeligen afvog mot honom. Sålunda
hindrade afund och intriger hans erhållande af den
lediga dirigentplatsen vid sångakademien, såsom det
säges till följd af de äldre fruarnes inflytande,
hvilka funno det vådligt att ställa en ung man i
spetsen för ett samfund i hvilket så många unga damer
befunno sig.
Efter någon tids anställning i Düsseldorf, antog
han 1835 en inbjudning till Leipzig för att leda
Gewandhauskonserterna, och här började han en
period af storartad och mångsidig verksamhet. År
1841 kallades han af den konstälskande konung
Friedrich Wilhelm IV såsom kunglig kapellmästare
till Berlin; dock återvände han snart till
Leipzig och sina kära Gewandhauskonserter. Men
här hade bladet vändt sig: hans talrika afundsmän,
hvilka hans obegränsade anseende varit en nagel
i ögat, hade begagnat tillfället att motarbeta
honom och uti R. Schumann uppställa en motprofet,
liksom man sednare emot Meyerbeer uppställde en
motprofet i R. Wagner. Emellertid stiftade han 1843
konservatoriet i Leipzig, hvarvid han sjelf, jemte
David, Hauptmann, Schumann, Moscheles med flera,
äfven fungerade såsom lärare. Verkets styrelse ville
han aldrig mottaga. År 1843 kallades han åter till
Berlin såsom generalmusikdirektör och skref nu,
på konungens önskan, sin fullständiga musik till
Midsommarnattsdrömmen, som till en början uppfördes
på hofteatern i Potsdam med Tiecks biträde, men snart
beundrades på alla Tysklands större teatrar.

År 1844 begärde Mendelssohn sitt afsked, hvilket
konungen ogerna beviljade honom. Han ville mera
ostördt egna sig åt kompositionen och skref nu sin
musik till Oedipus på Kolonos, till Athalie samt
fulländade 1846 sin Elias, hvars första uppförande på
musikfesten i Birmingham han sjelf dirigerade. Men
dessa oerhörda ansträngningar förstörde hans fina
organisation. För att hämta sig begaf han sig till
Schweiz, men arbetade härunder oaflåtligt på sitt
oratorium Kristus och på operan Loreley. Sedan han
om hösten 1847 återvändt till Leipzig, träffades
han helt hastigt af ett nervslag, som den 4 November
samma år slutade hans dagar. Sällan har ett dödsfall
väckt ett så allmänt deltagande i hela den bildade
verlden; sällan har ock någon konstnär gjort sig
så förtjent deraf. Ty han betraktade sin konst
såsom en helig mission, för hvars uppfyllande
han, oaktadt sin oberoende samhällsställning,
offrade sin beqvämlighet, sin helsa, sitt lif.

W. B.





Malmöhus slott.
(Teckning af C. S. Hallbeck. - Tillhör art. å sid. 170.)


"På en säng, med tillbakadragna skarlakansomhängen,
låg den förtrollade prinsessan."

Tillhör sagan "Den sofvande prinsessan i den
förtrollade skogen".   (Se sid. 171.) 
(Teckningen af Gustave Doré.)



Malmö slott.

Af de skånska städerna torde det ej vara någon,
hvilken i lika hög grad som Malmö gifver ett
begrepp om betydelsen för ett samhälle af lifliga
kommunikationer och lättad samfärdsel. Under de
tvenne decennier, som nu snart förflutit sedan
först ett jernbanstationshus här reste sig, har
stadens invånareantal nära fördubblats, och välstånd
och förkofran tagit väldiga steg framåt. Hamnens
utvidgning och dockornas anläggning tillgodose
den tillväxande handelns och sjöfartens behof, och
pågående utfyllningar af det här långgrunda sundets
vatten bereda genom ökad landvinning upplagsplatser
för de mångfaldiga produkter, som jernbanan, lik en
mäktig pulsådra, har att fortskaffa till de olika
platser inom landet, der de förbrukas, omsättas och
utbytas. Under sommardagarne får man vid banstationen
och på kajerna bevittna ett lif och ett hvimmel,
som eljest endast tillhöra städer med ett vida
större invånareantal. Den tilltagande strömmen af
turister, som från kontinenten hitkomma för att bese
de många naturskönheter, vårt land har att bjuda på,
och framför allt det lefnadsglada Stockholm, der de
börja finna sig allt mer och mer hemmastadda, allt mer
och mer à son aise, har sin naturliga stora stråtväg
öfver Malmö. Öfver Malmö går också skåningarnes väg
till Köpenhamn, deras egentliga hufvudstad, och de
många gånger om dagen mellan Köpenhamn och Malmö
fram- och återgående ångbåtarne slå, så att säga,
en brygga öfver Sundet. I massor resa skåningarne,
af alla stånd och klasser, öfver till »Kongens By»,
för att i Östergadens butiker »forsyne» sig med sina
lyxartiklar, göra en liten tur utåt »Strandveien» till
Klampenborg och Dyrehaven, dricka sitt kaffe eller
choklad hos Stefan à Porta, och »more» sig i Tivoli.

Sålunda ter sig lifvet nu för tiden der nere vid
den nordiska Bosforen. Hvarje till Malmö ankommande
träng urladdar sig massor af lefnadsfriska och
njutningslystna menniskor, för hvilkas ögon det
glada Köpenhamns palatser och tornspiror lockande
hägra. Men det har icke alltid varit så. Ej alltid
hafva bebyggarne af det väna sundets stränder så
ostörda som nu fått åtnjuta fredens välsignelser och
egna sig åt utvecklingen af sina andliga och materiela
krafter. Sveriges sydligaste slättland, med sin mantel
väfd af skördarnas guld och med en krans flätad af
grönskande skogar, har icke endast lefvat idyllens lif
i skötet af en mild natur; det har varit skådeplatsen
för dunkelröda strider, ur hvilka framträdt en på
vexlande gestalter rik samhällsutveckling, som blef
uppränningen till betydelsefulla historiska minnen
från en tid, då det påfliga väldet i Rom gaf åt dess
häfder en verldshistorisk betydelse och Danmarks
metropolitaner i Lund gjorde anspråk på öfverinseende
äfven öfver Sveriges kyrka.

Men för att nu fästa oss särskilt vid Malmö, så träder
oss detta i historien till mötes först under namnet
Malmhauge, det är den sandiga kullen. Sednare blef
det kalladt Ellenbogen, på grund af dess belägenhet på
en strand, som till sin form liknade en armbåge. Tiden
för dess grundläggning är ej bekant; men det omnämnes
redan 1259, då norske konungen Håkan IV, enligt Håkan
Håkanssons saga, låg utanför i Sundet med sin flotta
och bemäktigade sig et erkebiskop Jacob Erlandsson
tillhörigt fartyg, som var lastadt med dyrbara varor
för denna prelats räkning. I förbigående torde böra
nämnas, att hanseaterna aldrig i Malmö förvärfvade sig
de rättigheter och det handelsvälde, som i Skanör och
Falsterbo, hvilket otvifvelaktigt medverkade till att
trygga de inföddas bemödanden för en köpmansrörelse,
som var bestämd att i framtiden göra Malmö till en
icke obetydande svensk handelsstad; medan deremot de
förut nämda platserna, så snart de främmande köpmännen
förlorade sina privilegier, nedsjönko till en
obetydlighet.

De äldsta, numera med tillförlitlighet kända
privilegier för Malmö, gåfvos af konung Magnus
Eriksson 1353, efter hvilka följa de af Waldemar
Atterdag 1360 utfärdade. Redan 1309 grundlades den
i ren stil hållna Petri-kyrkan, näst Lunds
katedral den största i södra Sverige, och hvarest
för första gången i Skåne Luthers lära predikades. Af
nyssnämda konung Waldemars privilegier framgår, att
det fanns ett nedre och ett öfre Malmö. Det äldre
af dessa flyttades 1319 öster ut till fiskläget
Squalperup, med hvilken flyttning afsågs, dels att
befordra handelns tillväxt genom förskaffandet af en
beqväm hamn, dels att erhålla en plats bättre egnad
för anläggandet af försvarsverk. Behofvet af sådana
gjorde sig nämligen gällande i samma mån stadens
betydenhet tilltog. Borgerskapet började också år
1336 att omkring staden uppkasta vallar; men någon
allvarligare befästning kom först till stånd under
Erik XIII, som 1434 lät uppbygga det slott, som
då kallades Malmöhus, hvilket hade att utstå många
vidriga öden. Det nedbrann i början af 1500-talet,
men återuppbyggdes af Fredrik I.

År 1534 var Mogens Gyllenstjerna höfvidsman på
Malmöhus. Borgmästare i Malmö var på den tiden den
förslagne och mäktige Jörgen Kock, Westfaler till
födseln, hvilken förstod att svinga sig upp till
nära nog furstlig makt. Med stadens öfriga trenne
borgmästare uppgjorde han den planen, att störta
Gustaf I, med härsmakt intaga Danmark, afsätta
Christian III samt ur fängelset befria och på tronen
åter uppsätta Christian II. Grefve Christoffer
af Oldenburg sattes i spetsen för företaget, som
deraf fick namnet af Grefvefejden. Gyllenstjerna
inbjöds derefter af Kock till en rådplägning och
blef af denne gripen, hvarefter Kock med en hop
borgare öfverrumplade slottet och nedbröt i grund
den del deraf, som vette åt staden. Som skäl härför
uppgaf han, att det var uppbygdt tvärtemot konungens
försäkran.

Grefvefejden hade väl i början framgång, men
slutade snart dermed, att danska och svenska
trupper i förening med skånska adeln besegrade de
upproriska. Christian III lät nu, för att hämnas
det våld, Malmö borgerskap föröfvat mot slottet,
inqvartera en mängd krigsfolk i staden, som slutligen,
för att blifva fri från denna inqvartering, samtyckte
till slottets återuppbyggande.

Till följe deraf lades 1537 grunden till den nya
slottsbyggnaden, hvilken småningom genom tillbyggnader
under följande regenter och slutligen genom den yttre
befästningens uppförande under Carl XII:s tid erhöll
sitt nuvarande utseende.

Bland ryktbara personer, hvilkas namn förekomma
i detta slotts historia, är äfven den skotske
adelsmannen, grefve Bothwell, Maria Stuarts tredje
gemål, hvilken på ett så olycksbringande sätt
ingrep i denna sköna, men lättsinniga drottnings
lefnadsöden. Det är bekant huruledes det landthus
i närheten af Edinburg, som af hennes andre gemål
Darnley under en sjukdom beboddes, blef sprängdt i
luften den 9 Februari 1567, äfvensom att allmänna
meningen, på goda grunder, stämplade Bothwell
som gerningsman till detta dåd. Då han icke desto
mindre inom tre månader efter denna tilldragelse
blef Marias gemål, grep skotska adeln, uppbragt
öfver detta brottsliga äktenskap, till vapen mot
sin drottning. Bothwell flydde och förde någon tid
ett fribytarlif på Hebriderna. Tillfångatagen af
danskarne inspärrades han på Malmö slott, der han
tillbragte några år i fångenskap innan han, derifrån
öfverflyttad till ett annat danskt fängelse, dog i
vansinne.

Äfven en af Carl XII:s tappraste bussar, öfverste
O. Dagström, har suttit inspärrad på Malmö slott
och der slutat sina dagar. Dagström bevistade som
ryttmästare vid södra skånska kavalleriet slaget vid
Narva och följde sedermera Carl XII på alla hans
fälttåg. Alltid främst i elden, fick han i slaget
vid Klissow 1702 ej mindre än sju svåra blessyrer
i hufvudet, hvilka anses ha vållat den rubbning i
hans sinnestillstånd, som sedermera beredde honom
den sorgliga lotten att dö i fängelse. På tåget
till Ukraine fick han ytterligare tillfälle att
utmärka sig i en drabbning mot ryssarne. Efter
slaget vid Pultava följde han Carl till Bender,
der han deltog i Kalabaliken och blef af tatarerne
tillfångatagen. Åter


utlöst begaf han sig utan konungens tillåtelse till
kejserliga hären i Ungern och utmärkte sig här som
generallöjtnant i kriget mot turkarne. Efter sin
hemkomst 1718 erhöll han öfverstelöjtnants titel
och upphöjdes i adligt stånd. Hans sinnesrubbning
kom emellertid till utbrott på åtskilliga sätt,
och år 1728 uppsatte han en skrift, uti hvilken han
utfor emot konung, ständer och styrelseform samt
uppmanade till allmänt uppror för insättande af en ny
regering. På grund af denna skrift blef han anklagad
för majestätsbrott och högförräderi. En kommission
nedsattes för att döma honom, och i trots af de
mångfaldiga bevisen på hans galenskap blef han dock,
såsom den der uppträdt »mera af præmediterad arghet
än vanvett», insatt för lifstiden på Malmö slott,
der han ock, såsom redan är nämdt, slutade sitt
oroliga lif.

Malmö slott är numera, liksom så många andra borgar,
hvilka ursprungligen uppförts till skydd mot landets
yttre fiender, inrymd till bostad åt dem, hvilka nöden
och brottet gjort till det borgerliga samhällets
fiender; ett fängelse, der förbrytare från alla
orter i riket insättas. Nedersta våningen
af den egentliga slottsbyggnaden, som bildar
borggårdens ena sida, är öfverallt inredd till
arrestrum; i andra våningen är kyrka, och i öfversta
våningen arbetssalar. Borggårdens öfriga tre sidor
bildas äfven af grundmurade byggnader, inredda dels
till arbetssalar dels till fängelserum.

Ehvad än en tilltagande humanitet redan gjort och allt
fortfarande gör för mildrandet af de olyckligas lott,
hvilka samhället nödgas beröfva sin frihet; vi kunna
ej annat än med beklämdt hjerta göra ett besök i dessa
rum, der ånger och förtviflan frampressat så många
suckar och tårar och hvilkas dörrar för så många
öppnats endast för den sista färden -- vandringen
till stupstocken. Med lättadt hjerta träder man ut
från den hemska borggården. Och åter ute i den fria
naturen, åter ute på den höga slottsvallen, hvilken
kontrast! På ena sidan dessa mörka, dystra murar,
och på den andra sidan det leende Sundet mellan sina
gröna, af vaggande skördar höljda stränder och med
sina tusentals seglare, hvilka med spända dukar styra
sin fria färd mot fjerran land, så långt som vind och
bölja föra.                              

H. A. W. Ln.



Den sofvande prinsessan i den förtrollade skogen.

Saga af W. Med illustrationer af Gustave Doré.

(Forts. o. slut fr. sid. 111.)

Slutligen   kom   han in i en sofkammare, hvars like
han aldrig sett.

På en säng, med tillbakadragna skarlakansomhängen, låg
den förtrollade prinsessan, röd och hvit, som mjölk
och bär. Håret låg i gullgula vågor ända ned till
golfvet och det blef ljust i rummet, så sken det. Hon
andades stilla, och läpparne logo som i en skön dröm
samt öppnade sig som för att helsa prinsen välkommen.

Han böjde sig ned, och det var hög tid, ty klockan
vaknade i det samma och slog tolf, och han kysste
den leende munnen, som nu korallröd öppnade sig och
gäspande sade: »Är det ni, min prins, ni har länge
låtit vänta på er?»

Prinsen tyckte mycket om detta tilltal, eftersom det
förrådde en längtan, som smickrade honom, och öfver
sådana förebråelser vredgas man aldrig.

Som sagdt, han tyckte om talet, om gäspningen och
framför allt om munnen, som uttryckte allt detta,
och som han nyss vågat kyssa. Han föll derföre på
knä och sade den sköna prinsessan allt hvad som låg
honom på det unga hjertat.

Emellertid, i samma stund som prinsessan vaknade,
vaknade ock hela hofvet; men det allra första, som
hoffolket kände af lifvets behof, var en förfärlig
hunger, den tärnor och riddare delade lika med
vallpojken och hönspigan, så, att en hundraårig
hunger kurrade i allas deras respektive magar,
hvarföre man ock genast ville sätta sig till den en
gång så orimligt afbrutna måltiden, hvilken redan
var i ordning just der den samma för hundra år
sedan slöts; ty råttorna hade, som sagdt, delat den
allmänna dödssömnen, ehuru man anmärkte med undran,
att spindlarne icke träffats af förtrollningen,
något, som ingen för tillfället kunde förklara, om
det icke var ett puts af den gamla pergamentsféen,
såsom till erinran om den lifsfarliga spinnrocken,
som vållat hela oredan. Likaså bemärkte man, icke
utan en viss undran, de många svampar, som under
denna långa sömn skjutit upp bland hoffolket.

De sedan hundra år tysta harpor och trumpeter spelade
nu upp, prinsessan kände mycket väl igen hvad som
speltes, men för prinsen var det helt främmande. Han
förde sin sköna brud till matsalen, och efter måltiden
förmäldes prinsessan med sin räddare. Den natten
sof hon dock ej en blund, ty hon var redan fullsöfd,
och prinsen sof icke heller, men det var af glädje,
det, och så ville han göra henne sällskap.

Då han ändtligen vände hem igen till sin faders
kungsgård, berättade han hur han farit vilse i
skogen och varit natten öfver hos en kolare; men
som dessa kolarehistorier alltför ofta gentogos,
kunde drottningen, hans moder, slutligen icke förmå
sig att sätta tro till dem.

Så förgingo två runda år och prinsessan födde en
dotter som hette Morgonröd och en son som hette
Ljusandag.

Drottningen sporde och sporde, men fick aldrig veta
sanningen, ty prinsen aktade sig noga att omtala
förhållandet, då han visste att den gamla drottningen
var af jätteslägt, och på alla sådana vattnas det i
munnen vid åsynen af små knubbiga, läckra, hvithylta
barnakroppar.

Men när konungen dog och prinsen skulle beträda
tronen, hämtade han sjelf sin gemål och sina
barn, dem han förde i triumf till sitt eget
kungaslott. Klockorna ringde och alla husen voro
förgyllda vid drottningens intåg, hvilket på intet
sätt behagade den unge konungens moder, jättesan.

Emellertid måste konungen gå i krig och han nödgades
förtro hustru och barn uti jätte-drottningens
händer och opålitliga vård. Dock skickade han dem
för säkerhets skull att under hans frånvaro bebo
trollslottet, på det att jättesans onda ögon icke
dagligen skulle oroa dem. Men icke förr var han rest,
än hon ropade på munskänken och förkunnade honom,
att hon ämnade spisa lilla Morgonröd till middag och
att han hade att rätta sig derefter.

Man kan tänka sig den stackars munskänkens häpnad
och förskräckelse. Men som han icke vågade att sätta
sig emot den gamla drottningens vilja, gick han till
sömnslottet och hämtade den lilla Morgonröd, men i
stället för att slagta henne, lemnade han henne i sin
hustrus vård och tillagade ett lam åt den gamla samt
inbillade henne, att det var lilla Morgonröd. Den
gamla drottningen mumsade och mumsade och trodde
allt att det var Morgonröd hon mumsade på.

Emellertid smakade anrättningen henne så bra,
att hon snart åter kallade på munskänken och
underrättade honom att hon nu ville sluka i sig
äfven Ljusandag. Denna gången lagade han till en
ung hind åt jättesan och hämtade lille Ljusandag,
som gick och lekte med guldtärningar och guldklot,
samt förde honom med guldtärningar och guldklot hem
till sin hustru och gömde honom, såsom han gömt hans
lilla syster, djupt i slottets hemligaste kamrar.

Slutligen föll dock den gamla jätte-drottningens
lystnad på sjelfva den unga drottningen, som hon
prompt ville hafva tillagad med samma sås, hvarmed
de små konungabarnen hade varit anrättade. Nu visste
sig munskänken intet lefvande råd, utan beredde sig
att till punkt och pricka åtlyda befallningen. Den
unga drottningen, som nu var tjugu år (frånräknadt de
hundra åren, som hon sofvit) och alldeles fullväxt,
var så dejelig och finhylt, att hennes make icke fanns
bland menniskor och djur. Munskänken kunde rakt inte
uttänka någon ting, som kunde bjudas i hennes ställe
-- någon


stek eller pastej. Han förhärdade sig derföre och
förstockade sitt hjerta, tog sin stora förskärarknif
och rusade i full fart till trollslottet för att
verkställa befallningen.

Den unga drottningen, i stället för svar, räckte fram
sin svanhvita hals och sade:

»Tagen mitt lif, såsom j hafven tagit mina små barns,
jag längtar efter morgonrodnad och ljusan dag!»
(Hon trodde, stackars liten, att de små voro mördade
och uppätna af den grymma enkedrottningen.)

Men munskänken, hvars mod under tiden bortdunstat,
gömde den unga drottningen och gaf hennes kräsmagade
svärmor en ung råbock i stället till middag, hvilken
hon utan misstroende mumsade uti sig med samma aptit,
som hon mumsat i sig lammet och hinden.

När nu jättesan var både mätt och lugnad på allt sätt,
traskade hon ned på borggården, inom sig uppgörande
huru hon skulle mottaga konungen och berätta huru
vargarne ätit upp hela hans familj.

Bäst som hon gick der, mätt och förnöjd, hörde hon
liksom ett barns gråt och qvidan ur jorden bredvid
slottsmuren. Hon
kände genast igen rösten och ropade med full hals,
att det var Morgonröd och Ljusandag och att man
bedragit henne, hvarvid hon höll sig för magen och
svor en förfärlig hämd. Hon lät nu rulla fram en
stor tunna på borggården och fylla den med ormar,
snokar, ödlor och paddor, derefter lät hon hämta den
unga drottningen och hennes barn samt binda dem till
händer och fötter. Men just som man skulle stoppa in
de stackars offren i tunnan, sprängde konungen in på
borggården.

»Hvad gören j här?» ropade konungen med dundrande
röst, så att slottsmurarne skälfde, »hvad tagen j er
till?»

Då blef den gamla jätte-drottningen så rädd, att hon
for in i tunnan, så det hväste och fräste om henne,
och de giftiga djuren åto upp henne genast.

Ingen hade mod att säga konungen hela sanningen,
och icke frågade han heller, emedan han var nöjd,
att slippa höra den. Emellertid gaf han sin gemål
och barn stora famnen, belönte munskänken och anlade
för ordningens skull några veckors hofsorg efter
enkedrottningen samt lefde sedan både länge och väl
tillsammans med sin sköna gemål och sina om möjligt
ännu skönare barn, Morgonröd och Ljusandag.



De fredlöses borg.

Hunehals.
(Teckning af C. S. Hallbeck.)

En af de många mördande fejder, som mellan danskar
och svenskar rasat, utbröt om våren 1276. I spetsen
för den danska här, som då af konung Erik Glipping
sändes till Sverige, der den skulle biträda hertigarne
Erik och Magnus i deras uppror mot brodern, konung
Waldemar, stodo hertig Jakob af Halland och marsk Stig
Andersson. Men medan dessa fältherrar i fiendeland
stredo för sin konung, blefvo de af denne skändade på
deras egen ära: den lättfärdige monarken stal sig in
i deras hem och förförde deras hustrur. I tio års tid
rufvade de på hämd, de tillika med några andra danska
ädlingar, dem konung Erik äfven förorättat. Till sist
hade de sammansvurne fått kännedom om, att konungen
med ringa följe befann sig i Finnerup på Jutland, och
då han natten till den 22 November 1286 måst för ett
häftigt oväders skull taga sin tillflykt i en lada,
omringades denna af de sammansvurne. Man berättar,
att en af konungens egna svenner, Rane Johnsen,
inifrån upplyft bommen för ladudörren
och släppt de hämdlystna in. Med ej mindre än 56
sting genomborrades kung Erik, hvarefter mördarne
begåfvo sig på flykten. Vid allmän herredag i Wiborg
följande år anställdes ransakning om konungamordet
och tjugusju adelsmän gingo ed på, att grefve
Jakob af Halland, marsk Stig Andersson, riddarne
Niels Hallandfar, Peder Porse, Peder Jakobsen, Niels
Knudsen, Åge Assarsen och Kacki samt väpnarne Rane
Johnsen och Arwid Bengtsen voro konung Erik Glippings
mördare, hvarefter desse dömdes varda fredlöse samt
deras ägodelar förbrutna. En dansk sångare täljer
huru det gick marsk Stigs oskyldiga döttrar:

 "Hvad kunde de for Kong Eriks Död,
 de arme uskyldige Piger?
 Forladt de flygte og sögte sit Bröd
 i fremmede Lande og Riger;
 men Ingen dem huste i Sverigs Land!
 Og så tog den Äldste den Yngste ved Hand,



 På Kind runde Tårerne stride;
 de gik ud i Verden sa vide.

 Som Måger flye over vildene Strand
 og hvile på skaldede Stene,
 så gik de Piger til Klippernes Land,
 den Normannakonning at tjene --"

Marsk Stig sjelf flydde jemte de öfriga fredlöse till
norra Halland, der de befäste slottet Hunehals,
beläget vid Kongsbacka-fjärden samt på ägor,
tillhöriga Lunds domkyrkogods. Vid detta befästande
erhöllo de hjelp af norske konungen Erik Presthatare.

Om Hunehals' historia före den tid, då de fredlöse
dit togo sin tillflykt, vet man ej mer än genom den
gamle historieskrifvaren Chytræus Vejanus, hvilken
om den nämda borgen har att förmäla följande, af
hvilket man naturligtvis ej vet hvad mest är sanning
eller mest dikt: Hunehals' fästning, 
som beskrifves såsom mycket fast och stark,
skall vara anlagd af qvarlefvor af hunnerna, hvilka,
sedan de i främmande land tappert krigat, omsider,
drifna af kärlek till fäderneslandet (sic!),
återvändt och här nedsatt sig. Men som de gjorde
landets invånare stor skada, har konungen som oftast
sökt intaga fästet, men fåfängt. Ändtligen har drotset
Håkan öfvervunnit besättningen genom krigslist, i det
han lät ett fartyg, lastadt med öl, uppå hvilket han
hade sitt krigsfolk förklädt till sjömän, stranda
i närheten af borgen, hvars besättning kallades
till hjelp att berga lasten. De som voro på borgen
kommo då obeväpnade ut, drucko sig rusiga och blefvo
ihjelslagna, hvarefter Håkan och hans folk besatte
borgen, öfver hvilken sedan Håkan blef kommendant,
jemte höfding öfver Halland.

Under   de   närmast   följande åren efter de
fredlöses besittningstagande af Hunehals blef denna
fästning en af medelpunkterna 
för striderna mellan de skandinaviska
folken. Den förste af de fredlöse, som drabbades
af vedergällningen, var Arwid Bengtsen, hvilken
jemte tio sina följeslagare under ett ströftåg blef
af halländska allmogen dödad vid Gödestad. Kort
derefter dog marsk Stig, och nu trodde man att fred
skulle följa, helst Danmarks och Norges konungar
haft ett möte, år 1291, på Getterön nära Warberg;
men redan följande året blossade kriget åter upp,
och konung Erik Menved, den mördade Erik Glippings
son, inbröt med danska hären i Halland och belägrade
Hunehals. Under denna belägring, hvilken dock ej
lyckades, blef Rane Johnsen tillfångatagen och, efter
förhör på sträckbänken angående mordet i Finnerups
lada, aflifvad. År 1296 slöts ett tvåårigt stillestånd
vid Fagerhult eller, enligt andra, vid Sommarsteds
hed. De fredlöse skulle under denna tid få bebo
sina fordna gods i Danmark, men förbjödos att visa
sig vid hofvet. Konungen af Norge skulle innehafva
Hunehals. Under denna tid -- berättas i Peder
Clausons Norsk. Krön. A:o 1307 -- blef af danskarne
genom lejdebref slottshöfdingen på Hunehals, Nils
Jakobsson, tillika med riddarne Tord Labson, Herman
Plumoge och Marcus Offesson narrade från Hunehals
till Ås kloster och sedan till Munkagård i Morups
socken. Här blefvo de öfverfallna och fängslade
af Tale Ebbesen, Åge Rafn och Lali Prest samt deras
tjenare ihjelslagne. Genom detta förräderi var
meningen att öfverrumpla det sin höfding beröfvade
slottet, en plan som dock ej tyckes lyckats, och
efter någon tid blefvo de fängslade mot lösepennings
lemnande lösgifna. Emellertid hade Erik Glippings
mördare på en herredag i Helsingborg å nyo blifvit
förklarade biltoge, och nu utbröto striderna å
nyo. Hertig Erik af Sverige innehade nu Hunehals,
som han tyckes erhållit vid sin förmälning med norska
prinsessan Ingeborg. Sedan hertig Erik gått sitt
hemska öde till mötes i hungertornet i Nyköping,
synes Hunehals innehafts af hans enka.



Sista paret ut!
(Efter en tafla af A. Malmström. -- Tillhör poemet å följ. sida.)

Då denna ingick i kärlig förbindelse med hertig Knut
Porse, uppstodo oroligheter, och svenska regeringen,
som då under Eriks och Ingeborgs son Magnus' (Smek)
minderårighet förestods af Matts Kettilmundsson,
lät belägra och förstöra hertiginnans slott Axevall
i Westergötland, hvarefter svenska hären under den
nämde riksföreståndarens befäl tågade mot Hunehals,
som måste dela Axevalls lott, att nämligen jemnas
med jorden. Den siste borghöfdingen på Hunehals, som
först efter ett tappert motstånd gaf sig, berättas ha
varit en Gustaf Tunason af Sture-slägten. Hunehals'
sista belägring inföll år 1328. Svenska rådet beslöt
på en herredag i Södertelje fästningens återbyggande,
men detta verkställdes aldrig.

Nu erbjuder det gamla fästet en anblick, som erinrar
om skaldens uttryck öfver Neros Gyllene hus: »du är
blott en vanlig backe». Spår af vallgrafven synas,
det är nästan allt, som påminner om, att här, der
nu boskapen betar, en gång varit en tummelplats för
kämpande skaror.

Tidskriftens artist synes ha tecknat lemningarne af
Hunehals från en närbelägen klippa, Passberg; han
har gjort det under nattskyar, vid månstrimmor och
oroliga böljor -- just så som man bör skåda minnena
från den mörka, upprörda, men af romantikens skimmer
ofta belysta Medeltiden, och således äfven hvad som
står åter af de fredlöses borg vid vesterhafvet.

S.



Sista paret ut.

Der var sol, der var grönt,
Der var innerligt skönt 
Uppå höjden der ofvanom byn. 
Der var högtidligt tyst, 
Der knappt hördes ett knyst, 
Utom lärkan, som sjöng upp i skyn.

Men nu kommer dit opp
Utaf småfolk en tropp;
Det blir lif, det blir gamman och ras.
Och fast hängbjörken der
Visar riset, så är
Ingen rädd för hans gröna karbas.

Om en verldsdam här kom,
Vände strax hon väl om
Eller fick kanske dåndimpen -- ja,
Jag vet knappt, om jag törs
Säga ut, så det hörs,
Att små stumporna strumpor ej ha.

Permission! permission!
Kavaljerernas ton
Är så fri, der de hoppa på plan;
Men, fast byxen har lapp,
Nog de sprunge i kapp
Med en morsgris i sammet från stan.

Det är byfolkets barn.
Der är Lotta från Qvarn,
Der är Storgårdens lustige Knut,
Han, som barhufvad står
Med sitt ljusgula hår,
Hör hans rop: »sista paret, spring ut!

Ä' ni ute, hvasa?»
Syns nog, hvem han vill ha;
Men ta' Lotta ej har sig så lätt.
Hvad hon skälmaktig är!
Det är fåfängt besvär;
Det blir Knut visst en snöplig reträtt.

Nej, men se lilla Per!
Riktigt ängslig han är,
Att härnäst han ju enkling skall bli.
Han, så kortbent, hå, hå!
Hvem skall sedan han få,
Om han mister den långa Mari?

Der står Anna så stött,
Hennes Calle blef trött.
Men den sorgen nog öfvergång har:
Dröjer han, så, minsann!
Skaffar hon sig en ann',
Som det sker i vår verld alla dar.

Och se nämdemans Jan,
Som studerar i sta'n.
Tycks ej pojken rätt intelligent,
Der han strålande ler
Och en hållning sig ger,
Som om redan han vore student.

Må de njuta sin fröjd
På den soliga höjd,
Dessa små; tids nog leken ta'r slut.
De nog hejda sitt språng,
När i verlden en gång
Sista paret på allvar skall ut.

Zéro.



Ett brustet hjerta.

Teckning af Sylvia.

»Då jag ser på den här taflan, kan jag inte låta bli
att tänka på min egen ungdom», sade min gamla tant,
i det hon blickade på en framför henne liggande
gravyr föreställande: en guvernant som söker sig
plats. »Det är precist samma situation», fortfor hon,
»der sitter grefvinnan Örnklo, der äro hennes barn,
der står han, och der ...» hon afbröt sig sjelf och
en lätt suck höjde hennes bröst, då hon återtog: »ja,
ja, det är verkligen en liten historia!»

»Just en sådan som jag behöfver, kära tant, jag lofvar
vara idel öra.»

»Lofva inte mer än du kan hålla ... min berättelse
blir inte det ringaste rolig, ma chère: ett brustet
hjerta.»

»Litet gammalmodigt låter det kanske, men för en
gång, må hända? ...»

Och tant sänkte sina fina hvita fingrar ned i en
snusdosas mörka och lockande gömma, förde några
doftande korn till sin näsa samt började:

»Det var en gång, som alla gånger va', då hände det
sig så, att en flicka vid aderton års ålder stod
föräldralös i verlden, och härtill var hon fattig
som en skåpråtta. Ett familjeråd samlades för att
afgöra hvad man egentligen skulle taga sig till
med denna tvåfallt olyckliga person, och då man
utrönt att hon försvarligt kunde tala fransyska,
spela några kadriljer utan att dervid anlita allt
för många oriktiga tangenter på ett gammalt klaver,
skrifva en läslig handstil och brodera schattersöm,
så ansåg man henne äga tillräckliga kunskaper
för lärarinnekallet. Ja, min söta, på den tiden
var qvinnans uppfostran temmeligen enkel och
anspråkslös. Till följe häraf stirrade en gammal
onkel henne i ansigtet och 

frågade hvad hennes mor, salig menniskan, tänkt på,
då hon låtit henne lära allt det der och hvartill
hon egentligen ärnat henne? 'Guvernant naturligtvis',
svarade honom en åldrig dam, som flickan kallade tant
Märtha, 'och lyckligt att Selma', den talande nickade
härmed mot den sorgklädda och sorgsna unga varelsen,
'lyckligt, som sagdt, att Selma vet något samt kan
försörja sig sjelf. Hvem af oss skulle väl haft råd
att kläda och föda henne?'

Ingen sade sig kunna detta, alla skakade sina
hufvuden, och för att den föräldralösa ej skulle falla
någon till last, så lofvade de hvar för sig att göra
allt hvad som stod i menniskomakt, för att med första
skaffa henne en passande plats.

På så sätt kom Selma till en egendom i Wermland och
dertill i en glad och älskvärd familjkrets.

Der läste hon med trenne små flickor och gjorde det
gerna, och hennes bemödanden lönades ej med otack
-- af alla omfattades hon med största godhet och
vänskap.

Med grannarne förde man der på egendomen ett flitigt
umgänge. Första gången Selma sammanträffade med
dem var på en bjudning hos prostens. Hon anlände
temmeligen sent, så att de flesta gästerna redan
voro samlade i lifliga, skämtande grupper. I en af
dem såg hon en ung flicka -- jag vet inte om det var
den marmoraktiga blekheten i dennas ansigte, eller de
smidiga rörelserna hos hennes högväxta späda gestalt,
som helt och hållet fängslade hennes uppmärksamhet.

'Det är Marie Louise Dahl; jag skall presentera er för
hvarandra', sade prostinnan och förde Selma välvilligt
bort till den unga flickan.

Det låg något kallt och tillbakadraget i hennes
helsning, medan hon fastade på Selma sina mörka,
tankfulla ögon. De båda flickorna sade några vanliga
höflighetsfraser, derpå gjorde de ett tankeutbyte
om väder och väglag. Med sviken känsla vände sig den
lilla guvernanten bort från Marie Louise.

Ehuru, som sagdt, en viss stelhet och tvång låg
öfver deras första sammanträffande, så kommo de dock
sedermera i förtroligare samspråk. Snart kallade
de hvarandra för 'vänner' och råkades så ofta,
som grannar på landet, skilda af en half mils väg,
det möjligtvis kunna.

Selmas verldserfarenhet var liten eller ringa och
ändå förstod hon att det måste varit något djupt
själslidande, som gifvit åt Marie Louises ögon detta
drömmande, ofta sorgsna uttryck. För sina elevers
mor kom Selma en gång att häntyda på denna sin
föreställning. Icke utan en viss förvåning upprepade
fru Sivers:

'Själslidande ... åh nej, Marie Louise är tvärtom
temmeligen känslolös, derom är jag säker och jag
är icke utan skäl för detta mitt påstående. Ser du,
min flicka, Marie Louise har varit förlofvad, och
då förbindelsen bröts, lemnade hon helt lugnt och
utan att säga ett ord ringen ifrån sig.'

'Förlofvad?'

'Ja, har du aldrig hört talas härom? Det var en vacker
karl, baron och dertill rik ... dock, i det hela hade
han kanske icke det bästa rykte om sig, efter hvad man
sedermera erfor. Visst trodde vi alla att hon tyckte
mycket om honom, och derföre surprenerade det oss
verkligen att se henne så oberörd. Men som hon har ett
lyckligt, trefligt och gästfritt hem -- kapten Dahls
egendom är ju ordentligt ett litet paradis --, så tror
jag nästan att det skulle varit en ren uppoffring för
Marie   Louise   att lemna allt detta och derföre
var hon nog lika nöjd att det blef som det blef.'

Hon var icke lika nöjd, tänkte Selma men behöll sin
tro för sig sjelf. Hvad hade det också gagnat till,
om hela verlden känt den stackars flickans sorg.

För Marie Louise häntydde hon aldrig på denna brutna
förbindelse eller de händelser, som dermed kunde vara
förknippade. Hvad hon erfor derom, fick hon småningom
veta af Marie Louises båda äldre, gifta systrar.»

Min gamla tant gjorde härvid en liten paus, öppnade
sin silfversnusdosa och tog sig en säkerligen
efterlängtad pris, hvarpå hon fortfor:

»En sanning var att kapten Dahls egendom var ett
paradis, fullt af blomstergårdar, parker och spelande
vatten.

Tänk dig der en vårdag för många, många år
sedan. Naturen hade smyckat sig i ljusgrön drägt,
solen sken, ett doft af pingstliljor genomträngde
luften och svalor foro med ett hvisslande ljud
in och ut under takåsen. Inne i boningshuset var
lif och rörelse. Tjenare sprungo om hvarandra med
blomstervaser i händerna eller brickor fullastade af
läckerheter; ifver och leenden låg öfver anletena --
man beredde en fest.

Ifrån de unga döttrarnes rum hördes muntert
glam. Papiljotter lågo kringströdda på golfvet,
spetsar, gazer och broderier höljde en soffa,
och framme vid toaletten stod kaptenskan Dahl med
en myrtenkrona i sin hand och blickade rörd och
allvarlig på sin äldsta dotter. Ja, det skulle bli
bröllop i huset -- tillredelserna voro fulländade,
bruden var smyckad.

Marie Louise skulle bli tärna. Klädd i en rosenfärgad
drägt stod hon framför spegeln: 'Jag är verkligen icke
utan nyfikenhet att få se min marskalk', sade hon.

Kort härefter presenterades hon för baron Döhlen,
mottog hans bukett och följde sin syster fram emot
kullerstolarne.

En gång under vigseln blickade Marie Louise upp till
sin ledsagare. Hvilket vackert, regelbundet ansigte
hade han icke! ... Smällande champagnekorkar, klingande
glas -- ceremonien var slutad och baron Döhlen talade
nu med sin tärna och hans ögon strålade. Marie Louise
kände sig så underbart blyg och rodnade djupt; hans
otvungna sätt verkade dock så på henne, att äfven
hon kände sig fri och glad, och länge dröjde det ej,
innan de voro inbegripna i det lifligaste samtal. På
ett eget sätt tog hon ofta fatt på något litet ord
som han sagt, vände det och gaf det en udd och en
betydelse, som det ursprungligen aldrig ägt.

'Han är en älskvärd sällskapsmenniska', sade
brudgummen till henne några timmar derefter,
'han och jag hafva varit mycket tillsammans då vi
studerade i Upsala och jag är riktigt nöjd att han
kom att göra en resa här nedåt i sommar. Han har
alltid varit en artig kavaljer och damernas förklarade
gunstling; mer än en flicka har för hans skull fått
bleka kinder ... han har en fjärilsnatur ... akta
ditt hjerta, Marie Louise!'

Med den bukett hon höll i handen slog hon skämtsamt
till den talande och vände sig mot baron Döhlen,
som då sökte upp henne, ty man skulle dansa kronan
af bruden.

'Det finnes menniskor', sade han en stund härefter,
'som man aldrig kommer närmare, aldrig blir bekant med
och andra som man genast förstår ... Får jag behålla
den här blomman, fröken Dahl? Också vissnad skall
den påminna mig om den skönaste dagen i mitt lif.'

(Forts.)



Dikt och verklighet.

Jag bor vid den kyliga stranden 
af blånande, solbeglänst sjö, 
der böljorna plaska mot sanden 
och sjunka i den för att dö. 
Af skogsmark och bäckarnes flöde 
en kust är garnerad; men kalt 
åt ett håll är landet och öde, -- 
och der har min bostad jag valt.

Man undrat, hvi här jag vill dröja, 
hvi lyckans behag jag försmått, 
hvi torftig jag låter mig nöja,
ej väljande rikare lott.
Man tycker: i ledsnadens stunder 
nog vore det bättre att gå 
i skötet af doftande lunder, 
fler osådda skördarne stå.


Nya guvernanten.
(Tillhör art. "Ett brustet hjerta".)

Mig tycks dock, mitt val jag bör rosa;
ty om mellan lurande skär
på insjön jag styrde min kosa
till grönskande kusterna der, --
och så jag tillbaka mig såge,
se'n målet jag nått för min färd, --
hur ödslig ej insjön då låge
och stranden, der nu är min verld!

Nu åter, då blicken jag vänder
med anande längtan ibland
långt hän till de motsatta stränder,
som framstå vid himmelens rand,
syns skogen, af solen bestrålad,
blott skifta i guldfärg och grönt
och utsigten nästan som målad
och allting på taflan är skönt.

Ty här, som betraktare fången,
min lyckliga bostad jag fick:
hvad gör väl min plats i salongen,
om dramat blott tjusar min blick!
Fast marken är torftig och föga
till gengäld åt odlaren ger --
naturen ju fängslar mitt öga,
och landskapet mildt mot mig ler.

Ebbe.



En millionärs minne.

Till Göteborg anlände någon dag år 1816 en yngling,
utan annat kapital än en kraftig vilja, parad med
ärligt uppsåt, en senstark arbetskraft och en enskilt
mans vunna förtroende: denne ynglings namn var Sven
Renström. År 1869 den 26 Juni afled i samma stad en
»af dess mest framstående män», såsom det oemotsagdt
hette, en gammal ungkarl, en gubbe om nära 76 års
ålder, efterlemnande en förmögenhet af omkring tre
millioner riksdaler: det var samme Sven Renström.

Sven Renströms minnesvård på Nya Kyrkogården vid Göteborg.
(Teckning af C. S. Hallbeck.)

Tidrummet, som ligger mellan dessa begge angifna
år, har denne Sven Renström inom området för sin
verksamhet utfyllt med en lefnadssaga, som väl
förtjenar att begrundas af samtliga hans landsmän,
en saga, hvilkens innehåll väl lätt kan tänkas,
då man jemför dess början med dess slut, men om
hvilken det dock bör särskilt anmärkas, att det är
en saga om arbete och omtanke, en saga om flit och
orubbligt ordningssinne samt derjemte en saga om
sällsynt försakelse för egen del och öfvervägande
välvilja för andra.

Två äro hufvudvilkoren för allt arbetes framgång:
flit och ordning. Ihärdighetens kraft visar den utan
återvändo fallande vattendroppen: sjelfva klippan
urhålkas slutligen. Ordningens betydelse visar skalden
i sina bekanta och sanna ord: »Oordning liknar ett
ur utan visare -- det går och går, men ingen vet hvad
tiden lider.»

Oftast ligger hemligheten af lifvets lycka i en
rätt uppfattning af dessa vilkors betydelse; och dem
förutan bygger ingen sin framtids hus på säker grund.

Bättre än de flesta hade Sven Renström uppfattat saken
så, och hela hans långa lefnad och stora lifsbedrift
blefvo en glänsande illustration till denna enkla
sanning. Han hade sin glädje af arbetet, en rastlös
verksamhet, lika mycket som en prålfri enkelhet,
voro hans själs behof. Detta var honom
dock icke nog: det var hans hjertas behof att sedan
med sitt arbetes frukter skapa andras glädje.

Det värmer sinnet och väcker en stärkande känsla
att närmare betrakta bilden af en sådan man och att
med tanken följa den arbetets väg han trampat. En
sådan syn bjuder vår tid ej ofta, åtminstone allt för
sällan, på. Den slags ärbarhet, som blickar oss till
möte ur hans ögon, den slags rättframma enkelhet,
fri från all tom flärd, som talar till oss ur hela
hans väsen, kallas nu för tiden »gammaldags», och
detta innebär en betecknande dom öfver många och
mycket, som nu segla för förliga vindar och omsusas
af dagens pris. När man med beundrande blickar och
glada utrop följer den granna såpbubblan, som under
mångskiftande färgbrytningar stiger mot solen, har
man sällan ett ögonkast åt den grå och fula jordbit,
på hvilken man trampar. Men när bubblan brustit och
visat sitt tomma intet, då bär kanske den föraktade
mullhögen en ymnig säd, som böljar för vinden och
lemnar rik lön för odlarens möda, eller en grön
gräsmatta, på hvilken blicken med välbehag kan hvila
och stärkas, eller en grupp doftande blommor, som
glädja och lifva sinnet. Det är dock helt naturligt,
att de egenskaper, som utgöra grundstommen till en
Sven Renströms karakter, skola 

befinnas mer och mindre främmande och obeqväma för en
tid, som på sin fana skrifvit njutningslystnadens
valspråk; det är derföre också ganska förklarligt,
att så få, ja, att allt färre och färre, vandra
den väg, som en Sven Renström vandrat. Men på
grund af den eviga riktning för utvecklingen, som
blifvit fastställd och som är byggd på en beständig
solidaritet i andlig måtto icke blott mellan stater
och samhällsmedlemmar, utan äfven i afseende på
olika generationers pligtkänsla och uppfattning af
det rätta och sanna; på grund af den naturlag, om vi
så få säga, som förr eller sednare återför inom sina
naturliga bräddar den flod, hvilken svämmat öfver och
anställt vidsträckta förödelser, och hvilken lag,
eller en nära dermed beslägtad, äfven verkar på
folk- och tidslynnets svallningar; på grund af de
gemensamma traditioner, som likt blommor uppvuxit ur
mensklighetens väg, och de gemensamma förhoppningar,
som likt strålande stjernor belysa dess framtida bana;
på grund, med ett ord, af det rent och sant menskliga
i menskligheten, skall det ärliga, redbara och goda
arbetet alltid vinna sin gärd af ära och alltid hafva
sin betydelse oförminskad, när lifvets stora faktorer
hopsummeras och lagskipas och dom fälles.

Den man, på hvilken vi här närmast hafva vara tankar
riktade, Sven Renström, aktade sannolikt föga det lof,
hvilket, om man ock vet hvadan det kommer, man dock
ej känner hvart det far; lika litet aktade han utan
tvifvel den prålande flärd, som öfverglänste hans
enkelhet och äflas, för att tala i bibliskt språk,
»att sitta främst vid gästabuden». När man blickat
igenom sin lifsuppgift så klart, som han, har man
föga bekymmer om hvad som ligger der utanför, antingen
der växa rosor eller törnen. För de stora vedermälen,
han erfor af sin samtids aktning, och för den lycka,
som följde hans företag, kunde han dock icke vara
känslolös. Han svarade derpå i vältaliga handlingar.

På den lefnads byggnad, som var hans, och om hvars
enskiltheter ingenting anmärkningsvärdt är att förtälja,
åtminstone så vidt man känner, satte han den största
prydnaden genom det bruk han gjorde af de frukter,
hans arbete frambragt. Han krönte sjelf värdigt
det verk, som han skapat, genom att testamentera
sin förmögenhet -- aldrig gift, saknade Renström
bröstarfvingar -- till olika ändamål, de flesta af
samhällsvigtig art, de andra förestafvade af hans
hjertas maning och alla vittnande om hans ädla
sinnelag. Staden Göteborg, der hans verksamma
lif förflutit och der han genom mångfaldiga
förhållanden vuxit fast och hvars utveckling han
i sin mån befrämjat, blef hans bröstarfvinge och
fick mottaga en och en half million riksdaler nästan
till fritt förfogande. De fonder och inrättningar,
som genom denna donation blifvit grundlagda, skola,
jemte befrämjandet af Göteborgs utveckling, erinra
sena slägten om Sven Renströms namn och mana till
efterföljd.

Illustrationen, som tillhör denna uppsats, framställer
en annan minnesvård, den som Göteborgs stad, efter
ritning af professor Scholander, låtit uppföra på
Sven Renströms graf. Redan vårdens form angifver,
att denna graf förtjenar mer än ett flygtigt
besök. Man bör begrundande dröja der. Man kan
der i fullt mått lära den vishet, som från dödens
skördefält alltid predikas, när sinnet är stämdt att
lyssna dertill. Det är det trösterika och stärkande
innehållet af ett ovanligt menniskolif, som här träder
oss till möte och berättar sin historia till lärdom
och uppbyggelse, äfven den ett värderikt testamente,
lemnadt det allmänna; berättar hvaraf lifvets säkraste
stödjepelare bestå och hvad som kommer och far som en
vind eller som ett moln för solen; pekar på hvad som
är evigt i förgängelsen och hvad som är gudomligt i
den menskliga skröpligheten, samt lärer hvad som är
en kärna med lifvets frö och hvad som endast är en
bubbla som brister.

Anderson-Edenberg.



Sol!

Våren kommer, skyar remna,
Solen bryter stolt sin bana,
Glädjen lyfter högt sin fana,
Vintern spiran måste lemna.

Genom alla ådror strömmar
Dubbelt friskt det unga blodet,
Framåt blickar ungdomsmodet,
Önskar verklighet för drömmar.

Och i hjertats djupa schakter
Vakna diktens svanor unga,
Öppna näbben för att sjunga
Gladt sin sång om ljusets makter.

Ireneus.



En utdöd folkstam.

Det gör ett pinsamt intryck att iakttaga, huru i Amerika
den ena indianstammen efter den andra försvinner
vid beröringen med den öster ifrån framträngande
civilisationen. Just detta år hafva indianoroligheter
tvungit Förenta Staternas regering att sända trupper
till de hvita gränsbornas skydd. De röde hafva,
nästan utefter hela gränsen, trädt på »krigsspår»; de
tyckas hafva gripits af en vanvettig förtviflan och
beslutat att kämpa för sin frihet och dö. De tyckas
instinktlikt känna, att allt är förloradt och vilja
derföre sälja sig så dyrt som möjligt.

Amerikanska tidningar innehålla hvarje månad
skildringar om de hårresande grymheter, som
karakterisera dessa strider. »Vildarne» -- de förtjena
verkligen denna benämning -- äro beridna; de äro
öfverallt och ingenstädes; de skalpera och martera,
utan åtskilnad, män, qvinnor och barn, lägga byar i
aska, sticka sädesskördarne i brand och blifva med ett
ord en ordentlig landsplåga. Amerikanarne ha i sjelfva
verket intet annat val än att göra slut på dem. Ty
indianerna kunna ej civiliseras, åtminstone har detta
ej hittills lyckats. De idka endast buffeljagt;
så snart man skrämmer bort deras bisonoxar eller
inkräktar deras gamla jagtområden, äro de 
förlorade. De kunna omöjligen fatta hvad det vill säga
att vistas på ett och samma ställe och att odla ett
fält.

Orsaken till dessa krig ligger likväl till
ganska stor del på de hvites sida. Inga
öfverenskommelser hållas i helgd; de hvite taga
allt utan att bekymra sig om vare sig allmänt
menskliga eller rättslagar. Indianerna taga i stället
hämd, grym, blodig, hänsynslös hämd. Här är ett
ras-krig, som aldrig hvilar. Anglosaxerne i Amerika
tillintetgöra alla andra raser, med hvilka de komma i
beröring. Ett bevis derpå är, att af de röde, som förr
utgjorde hufvudsumman af Nord-Amerikas befolkning,
lär inom Unionen nu mera finnas knappt två hundra
tusen. General Sheridan ville civilisera dem med krut
och bly, men misslyckades. Nyligen har man skickat
qväkare med bibeln till de röde, men förgäfves predika
de fred medan de lömska mördande striderna fortsättas
på en sträcka af mer än tre hundra svenska mil.

Ett af de folk, hvilka sålunda dukat under för
det hårda öde, som uppenbarar sig i »de hvita
männens» civilisation, var mandanerna vid mellersta
Missouri. Vi sade »var», ty nu mera finnes af denna
stam knappast en spillra qvar. När den mycket omtalte
Catlin besökte mandanfolket, bodde det i en by

vid venstra stranden af Missouri, redan då hopsmultet
till ett antal af 2,000. Folkets religiösa åsigter och
seder i allmänhet öfverraskade främlingen så mycket,
att han länge uppehöll sig i byn, der han vänligt
mottogs, i synnerhet då indianerna fingo se prof på
hans skicklighet att teckna utaf dem.

Mandaner.  

Mandanerna liksom andra indianer trodde på en god
och en   ond   ande   och   hade   gemensamt med
andra folk sagorna om en stor flod, hvarur blott ett
menniskopar räddades.    På ett   sammanhang   med
den   noakska   syndafloden   behöfva vi derföre icke
tänka, ty det stöter på rent fantasteri att antaga
något   sådant.     Catlin,   som hört talas om en
stor religionsfest som mandanerne hvarje år pläga
fira, förfrågade sig hos höfdingen,   när   denna
skulle   ske.     »När   videbladen falla», hade
han svarat;  och på fråga om hvad videbladen hade
att göra   med   festen   svarade han, att »fågeln
hade fört till den stora kanoten en gren, hvars blad
snart skulle falla af».   Och på   Catlins   fråga
hur   det  förhöll sig med fågeln, hade höfdingen
endast   fört   honom   till en wigwam och visat
honom ett par   dufvor,   hvarvid    han   sagt:
»Detta är fågeln -- och han är en   stor   medicin.»
Catlin, som vid    hvarje    tillfälle   bjuder   på
underliga luftiga  hypoteser, drager häraf följande
slutsats:  »Då denna   legend   om    dufvan   icke
förekommer    hos    andra   amerikanska   stammar,
så måste man antaga   att   mandanerna    vid   en
obekant   tidpunkt   erhållit den öfver Atlanten!»

Mandanbyn var en hopgyttring af hvälfda
hyddor med tak så starka och hållbara, att hela
hushållet, hundarne inberäknade, kunde taga plats
derpå. Medicinhyddan var större än de öfriga och
mätte icke mindre än 65 fot i genomskärning. Denna
stora medicinhydda utgjorde templet, som hela året
igenom var otillgängligt, med undantag af de fyra
högtidsdagarne. Ungefär midt i byn, på en fri plats,
stod den stora kanoten -- hvilken Catlin naturligtvis
betecknar såsom »arken», ty från sagan i de judiska
böckerna kan han icke frigöra sig --, framför hvilken
allehanda ceremonier företogos och hvilken var
fylld med en mängd besynnerliga föremål, dem blott
medicinmännen fingo se.

Af en sådan mcdieininan, den Catlin vunnit genom att
rita hans porträtt, tilläts han att få bevittna den så
kallade 'O kie pa', en religiös fest, som firades i
förening med en högtidlig »buffeldans» och de under
året manbarvordna ynglingarnes krigaredop.

Byns stormedicinman ställde sig vid soluppgången den
beramade dagen på taket af en wigwam och ropade att
han såg något. Nu stego män, qvinnor och barn äfven
upp på taken. Alla upphäfde gälla skri, derefter
suckar och tjut. Hundarne skällde, hästarne stegrade
sig, allt var i största förvirring, som om en fiende
nalkades, och alla blickar riktades utåt prärien. På
den nalkades en man; han gick ensam fram mot byn och
stannade vid pålverket, der de väpnade krigarne hade
uppställt sig. Höfdingen frågade då, hvem han var,
hvad han ville, och svaret ljöd: »Jag kommer från min
boning bland de höga bergen. Neken mig ej att ingå i
medicinhyddan; i fall j så gjorden skulle hela eder
stam gå under.»

Mannen som talade var 'Nu mohk muck a nah', det är
den första menniskan eller den enda, som undkommit
den stora floden. Det hade lyckats honom att stanna
med sin båt på ett högt berg och der var han ännu
bosatt. Medicinhyddan öppnades nu för att festen
måtte firas till minne af att floden sjunkit
undan. Äfven skulle offer bringas för att afvända
dess återkomst. När mannen, vördnadsfullt ledsagad,
trädt in i byn, förstummades tjutet och all oro
försvann. Qvinnor och barn måste gå in i hyddorna och
blifva inne jemte hundarne utan att våga visa sig,
ty dagen var den Store Andens.

Främlingen tycktes vara  temmeligen ålderstigen
(hvilket var   mindre   underligt,  då han lefvat
redan före syndafloden) och   bar   en  pels af hvita
vargskinn; kropp, ansigte och hår voro bestrukna
med hvit lera; i venstra handen bar han den stora
medicinpipan, som åtnjöt stor vördnad af alla.
Höfdingarne följde honom till medicinhyddan och
begåfvo sig sedan till   rådplägningshyddan.
Om   en  stund kom äfven medicinmannen  dit  och
begärde till sin hjelp »fyra män af midnatten och
middagen,   af   soluppgången   och solnedgången.
Män   med   rena händer och fötter, att icke templet
måtte orenas.»    Genast visade sig fyra män och gingo
till verket för att smycka   templet med vitegrenar
och   doftande prärieörter.     Men   första   natten
sof 'Nu mohk muck  a nah' allena i medicinhyddan.

Följande morgon trädde han ut och bjöd samtliga
ynglingar, som ville blifva krigare, att lemna sina
hyddor; alla andra måste stanna inne. Snart voro
omkring femtio unga män, som uppnått den bestämda
åldern, samlade utanför templet, der de bildade
en ståtlig grupp, med nakna kroppar, målade i alla
färger, med sköldar och bågar. De trädde en efter
annan in i templet, upphängde sina vapen och satte
sig derefter på golfvet.

»Den första menniskan» lät nu kalla den äldste
trollkarlen och öfverlemnade åt honom ledningen af
festen i det han räckte honom den stora pipan. Denna,
sade han, hade räddats åt honom vid den stora floden
och tycktes yara af stor betydelse. Derefter                                     
steg han upp, förklarade att man
först   nästa   år skulle se honom åter   och var
snart   försvunnen   utåt   prärien.

Ceremonimästaren lade sig ned vid elden, som brann
midt i templet, och höll medicinpipan i handen. Derpå
började han sucka och anropa den Store Anden; härunder
kastade han då och då en blick på de unga männen,
hvilka från det ögonblick, de inträdde, hvarken
fingo äta, dricka eller sofva på fyra dagar och fyra
nätter. Dessa späkningar skulle göra dem oemottagliga
för smärta och sätta dem i stånd att uthärda de
marter, som föregingo deras krigaredop. En sådan
vapenvakt betecknades af mandanerna såsom »vattnets
återvändande till sin bädd».

Det inre af denna tempelwigwam erbjöd en märkvärdig
anblick. Väggarne voro prydda med videgrenar och
aromatiska kryddväxter; på golfvet lågo buffel- och
menniskohufvuden jemte fyra kärl, fyllda med vatten
och liknande en på rygg lagd sköldpadda. Derjemte
trummor och skramlor, hvilka hvar för sig spelade en
vigtig roll vid högtiden. Vattenkärlen


voro   synbarligen  gamla,  och mandanerna försäkrade,
att det i   dem   befintliga   vattnet   var   qvar
sedan   den  stora floden.
Catlin bjöd för ett af dem ända till hundra dollars,
men man ville icke för något pris skilja sig från
en så vigtig »medicin».

(Forts.)

Vapenvakt i en mandansk tempelwigwam.



Spanska folkdanser.

 Balletten alltid hört till mina fasor; 
 nej, förr zigenarflickans dans i trasor, 
 som sqvallra om olivefärgadt skinn. 
 Carl Snoilsky.

Hos spaniorerna mera än hos något annat folk ingår
dansen såsom karaktersdrag i folkets lif. Den varierar
föga de olika landskapen emellan, men den afspeglar
alltid invånarnes karakter, enär de alltid beledsaga
sin dans med sånger, sprungna ur folklynnet.

Redan på romarnes tid voro de gaditanska danserskorna
eftersökta   och   berömda,   liksom   musikanter
från  Cordova.
Martialis säger i sina epigrammer, att de romerska
sprättarne brukade gnola på melodier från det glada
Cadix. Af den yngre Plinii bref veta vi, att ingen
romersk fest ansågs fulländad, om ostron, sällsynta
fiskar och gaditanska danserskor felades dervid.

När araberna eröfrade Spanien togo de gamla danserna
och balladerna sin tillflykt till Asturiens berg. Der
bibehöllo de sig länge och kommo sedan till heders
icke blott i Spanien utan öfver hela Europa. Så äro
t. ex. flera af de ännu brukliga sällskapsdanserna
ursprungligen efterhärmningar af spanska danser. Men
ingenstädes, vare sig på teatern eller i salongen,
har dansen uppnått samma behag och ädelhet, som
hos folket på andra sidan Pyreneerna. När landet led
som svårast under andligt och verldsligt förtryck,
dansade folket som mest, och benämningarne på de
olika danserna uppgå till hundrade. Mest omtyckta
äro Seguidilla, Jota, Cachucha, Fandango och Bolero.

Spanska skalderna äro glödande i sina skildringar
af Fandangons skönhet. Denna dans, säger en af dem,
är vällustens poesi. Ja, utropar en annan skald,
den vore värd att dansas i kärleksgudinnans tempel
på Paphos eller på Knidos. Dess sköna tonfall flyga
likt elektriska gnistor till hjertat. Alla, unga och
gamla, väckas deraf til nytt lif. Der träda dansarne
fram; några knäppa med kastanjetter, andra smälla
med fingrarne; tjusande, veka, lätta och smidiga äro
qvinnornas rörelser, när de röra fötterna i takt. De
båda dansande söka, fly, förfölja hvarandra. Smäktande
sjunker hon ned och i hennes mörka öga glöder en
bortdöende eld;
glad vill han falla till hennes bröst -- då upphöra
plötsligt tonerna och ögonblickligt stå båda orörligt
stilla. Men då musiken spelar börjar Fandangon
åter. Gitarren och fiolen ljuda, man hör de dansandes
taconeos (taktstampningar med hälen), 
kastanjetternas smattrande och knäppningar med fingrarne;
man ser de dansandes sköna och mjuka rörelser, de
tyckas liksom simma i en atmosfer af glädje, sällhet
och behag. 

På en spansk teater gifves ofta efter den
egentliga representationens slut en baïle nationale,
som icke sällan är det bästa af hela aftonen. Dock
äro dessa danser på långt när icke så brokiga och
pittoreska, som folkbalerna, dem man annonserar under
den pompösa benämningen »Akademier». En affisch på
rosenrödt papper förkunnar grandes y sobresalientes
baïles del pays i den vackra och rymliga »Salon du
Recreo, rue de Tarifa, N:o 1. -- Donna Amparo Alvarez,
ackompanjerad af flera omtyckta musici, kommer att
dansa; salongens direktör har icke skytt något offer
för att förskaffa de

besökande nöje och hänförelse.» Ofta upptager
programmet sexton särskilta danser.

En fransman, som rest med Gustave Doré i Spanien,
skildrar förträffligt en dylik »akademi». Salen
bildade en högst enkel, aflång fyrkant; af några
dekorativa prydnader skulle ej det skarpaste öga
kunnat upptäcka ett spår. Vid väggarne stodo fyra
med halmmattor belagda bänkar och ett par stolar. På
väggarne hängde ett par litografier föreställande
några ryktbara dansöser. »Akademidirektören» var
icke alls elegant; han bar den vanliga spanska
jackan. Icke dess mindre var den småväxte, men dock
smärte mannen med det yfviga kindskägget och sitt
svarta, af pomada glänsande hår en verklig typ för
en andalusisk dansör.

Jota aragonesa, spansk nationaldans.

Under det vi språkade med husets herre, duenno de la
casa, blef det småningom lifligt i salen. De flesta
»amatörerna» buro benkläder af svart eller brun tricot
och korta andalusiska jackor. De voro till största delen handtverkare;
ur de högre klasserna kommer sällan någon till dylika
kastanjettbaler. Af främlingar funnos engelsmän,
ryssar, fransmän och tyskar; till och med några
utländska damer felades ej.

Orkestern representerades temmeligen klent af
en enda ciego, fiolspelare, som till på köpet var
blind. Inträdespriset varierade från 4 till 20 realer,
»efter personens utseende». Upplysningen var särdeles
klen. Från sidorummet hördes fruntimmersröster,
skratt och kastanjetter, så fraset af klädningar
och in kommo sex sidenklädda boleras, derpå en ung
bildskön dansös med en gammal duenna, mörkbrun, ful
och med garderobstrasor till ytterdrägt. Inom några
minuter hade Doré skisserat den sköna boleran och
hennes duenna.

Dejad paso à las baïladores! Gif rum för
dansöserna! ropade direktören i vigtig och befallande
ton. Ballettkåren
trädde majestätiskt fram och promenerade omkring
salen, medan direktören anvisade de bästa
sittplatserna åt främlingarne, som betalt sina
platser med blanka mynt. En synnerlig uppmärksamhet
visades några inglis-manglis, som utmärkte sig genom
väldiga ljusröda polisonger och en stor otålighet
att få se balen i gång. Nu krafsade den blinde några
toner ur sin fiol och två dansöser uppträdde. Allmän
uppmärksamhet. Kastanjetterna smattrade, dansen tog
sin början.

Alza, Morenita! ropade maestron till den yngsta,
hvars bruna hy och svarta hår väl motsvarade denna
beteckning.

Jui, Jerezanda! Anda salero! ropade aficionaderna till
den andra. Hon var vacker, liksom den moriska tärnan,
och med yppiga former.

De sålunda uppmuntrade baïlarinas gjorde sin sak
förträffligt. Derpå lemnade de plats för andra
par. Åskådarne gjorde dansöserna komplimenter under det
duennorna kommo för att kasta en ylleduk öfver
dansösernas skuldror, ty flickorna hade ansträngt sig
och andades häftigt. Derpå gingo de in i ett sidorum,
der buffeten fanns, och läto bjuda sig på lemonad
och bakverk. Deras aptit lemnade ingenting öfrigt
att önska. Ryssarne och »inglis-manglis» voro mycket
frikostiga och flickorna åto och drucko af hjertans
lust.

Nu kom hufvudpersonen, la Campanera, en smärt,
mörk flicka, som uppträdde med ett luftigt behag,
lätt och otvunget. Hon dansade Jaleo de Jerez. Den
första afdelningen af dansen utfördes förträffligt,
ehuru den blinde då och då spelade falskt; deröfver
uppstod mummel, man ropade: bort med fiolen, fram
med gitarren! Men några gitarrspelare funnos icke
till. Hastigt gick Doré fram till spelmannen, tog af
honom fiol och stråke och spelade sjelf genast upp
en Jaleo,

Såsom bekant är Doré en utmärkt fiolist och
förträfflig tenorsångare; det har Rossini offentligt
betygat om honom. Allmänt bifall från publikens sida
och ett småleende af campaneran, som nu öfverträffade
sig sjelf och försattes i det lyckligaste lynne. Hon
valde en »inglis-manglis» till offer för sitt
förföriska angrepp, ehuru han visst icke var någon
Adonis, dansade för honom och kastade slutligen
till honom sin broderade näsduk. Albions-sonen med
de långa polisongerna förstod icke hvad det skulle
betyda och tittade sig frågande omkring. Efter dansen
fick han veta, att artigheten fordrade, att han
borde besvara en sådan utmärkelse genom att inknyta
en silfverpenning eller ännu bättre ett guldmynt i
näsdukssnibben och återställa gåfvan. Engelsmannen
gjorde det sednare och belönades derföre af campaneran
med ytterligare några danssteg.

Hvarje stad i Andalusien har sin särskilta dans,
hvari den excellerar, men i Sevilla blifva de alla
fullkomnade och liksom förädlade. Der är hemmet för
oefterhärmligt behag
och oemotståndlig tjusningskraft, här förenas
glänsande turer med hänförande attityder och de
skönaste rörelser. De andalusiska tärnorna, ej minst
de på torgen ofta uppträdande zingarillas, äro vida
öfverlägsna våra ballettdockor. Hos andalusiskorna
ser man ej ett spår, som erinrar om skola och om
instudering. Allt är naturlig, fri rörelse, frihet
från tvång, inspiration. Man ser att flickorna dansa
för dansens skull; armarnas mjuka rörelser, hela
deras hållning har en helt annan, mera effektrik
och hänförande karakter än våra »premierdansösers»
cirklade rörelser och indresserade ställningar:
allt är naturliga, fria våglinier; här förekomma
inga halsbrytande battemanger eller rörelser på
tåspetsarne, lika litet som osköna vridningar med
benen.

Dansen är ett ingående element i hela det spanska
folklifvet; man dansade under inqvisitionens tider,
under de hårdaste politiska strider, man dansar der
ännu, fastän landet står på branten af sin ruin; man
dansar i nöd och sorg, man dansar i lust och glädje.



Teckningar och drömmar.

Af -a-g.

En blick in i ett gömdt öde.

»Såg du henne någon gång?»

»Frun med de rika smyckena och de präktiga
sidenklädningarna? Åhjo. Mig syntes hon nästan
frånstötande, der hon satt tyst, och med det
ingalunda vackra ansigtet stelt och liflöst. Den rika
drägten stack obehagligt af mot hennes tafatta sätt
och nästan betryckta utseende.»

»Sådan föreföll hon ock mig vid första åsynen»,
återtog Helena, »men i de vanligen så glanslösa ögonen
syntes någon gång en blixt, ja stundom något ljuft
och varmt, oaktadt all denna stelhet. Något, jag
visste ej hvad, drog mig till henne. Hon syntes mig
som en gåta, den jag frestades att söka lösa. Tyst och
sluten, deltog hon sällan i samtalet, men i de få ord,
hon sade, fanns själ. Vände sig det allmänna samtalet
någon gång kring ett stort, ett vackert ämne, då sökte
jag hennes ögon, och fann då deri alltid den varma,
lifvade blicken.

Det blef småningom en vana, att våra ögon möttes,
såsom till ett tyst meddelande. Stundom sade hon
ock åt mig några vänliga ord; men gåtan syntes mig,
som förr, olöslig.

Julia hade varit enda dottern till en litet underlig,
rik, gammal enkefru, som afgudade henne och med
välmening och smek nära qväfde flickan. Ännu vid sex
till sju års ålder fick hon icke gå sjelf omkring i
rummen, för att icke stöta sig, hon bars beständigt på
sköterskans arm. Med längtan blickade den lilla ut i
trädgården, och fick äfven komma dit, väl påpelsad,
en eller annan af de varmaste sommardagarne af
året, och buren af sköterskan. När hon hunnit några
år längre i ålder, fick hon väl sjelf någon gång
spatsera i trädgården vid moderns sida, men åtföljd
af en jungfru, som bar parasoll öfver henne och
som från sandgången bortplockade hvarje liten sten
framför hennes fot. Oftast hette det dock: »Min söta,
lilla flicka, hvad skall du göra der? Du har ju här
i rummen blommor i både vaser och glas. I trädgården
kan det finnas ormar i buskarna. Det kan börja regna,
och du blir våt och förkyler dig. Dessutom är der
alltid drag mellan häckarna.» En annan gång hette det
åter: »Åh ja, härnäst, min lilla; men god natt nu,
min flicka. Klockan blir snart åtta re'n. Du lilla
oförståndiga, som i dag morse steg upp så tidigt,
klockan var ju knappt mer än sju! Sof du, barnet mitt,
i god ro om morgnarne, icke är det någon fara med
lexorna.»

Julia växte upp, men ingen förändring blef det i
hennes lif. Hon var det lilla barnet, och skulle aktas
för fara af hvarje slag. Föga fanns en knif så slö,
att Julia sjelf dermed fick skära en brödskifva,
Föga någon vind så svag, någon dag så varm, att hon
fick gå ut, af fruktan för att hon skulle förkyla
sig. Ett besök hos jemnåriga, en spatserfärd
eller dylikt var och förblef oftast en omöjlighet.
»Min snälla Julia, jag skulle bli olycklig, om
något skulle hända dig. Du förstår icke att akta
dig sjelf. En ung flicka måste vårdas och aktas af
förståndigare personer. Du får ju gå ut, när mamma kan
följa dig, men så här alldeles på egen hand; nej, min
pi'a, icke passar det sig. Vi kunna ju bjuda främmande
i afton. Tanterna Cajrenja, till exempel. Eller
vill du ha en vacker ny klädning? Eller kanske en
hatt? Vi kunna ju låta mamsell gå och beställa en åt
dig? Kanske en ljusblå med hvita blommor? Ja, det blir
vackert. Den du sist fick var hvit med röda blommor,
och en helt röd hade du förut. Se så, var snäll nu,
barnet mitt, bry dig inte om den der lapprisfärden,
nog vet jag att Julia icke vill göra mamma ledsen.»

När Julia blef sjutton år infann sig en friare. Dommer
var en ung man med det allra slätaste hår, med förmåga
att bocka sirligt och djupt, med det allra sötaste
småleende på läpparne, och som vann några gamla
tanters hjertan genom sitt ordande vid kaffekoppen
om nutidens flärd och förderf.

Detta var en man för Julia, alldeles efter gamla fruns
sinne. Han var väl icke rik, men han hade slagit
sig ut med litet, och redan till och med samlat en
liten penning. Att det skett mest genom procenteri med
fattigt folk, visste hon dock icke. Han lefde stilla
och färdades icke med bullersamma kamrater och skulle
visst icke förstöra Julias förmögenhet.

Julia var väl ej lika nöjd med den utkorade,
som hennes mor, men »barnet förstod ej sitt eget
bästa». Vid sjutton år, och med hvarje förmåga af
energi insöfd och förlamad, huru kunde Julia ens tänka
sig möjligheten af ett motstånd? Hon gaf slutligen
ett halft motvilligt, halft likgiltigt ja åt den af
modern gynnade friaren.

Dömmer var icke någon hustyrann. Han var siratlig
och artig mot sin fru, och hon stod i sjelfva verket
mindre under tvång som gift, än förut i hemmet. Hon
läste, hon arbetade. Det hade hon förut sällan fått
lof till, för att ej skada sina ögon med onödigt
bråk. Ett fruntimmer borde ju icke läsa, och en rik
flicka behöfde ej arbeta. Dommer älskade penningar och
samlade sådana på både lofligt och olofligt sätt. Han
hade nu genom sitt giftermål fått medel att i större
skala drifva sina affärer, men försmådde dock lika
litet den skärf, han kunde utpressa af en fattig
enka, som de stora summor, dem han genom mångahanda
vinglerier, eller hvad annat medel som helst, lyckades
tillskansa sig af rikt folk.

Men Dommer hade en annan herrskande passion:
fåfängan. Han var icke tillfredsställd af att i
kassakistan hopa

skatter på skatter, han ville lysa, han ville skryta
dermed för verlden. Derföre sparades intet för att
gifva lysande baler, derföre skulle hans fru bära de
praktfullaste smycken, de dyraste tyger. Han tycktes
på sätt och vis anse henne som en expositionshylla,
på hvilken han kunde utbreda till åskådande sina
rikedomar. Illa visserligen, att hennes utseende icke
var något att skryta med, men -- en vacker fru hade
haft mindre pengar -- och pengarna voro ändå för mer
än skönheten. Ett af Julias små barn hade insjuknat
i messling. Den lilla hade alltid trifts särdeles
bra med mig, och jag hade erbjudit mig att stanna
hos Julia, för att biträda vid hennes vård. Barnet
var redan bättre. Just i dag skulle jag åter bege
mig hem. Julia syntes mig denna morgon än mera tyst
och sluten än vanligt. Icke ens vid anblicken af
barnets glada leende väcktes den varma strålen i
moderns öga. Hon gick omkring med utseende af en
sömngångerska.

Hon gick, jag väntade att hon som vanligt snart
skulle återkomma, men då hon dröjde, lemnade jag
barnsköterskan inne hos den lilla och gick för att
säga farväl åt Julia.

Då jag inträdde i hennes rum, såg jag henne nedsjunken
på knä, med en åtbörd af förtviflan vridande sina
händer. Jag ville draga mig tillbaka, men hon varsnade
mig, sprang häftigt upp och, kastande armarne om min
hals, utbrast hon i våldsamma snyftningar. Stormande,
utom sig, utbrast hon i en klagan, så hejdlös, som
om allt ve under de trettio åren af hennes lif skulle
sammanträngt sig i detta utbrott. Det var en vulkan,
som genombröt snöklädnaden, hvilken betäckt dess yta.

»Helena, Helena, du vet, du känner, -- alla veta, -- men
att jag, hans hustru, skall uttala, -- -- att jag skall
blotta en neslighet, som ännu ingen känner; Helena,
vet du hvad sådant vill säga? Vet du hvad det vill
säga, att icke kunna akta -- nej, att ur sin själs
djupaste grund förakta sin make, förakta den, som
bestämmer öfver mitt lif, öfver alla mina handlingar --
honom, som jag vore pligtig att älska, -- honom, som
är mina barns far? Vet du hvad det vill säga, att
se hvad min fader genom ett helt lifs aktningsvärda
verksamhet förvärfvat, begagnas som ett medel för svek
och bedrägeri, att på sådant sätt se hvad som dock
en gång kallades mitt, fördubblas, ja mångdubblas,
blott för att bli en alltid mäktigare häfstång vid nya
nesligheter. Ha, att vara medveten af allt detta, att
icke kunna hindra, icke kunna afvända det ringaste,
att dragas ned i denna pöl af synd och uselhet. Dessa
medel har ju Gud förtrott åt mig, för att med dem
verka till medmenniskors väl, och de användas nu
till medmenniskors förderf. -- O, min mor, hade du
gett dessa penningar åt ditt stackars oförståndiga
barn! Hennes själ var sammantryckt till en krympling,
hennes kännedom af lifvet ingen, hon skulle kanske
satt sig vid det fönster, hon en het Juli-dag kunnat
få öppna, hon hade kanske roat sig med att strö ut
det glänsande myntet, för att se gatpojkarne slåss
derom, hon hade kanske kastat sedlarne ut, för nöjet
att se dem flyga med vinden, det skulle förstrött en
stund af den blytunga tiden, och kanske skulle dock
en penning hittat till armodets koja. Det skulle ju
varit ett användande, godt i jemförelse med hvad
nu sker. Ha, och med undertecknande af mitt namn
har jag kanske till och med bidragit till månget
dåd! 'Lagen fordrar hustruns namn under ett sådant
dokument, du måste väl således underkasta dig den
nödiga ceremonien att skrifva under', säger han med
sin vanliga artiga böjning på hufvudet, och frågar
jag något om sjelfva affären, svarar han: 'åh, min
lilla vän, icke förstå sig fruntimmer på sådant. Jag
hoppas du låter oss få en rätt präktig middag i dag,
jag känner mig vid så god aptit', eller något dylikt,
och så ler han så sött. Huu!»

Hastigt spratt hon till.    »Ha, jag försummar tiden.
Hon dricker kanske redan ett glas af denna ohyggliga
dryck.   Den
fromma gamla, som så godtroget betrott hela sin
förmögenhet i hans vård, och som lönar honom så rikt
för alla de tjenster dem hon tror att han oegennyttigt
gör henne.

En aning uppgick hos mig. Dommer hade på något sätt,
jag vet ej huru, kommit sig till ett kärl fint vin af
en bankrutterande handelsman, hvars fall man trodde
Dommer hafva vållat. Köpmannen hade, troligen af
hämdlystnad, i kärlet inlagt allehanda såväl skadliga,
som vämjeliga saker, och sedan Dommer låtit urtappa
och buteljera vinet, fann man allt detta i bottnen.

För någon dag sedan hörde jag den gamla frun
fråga af Dommer hvar hon kunde få köpa ett rent och
oförfalskädt, godt vin, emedan hon för sin helsa var
ordinerad att dricka ett par glas hvarje dag. Med
vanlig artighet erbjöd sig Dommer att åt henne uppköpa
sådant, och tillade, att det väl kanske kunde falla
sig något dyrt, då man ville ha det godt. Den gamla
frun sade vänligt: »Må så vara. Jag hoppas vinet
skall göra mig godt», och tillade sedan skämtande:
»bara icke af Dommers vinfat.»

Af Julias ord anade jag nu, att frun verkligen fått
helsodrycken af det beryktade vinfatets innehåll,
och att Julia icke såg annan utväg att afböja
dess begagnande, än att upplysa den gamla om
förhållandet. Jag förstod nu hvad som föregick i
Julias inre.

Tveksam om jag borde blanda mig något i denna sorgliga
sak, yttrade jag halfhögt: kunde man icke utbyta
de buteljer, hon erhållit, emot andra, och säga att
misstag ägt rum?

»Jag har bedt Dommer, att få göra så: jag har
tiggt, ja knäböjt för honom, han klappade mig
blott skrattande på hufvudet, och sade: ah, de
fruntimmerna!»

»Icke ville jag vara den, som uppmanar dig till
falskhet och list, men -- kanske vore det dock bättre,
om du skulle i tysthet köpa annat vin och utbyta det
hos den gamla. Sant är, att det blefve en hel rad,
af osanningar nödig, äfven för att hon icke skulle
komma att röja dig.»

»Helena, ville jag än förnedra mig till list och
osanning, för att bespara mig det gräsliga, att nödgas
röja hans vanära, huru skulle jag väl kunna det? Tio
buteljer fint vin, hvarmed betala dem?»

»Men, Julia, icke tyckes ju din man neka dig de
penningar du begär?»

»Tror du väl, att jag någonsin begär penningar
till utgifter, dem jag icke på förhand vet att han
gillar? Men kan jag väl begära till detta behof?»

»Du har ju penningar om händer?»

»Besvika, göra upp hushållsräkningarne med falskhet --
ha! -- nej, Helena, så djupt är jag ej än sjunken.»

»Du har smycken, juveler, sälj en obetydlig del
deraf.»

»En hustru, för att få pengar, sälja de smycken
mannen gett henne. Hm.» Hon log bittert. »Och äro
de väl mina? Äger jag väl rätt att sälja dem? Äro
de mig ej gifna för att Dommers hustru må lysa med
dem? Tror du jag eljest skulle vanpryda min fulhet
med dem? Dessa lysande dyrbara tyger, hvilka han
hämtar åt mig, tror du väl jag sjelf ville välja,
hvad som passar mig så illa?»

Hon hade hela tiden talat häftigt, fort; nu tystnade
hon, men utbrast efter några ögonblick åter: »Nej,
nej, hon får icke dricka denna vämjeliga dryck. Hennes
helsa, kanske lif, kunde bero deraf.»

Tyst gick hon bort till ett klädskåp, kastade en
kappa öfver sig, och lemnade mig utan att vidare yttra
något. Då hon återkom, såg hon ut, som om falaska hade
lagt sig öfver hennes ansigte. Hon tycktes undvika
mig, och talade icke vidare vid mig.

Om möjligt än mera sluten än förr syntes mig Julia
efter denna dag. Ej ens hennes öga mötte nu mera mitt,
Märkte hon att min blick sökte hennes, så slog hon
ned sin. Hon var och förblef stel, kall, oåtkomlig.




Evas skapelse. 
(Illustration ur Gustave Dorés praktbibel.)





Ett brustet hjerta.

Teckning af Sylvia.

(Forts. o. slut fr. sid. 175.)

Bruden, brudgummen och bröllopsgästerna voro
resta. Bland de sednare stannade dock ett fåtal qvar
i bröllopsgården och bland dem baron Döhlen, och 
han stannade der äfven sedan huset blifvit tomt på
gäster.

'Jag är inte så lätt att bli qvitt', hade han leende
sagt, 'och jag vågar supplicera att ännu få åtnjuta
en veckas gästfrihet?'

'Två, tre, fyra, om ni så vill', hade kapten Dahl
svarat, i det han gifvit den unge mannen ett
hjertligt handslag.

Huru lärkorna sjöngo, huru solen sken och huru nya
blommor tittade fram ur sina höljen! En så herrlig
vårtid hade den unga flickan aldrig skådat -- hon
insöp blomsterångor och ljufva ord och vid baron
Döhlens sida vandrade hon utmed den slingrande åkanten
eller öfver daggstänkta gräsmattor och var så lycklig
som hvarje adertonårig flicka alltid är, då hon för
första gången i sitt lif känner sitt hjerta klappa
vid tonfallet af en mans röst, eller rodnar vid att
höra hans fotsteg.

Han talade med henne om lifvet i hemmet och om lifvet
ute i den stora villande verlden samt allt hvad
han der hade upplefvat och allt hvad hon sjelf der
skulle få upplefva. Han sade icke i klara ord att han
ville införa henne i den glänsande, sagolika verlden;
i förtäckta ord häntydde han dock på att så skulle
ske. Och så frågade han henne:

'Är det ej som om vi känt hvarandra i många, många
år? Ja, jag önskade att jag finge drömma bort mitt
lif på detta sätt ... att vi för alltid finge vandra
så här tillsammans ... att det aldrig skulle vara
något slut på denna vår?'

Kunde det också vara ett slut på en sådan
vår? Fjärilarne fladdrade omkring, blomsterdoftet
blef starkare och solstrålarne lekte allt varmare.

Så kom en qväll -- lätta skuggor hade dragit som en
slöja öfver jorden, det var vindstilla och tyst, blott
långt borta hördes en åkerknarrs enformiga skri.

'Jag delar den fågelns smak', hade baron Döhlen sagt,
i det han lutat sig ut öfver stängslet på balkongen,
'nattsvärmerier äro just för mig. Hvad säga damerna
öm en promenad i parken?'

Fru Dahl ordade om snufva och våta fötter, och
någon promenad blef ej utaf; men Marie Louise satt
på balkongen inhöljd i en schal samt lyssnade till
baron Döhlens halfhöga tal.

'Det var underligt att jag skulle komma hit', sade
han, 'jag hade egentligen ämnat resa upp till
Norrland, och min kappsäck var redan packad i och
för den färden, då jag à propos sammanträffade med
er svåger. Han berättade om sitt blifvande bröllop
och er alla här ... det var ni, Marie Louise,
som lockade mig hit ... jag hyste intresse för er,
långt innan jag sett er.' Han lutade sig härvid
framåt och sökte uppfånga hennes blick. 'Så var det
då, och nu ...' han famlade efter hennes hand,
'och nu, kan jag icke lefva utan dig, Marie Louise!'

Hvilken sällhetstid följde icke nu! -- den släta
guldringen på hennes hand var ju en underpant på den
eviga varaktigheten af hennes lycka.

Baron Döhlen var rik. Marie Louise gjorde ett briljant
parti och lyckönskande vänner kommo från nära och
fjerran.

Med ifver arbetade man nu på utstyrseln, ty brölloppet
var bestämdt att firas den stundande hösten. Långt
fram i Augusti dröjde baron Döhlen i de blifvande
svärföräldrarnes hus. Att han måste resa upp till
Stockholm på en tid, för att der rangera det blifvande
hemmet, var en afgjord sak. Dag efter dag hade denna
resa blifvit uppskjuten -- det var som om baron Döhlen
icke kunde slita sig ifrån sin hjertans kär.

'Nej, nu må du resa, för att kunna vara här tillbaka
vid lysningen', hade kapten Dahl allvarligt manat.

'Förr än till lysningen', svarade baron Döhlen,
'ja, ja, ni har mig här igen förr än ni tror!'

Med Marie Louise förde han hviskande samtal om
trymåer, statyer, mattor och draperier och huru
'längtan skulle gifva vingar'. Ack, han hade visst
haft några små tycken, men hvilka matta känslor mot
den eld, som nu lågade i hans själ ... hon var hans
första och enda kärlek.

Och så var han borta.

Vid denna skilsmessa hade Marie Louise knappast
tid att känna någon bedröfvelse. En ung bruds glada
beställsamhet upptog hennes tid från morgon intill
qväll, och det leende, lekande hoppet stod vakt
vid hennes hufvudgärd och skänkte lugna, ljufliga
drömmar.

I medlet af September månad återväntades baron
Döhlen och dagen för hans ankomst var för handen. --
Det var en höstdag i dess fullaste färgprakt, den
gröna gräsmattan skiftade i gult och spelande 
springvatten gnistrade mot solen. Marie Louise hade
redan tidigt varit uppe; andtruten hade hon ilat genom
trädgårdsgångarne med den uppskörtade klädningen
fullastad af blommor. Huru festligt skulle icke
boningsrummen smyckas, huru hennes hjerta slog,
huru säll var hon ej -- blott han icke ville komma
för snart, blott hon kunde medhinna allt hvad hon
föresatt sig. Det var dock slutligen medhunnet --
hon vandrade genom uppkörsalléen och kastade genom
de öppna grindarne spanande blickar öfver den breda,
hvita landsvägen. Der såg hon en forvagn, som körde
långsamt framåt. Den late körsvennen och de lata
hästarne hängde på sina hufvuden -- och längre bort,
hvilket dammoln! Ack, det var blott en fårskock,
som var spridd på vägen, och en hund som höll på att
springa sig feber, för att fösa den tillsammans. Men
icke hade hon ro att stå så der stilla -- åter var
hon hemma, ilade genom rummen, slog några ackorder
på klaveret, reste sig upp igen och frågade sin mor
om icke också hon fann att väntan vore en verklig
plåga. Men nu talade någon i förstugan -- det var
postbudet, och i väskan fanns ett bref till Marie
Louise med baron Döhlens handstil på kuvertet.

En blekhet spreds öfver flickans ansigte då hon bröt
förseglingen -- de glada förhoppningarne flyktade ur
hennes själ, hvilken fylldes af ångest -- baron Döhlen
var sjuk, svårt sjuk, han hade blott ägt så mycken
styrka att han orkat skrifva några ord.

'Det är mig som vore han död!' Brefvet hade fallit
ur hennes händer, hvilka krampaktigt trycktes mot
bröstet, hon hämtade djupt efter andan -- det var
som skulle hon qväfvas.

'Lugna dig, barn ... du var så glad och underrättelsen
kom så oväntadt ... gå nu inte du också och bli
sjuk. Han kryar nog på sig .... se här står det ju
tydligt: blott en svår förkylning.'

Marie Louise såg på sin mor, smålog och kallade sig
sjelf en toka; men rosorna återvände icke till hennes
kinder.

Hvilken tid af oro följde ej nu. Ett par rader
kommo då och då med posten, hvilka förtäljde att
baron Döhlens tillstånd fortfarande hindrade hans
resa. Sent omsider kom ett långt bref från honom,
som häntydde på förhållanden, hvilka han sade voro
alltför grannlaga att anförtros åt papperet, men som
nödgade honom att bryta sitt till Marie Louise gifna
trohetslöfte. Och så hade hon blek och lugn dragit
förlofningsringen från sin hand -- ingen klagan,
intet utbrott af sorg hade kommit öfver hennes läppar,
som från den stunden aldrig uttalade hans namn.»

*

»Se der ungefärligen», sade min gamla tant, i det hon
hämtade efter andan och fingrade på den framför henne
liggande gravyren. »Se der ungefärligen allt hvad
Selma fick reda på angående den brutna förbindelsen,
jemte en del

don Juans-historier om baron Döhlen och hvilka en
tid varit i svang der på orten.

Marie Louise och hennes väninna fortforo att ofta
träffas, men snart följde en tid då de icke sågo
hvarandra, och den var full af bedröfvelse. En svår
och hetsig feber hade brutit ut der i trakten och
skördade otaliga offer. Bland dessa voro herr och
fru Dahl, och Marie Louise var utan föräldrar, men
inte nog härmed, sterbhusets affärer voro sådana,
att det utvisade större skuldbelopp än tillgångar.

'Jag får nu lika som du söka förtjena mitt bröd',
sade Marie Louise en afton till Selma, 'tala ej om
ett hem för mig hos mina gifta systrar, icke för
något pris i verlden skulle jag vilja falla dem
till last ... de äro, oss emellan sagdt, ej utan
ekonomiska bekymmer. För resten gläder jag mig åt
en blifvande verksamhet, jag skall då mindre sakna
hemmet ... ack, det kära hemmet!' Hon satt tyst
en stund, derpå återtog hon lifligt: 'Nej, nu får
också jag slå mig ut som lärarinna ... hvad tror
du? Jag hoppas att jag har tillräckliga kunskaper,
åtminstone för att undervisa nybörjare.'

En annan gång sade hon: 'På sednare tiden har jag
tänkt så mycket på lärarinnekallet. Hvilket ansvar
pålägger det ej? Mödrar och lärarinnor borde liksom
gå hand i hand för att uppspåra barnens anlag och
för att lära de små själarne skilja mellan ondt och
godt. Du har en god plats ... snällt folk, som
anser dig tillhöra deras egen familj -- möjligtvis
har jag icke samma tur, men har beredt mig på allt,
Jag har genom en bekant fått ett förmånligt anbud
från en grefvinna Örnklo, hon bor på en egendom
i Stockholmstrakten, är enka och har trenne barn
... lönevilkoren äro förmånliga, man får se på
sådant nu och jag har antagit platsen. En månad
härefter så reser jag.'

Men när Marie Louise skulle lemna orten var det af
ödet bestämdt att hon icke skulle färdas allena. Tant
Märtha, hvilken jag för en stund sedan omnämde, och
som mer än någon annan af Selmas slägtingar bedyrat
sin oförmåga att med en enda daler understödja henne,
Märtha, som sagdt, var nu död och hade efterlemnat
åtskilliga tusental af nyssnämda åberopade gamla goda
myntsort. Selma, såsom närmaste arfvinge, kunde nu
påräkna en temmeligen oberoende ställning. Hennes
förmyndare visade sig hastigt ha fattat ett stort
intresse, och under sommarferierna var hon bjuden
att vistas i hans hus.

Mest för Marie Louises skull och för att vara i
hennes närhet antog hon denna bjudning. Och när
den förstnämda sedan bad henne åtfölja sig till
grefvinnan Örnklos egendom, så rönte detta förslag
intet hinder. Förmyndaren erbjöd sig som körsven
och de rullade åstad i hans egen gamla, gulmålade
holsteinare.

'Ser du, grefvinnan ämnar gifta om sig, resa utrikes
samt bli borta ett helt år, under denna tid önskar hon
att jag för mina elever helt och hållet skall vara i
mors ställe', sade Marie Louise under färden. 'Allt
det der visste jag icke om förrän i går och jag kan
ej neka till att jag hyser en del betänkligheter --
antag om någon af barnen under hennes bortovaro
skulle sjukna eller dö. Nej, jag måste först tala
med grefvinnan innan jag kan besluta mig för allt
det der.'

Efter en knapp timmas färd anlände de emellertid
till det gamla herresätet, hvars gråaktiga stenmassor
speglade sig i en insjös klara djup.

Förmyndaren jemte holsteinaren stannade blygsamt
utanför uppkörsalléen, under det de båda flickorna
begåfvo sig fram mot portalen. Sedan denna var
tillsluten bakom dem, visades de ifrån den ena
tjenaren till den andra, tills de slutligen sågo
en kammarjungfrus klara och lifliga ögon riktade
pä sig. 'Hon visste icke om grefvinnan tog emot,
grefvinnan frukosterade och grefvinnan var icke
allena.' Ett leende lekte öfver den näpna lilla
varelsens ansigte och de kunde tydligt förstå att
det måste vara någon särdeles kär gäst, som för
tillfället tog hennes matmoders uppmärksamhet i
anspråk. Emellertid lofvade den lifliga och munviga
varelsen att höra åt, ty i det hela gjorde det kanske
ingenting om grefvinnan
blefve störd, den främmande var just icke någon
främling, utan en person nära lierad med hennes
grefvinna -- ja, en person, som skulle bli ännu närmare
lierad -- ack, man gjorde stora bröllopstillrustningar
der i huset!

Pratande ungefärligen så der ilade hon lätt och snabbt
framför dem, försvann, i det Marie Louise lemnade
henne sitt rekommendationsbref, samt bad dem stiga
in i en salong, skild blott med tunga draperier från
ett gemak, derifrån hördes några halfhögt samtalande
röster, och tecknande med handen mot detta håll,
bad hon Marie Louise inträda.

Sommarluft och blomsterdoft strömmade in genom de
öppna fönstren och luftdraget kom draperierna kring
dörrarne i en sakta darrning.

Selmas blickar följde Marie Louise. I dörren möttes
hon af en betjent som bar en fullastad bricka mellan
händerna och han såg sig tillbaka, mätande henne
från hufvud till fot -- kanske obeslutsam om han
borde anse den blifvande guvernanten som en jemnlike,
eller om det må hända mera skulle öfverensstämma med
hans värdighet att helt och hållet se henne öfver
axeln. Framme vid det dukade bordet, omgifven af
sina barn, satt grefvinnan Örnklo. Hon var en ännu
ung qvinna, en dam af verld, -- hvarje veck i den
enkla morgondrägt hon bar sqvallrade härom och hennes
rörelser voro fulla af grace och elegans. Det syntes
som om hon nyss läst Marie Louises rekommendation,
och lorgnetten, som hon höll i handen, var beredd att,
i hvilket ögonblick som helst, granskande höjas. Det
praktfullt inredda rummet var en värdig dekoration
kring denna så fina och behagliga varelse.

Midt på golfvet stod Marie Louise. Hennes blekhet
hade aldrig varit så i ögonen fallande som nu. Med
en onämnbar rörelse -- liksom drifven af något
känsloutbrott, icke mindre djupt, fastän det kanske
ej fann ord -- knäppte hon händerna hastigt samman, i
det hon sänkte sina blickar för en man, som, stödjande
sig mot den rikt ornerade kaminfrisen, oafbrutet och
kanske icke utan häpnad betraktade henne.

Nu talade grefvinnan,  och osedd drog Selma sig tillbaka
-- blott en och annan fragmentarisk mening ljöd ut
till henne, såsom: 'jag har gjort ett schema, efter
hvilket ni skall rätta er undervisning ... ni skall
vara som en mor för dem' -- och sedan: 'när jag har
gäster, håller ni er naturligtvis undan ... blott
söndagarne dinera vid mitt bord ...'

Det dröjde icke länge innan Marie Louise åter uppsökte
Selma. 'Jag har afsagt mig platsen', sade den förra,
'den passade mig ej ... o, det skulle varit mera
än jag stått ut med!' Hon talade kort och häftigt
och hennes röst hade liksom förlorat dess eljest
ungdomliga klang.

Snart sutto de båda flickorna bredvid hvarandra på
baksätet i den gamla holsteinaren. Marie Louises
händer darrade nervöst då hon svepte schalen omkring
sig. Hvad hade händt? Förgäfves frågade Selma
härefter.

Förmyndaren vände sig ofta om, han språkade om
grefvinnan Örnklo och det blifvande bröllopet. 'Man
har talat mycket om denna förlofning', sade han,
'grefvinnan har en del millioner och dessa sägas
särdeles väl konvenera den blifvande äkta mannen,
som icke lär ha en skilling qvar af sin en gång stora
förmögenhet. Han lär springa som en fantast efter
hvarje qvinna, som faller honom på läppen. Brutna
förbindelser ...'

Hans tal afbröts  af ett qväfdt jämmer från Marie
Louise,  --  hon hade en våldsam krampattack i sitt bröst.

'Blif icke rädd', bad hon, 'det är ej farligt, på
sednare tiden har jag ofta varit plågad af sådana
här små krämpor.'

En maktlöshet tycktes härefter betaga henne -- Selmas
armar understödde hennes hufvud -- en medaljong
föll då, vid en hastig rörelse, ur Marie Louises
barm. Medaljongens ena sida var öfvertäckt af ett
glas, under hvilket syntes ett på elfenben måladt
porträtt. All blef nu klart för Selma. Det var ett
porträtt af honom, som hon nyss hade skådat
--  det var han, mannen i det stora, präktiga gemaket.

Förmyndaren klatschade med piskan och hästarne sprungo
allt hvad tygen kunde hålla. Färden tog ändtligen
slut. Marie Louise fördes upp i Selmas rum och en
läkare 

efterskickades -- han kom, såg allvarlig ut och gaf några
föreskrifter samt talade om någon sorts hjertåkomma.

Marie Louises krafter aftogo emellertid synbart. Hon
envisades ej längre i önskan att icke vilja falla
sina systrar till last, tvärtom brådskade hon med sin
afresa, säkerligen fruktande, att, om den uppsköts,
hennes krafter skulle svika. 'Jag längtar att få dö i
närheten af mitt gamla hem', sade hon, 'doktorn talar
om en gammal hjertåkomma ... ja, ja, i huru lång tid
har det ej hållit på att brista.'

Detta var den enda häntydning hon gjorde på den sorg,
som blekt hennes kinder.»

*

Den gamla berätterskan gjorde härvid en liten paus,
i det hennes fingrar sakta trummade på snusdoslocket,
och jag inföll:

»Och så fick Marie Louise dö och man redde henne en
graf och ...»

»Åh nej», -- öfver min gamla tants bleka läppar for
ett litet leende -- »jag sade ju blott: har hållit på
att brista. Hjertat, min bästa, är ett elastiskt ting; det kan
vidga sig och krympa tillsammans och har de största
anlag för att rätta sig efter omständigheterna. Nej,
Marie Louise dog icke. Hvad Selma beträffar, så gaf
hon ett heligt löfte att aldrig gifta sig och aldrig
tro någon man. Detta löfte höll hon minst ett halft
års tid, -- då kom en hurtig sjöofficer, och huru det
var, så log hon åt det löfte hon nyss hade gifvit,
kallade det till och med löjligt och blef officerens
lyckliga hustru.»

»Nå, och Marie Louise?»

»Ja, mitt kära barn, hon var som du vet alltid något
förbehållsam. Emellertid vill jag säga dig, att
hon lefver ännu och för ett lugnt och stilla lif --
då och då gör det henne ett nöje att tänka på sin
ungdom, och hon talar stundom om den tid, hon trodde
på ett brustet hjerta, medan hennes svärmerier nu
uteslutande vända sig kring 'Ljunglöfs n:o 1'.»

Den gamla damens bleka och blida anlete liksom lystes
upp af ett fint och egendomligt leende.



Rosornas öde.

Novell af Walborg.

Hvilken trogen skattmästare är ej minnet och huru väl
ordnade och friska håller det ej sina förråder! En
välkänd ton, ett ord uttaladt på ett särskilt sätt,
ett se'n gammalt bekant ansigte, en åtbörd, en dröm
och tusen andra små omständigheter äro allt nycklar,
för hvilka dess portar springa upp på vid gafvel;
och vi skola vara bra stadiga, verklighetsidkande
menniskor för att icke lockas in i denna, de ädla
sinnenas dyrbaraste lustgård.

Nyckeln, som denna gång för mig öppnat minnets
helgedom, har ett ytterst vulgärt ursprung, ty den
härstammar från en lapplåda, en sådan der nederlagsort
för öfverblifna tyglappar af alla qvaliteter, som vi,
Evas döttrar, aldrig äro utan och der det alltid råder
den radikalaste jemnlikhet i de sociala förhållandena,
såvida man ej vill, med åtskilliga kritici af det
o-täcka könet, likna oredan deri vid oredan i de
respektiva ägarinnornas hjernor. Alltnog! jag har
också en dylik låda, der det herrskar ett likadant
hullerombuller; och som jag nyligen behöfde en lapp
till en af min äldsta flickas klädningar, gjorde jag
ett besök deri. Medan jag sökte och plockade hit och
dit, kände jag något mjukt omsnärja mina fingrar,
och då jag lyfte handen för att befria dem derifrån,
möttes mina ögon af ett föremål, som förorsakade mig
den häftigaste rörelse. Trots mina trettio år, log och
gret jag ömsevis och jag höljde den slinkiga, gulnade
gazremsan, som hvilade i min hand, med kyss på kyss;
ty -- den var en qvarlefva af min första balklädning,
det enda som jag ägde qvar från en epok i mitt lif,
då jag var en Kresus i rikedom på lifvets lycka.

*

Jag var hunnen en bit på mitt sjuttonde år och hade
utan särdeles ledsnad sett min sista guvernant
resa, då tiden inföll för den årliga Luciebalen
i närmaste småstad. Dessa baler bevistades nästan
uteslutande af landtbor, och som det fanns en stor
mängd ståndspersoner af börd och förmögenhet,
hvilka vid detta tillfälle kommo in från sina,
ofta flera mil aflägsna egendomar, var balsocieteten
både fulltalig och lysande; i synnerhet utvecklade
den så kallade »Näs-adeln» -- emedan den var bosatt
på Wermlandsnäs -- en stor rikedom på uniformerade
herrar och stolta skönheter med så roffågelaktiga
fysionomier och så djerfva, strålande ögon, att de
i hög grad rättfärdigade den öfvervägande mängden af
»Ugglor» och »Hökar» bland sina anborna namn.

Helt nära mina föräldrars egendom bodde
major Bergenhjelms, med hvilka vi lefde på den
förtroligaste fot. Oaktadt majorens starkt utpräglade
adelsstolthet och min fars radikala liberalism,
rådde från ungdomen en varm vänskap mellan dem
båda. Af majorens barn var den adertonåriga
Wendla min käraste vän och vi älskade hvarandra som
systrar. Sjelf var jag mina föräldrars enda barn och
så sjelfsvåldig, så yr, så öfvermodig och sprittande
glad, som någonsin en sextonårig flicka varit.

Nu skulle jag emellertid på bal, på min första riktiga
bal, ty på Höökenbergsbalerna hade det bara varit
idel småfolk, som gudbevars intresserade mig fasligt
mycket då, men nu skulle det bli helt annorlunda. Jag
skulle ha lång klädning och blommor på håret och
kanske få dansa med grefvar och baroner i stället för
skolpojkar i jackor. O, hvilka luftslott jag byggde,
höga som Babels torn och ofullbordade såsom det, --
hvad allt syntes mig underbart och förtjusande! Mina
föräldrar öfverenskommo med Bergenhjelms, att vi som
vanligt skulle utgöra ett sällskap och bo tillsammans
i staden. Så kommo funderingarne på toaletterna och
det skulle synas på dem, att vi voro våra förmögna
fäders älsklingar. Dessutom var det första gången
jag uppvisades. »Hon skall vara så fin som möjligt,
min yrhätta», sade min far och kysste min leende mun;
och min mor lät ej säga sig det två gånger.

Dels af gästerna i våra hem, dels af beställsamma
väninnor, kanske äfven från kärare läppar, hade vi
uppsnappat, att jag och Wendla kallades »Rosorna», en
benämning, hvaröfver vi voro mycket stolta. Kanhända
bidrog den till vårt val af blommor, ty vi beslöto
båda att bära rosor -- hon hvita och jag röda,
liksom hade vi tänkt på att förtydliga våra namn
af röda och hvita rosen. Vi hade en mötesplats i
skogen, halfvägs mellan våra hem, nämligen ett berg
öfverväxt med murgrön. Tacksamma för all den glädje,
det skänkt oss, beslöto vi genast att begagna lefvande
murgrönsrankor. Wendlas klädning skulle bli blå,
min hvit; och dermed var ändtligen den vigtiga saken
afgjord.

Redan flera veckor förut upptog denna stora händelse
alla mina tankar och utgjorde ämnet för alla våra
samtal. Men oaktadt lifligheten i min fantasi, var
det mig omöjligt att skapa mig några specialiteter
derom. Allt var kaos, men ett ljust, lockande kaos,
hvarur det stundom uppdykade flockar af blommor och
rosenröda gazskyar, burna och bortförda på strålande
floder, hvaraf jag tyckte mig sjelf ryckas med,
uppehållen af en stark arm och begjuten med glansen
af ett par välkända blå ögon. Det föreföll mig,
som om någon ryslig katastrof, en ny syndaflod,
en jordbäfning eller något annat utomordentligt
nödvändigt måste komma och tillsluta denna himmels
portar midt för min näsa, ty att uppnå den oantastad
och på vanligt alldagligt sätt tycktes mig vara allt
för sangviniskt tänkt.


För hvarje dag, som förde oss närmare balen, tilltog
min spänning. Jag såg på solen om dagen -- så vida
nämligen November-rusket tillät mig anställa några
observationer -- och granskade den noga, för att
förvissa mig om, att ingen fara väntade mig från det
hållet, och på månen och stjernorna, när deras tid
var inne; och mitt bröst befriades från en ohygglig
tyngd, hvarje gång jag såg, att de trankilt behöllo
sina vanliga platser. Jag tycktes verkligen ingenting
hafva att frukta af himlen och jag var så van att se
mina önskningar uppfyllas i alla jordiska afseenden,
att jag ansåg mig äga makt att besegra de hinder,
som möjligen kunde vänta mig från den sidan. Till
min outsägliga glädje och förvåning gick verlden
emellertid sin sedvanliga gång, och i följd deraf
befunno vi oss den bestämda dagen, tillika med
Bergenhjelms, friska och välbehållna, på ort och
ställe.

Nu voro vi slutligen i färd med att lägga sista handen
vid vår toalett; bord och stolar öfvertäcktes med
våra nystärkta kjortlar; ask vid ask utbjöd sitt
blomstrande innehåll och papiljotterna löstes ur
de långa lockarne. Efter en faslig trängsel omkring
speglarne, stoj, skratt och letande samt ömsesidig
hjelp voro vi ändtligen färdiga och stodo der, glada
och väntansfulla, i hela glansen af vår lycka och våra
löftesrika sexton år och med hjertan, som klappade
hörbart af den fröjdfullaste oro. Hur strålande
skön föreföll mig ej Wendla med sin mjuka gestalt,
omfluten af den luftiga, ljusblå florsklädningen,
mot hvilken hennes långa, blonda lockar syntes ännu
mera guldglänsande; huru hängifvet smög ej murgrön
sina mörka löf ned på pannans snöhvita hvalf och
bland nackens flätor hvilade de hvita rosorna, så
lätt som på sefirens vingar. Dock, äfven nu lekte
det svårmodiga leendet kring hennes fina läppar och
hennes stora ögon saknade det sprittande lif, som
ända till öfvermått elektriserade min lilla mörka
varelse. Mitt korpsvarta, af naturen lockiga hår
sammanhölls med möda af murgrönsrankan, och troget
gamla vanan skymde dess sjelfsvåldiga bucklor största
delen af min panna. Mina sköna, ljusröda rosor gömde
sina halfutspruckna knoppar i mina yfviga lockar,
hvilka föllo långt ned efter skuldrorna; min vida,
hvita klädning var uppfästad vid venstra sidan med
en likadan bukett af rosor och murgrön. Wendlas hela
apparition var ostridigt skönare och hennes drägt
dyrbarast; men af en oförklarlig nyck flög ett drag
af missnöje öfver hennes ansigte och med en ovanlig
häftighet förklarade hon, att min klädning var tusen
gånger vackrare än hennes; och halft på skämt, halft
på allvar föreslog hon, att vi genast skulle byta
drägt. Men som jag godt insåg, att min mörka hy och
mina bruna ögon skulle stå sig bäst med det hvita,
försäkrade jag skrattande, att vi ej hade tid till
ombyte, såvida vi icke ville försumma första valsen,
hvilket i mitt tycke varit en oreparabel förlust,
ty redan för länge sedan hade det blifvit aftaladt,
att jag skulle dansa den med innehafvaren af de blå
ögonen, Wendlas äldste bror, Hektor. Wendla var må
hända likgiltigare för en slik förlust än jag, ty
hennes utkorade var halt, mycket halt och dansade
aldrig, hvarföre Wendla lofvat första valsen till en
annan kavaljer, men på balen fanns han likväl och
hans, bakom ett par glasögon förskansade violblå
ögon, voro ändå de stjernor, som gåfvo ljus åt hennes
glädjes himmel.

Ändtligen sutto negligéerna rätt på våra respektiva
mödrars hjessor. Herrarnes rum öppnades och min
käre fader inträdde så fin i den svarta glänsande
drägten och jemte honom major Bergenhjelm, som
icke glömt sin svärdsordensstjerna och sin i Norge
1813 förvärfvade tapperhetsmedalj. Bakom dem på
tröskeln stod Hektor i sin kadettkorporalsuniform och
gjorde förtjusta grimaser, hvilka just hade bragt
min skrattlusta till eruptionshöjd, när majoren,
efter några artiga fraser, välbehagligt strök sina
nylapiserade mustascher och med ett: »Nå, mina damer,
äro ni marschfärdiga?» bjöd min mor armen och dermed
gaf tecken till uppbrott. Min far förde majorskan,
jag lade utan betänkande min arm i Hektors, och
vid Wendlas sida gick hennes hemliga ideal, de små
Bergenhjelmarnes informator, magister Rupert, som,
oaktadt sitt för korta ben, väl var värd den ära,
som vederfors honom.

Nedkomna på gatan gjorde min mor ett oväntadt höger
om och varsnade dervid, att jag promenerade i snön
med mina hvita sidenskor. Ett allmänt ogillande blef
följden och jag ilade tillbaka för att pådraga de
glömda bottinerna. Länge sökte jag dem förgäfves under
de massor af kläder, som betäckte stolar och bord,
ifrigt biträdd af Hektor, som kommit efter. Slutligen
fann Hektor dem instoppade i mammas stora hattask,
hvaraf det vill synas, som om det ej varit vi unga
allenast, hvilka lidit af baldistraktionen. Men nu
voro de dock på och Hektor skulle just resa sig upp
från den knäböjande ställning, hvari hans hjelpsamhet
försatt honom, då ett hviskande »Hedvig! en kyss
för besväret» nådde mitt öra. Varm af brådska och
oro och sannolikt berusad af hans strålande blickar,
efterkom jag, halft omedvetet, hans önskan, hvarvid
min uppfästade klädning nedföll och insvepte oss i
skyarne af sitt hvita flor. Rodnande och outsägligt
förvirrad skyndade jag på dörren, utför trapporna;
men nedkommen på gatan spejade jag förgäfves efter
mitt sällskap, som synbarligen tröttnat att vänta
och begifvit sig förut. Stillatigande lade Hektor min
motsträfviga arm i sin och inom kort inträdde vi i de
öfverfulla afklädningsrummen, der det rådde ett sorl,
ett prat och en oreda, som kom mig ypperligt till
pass, ty utan den skulle jag ej hafva undsluppit ett
förhör som i min förvirring säkert icke utfallit till
min fördel. Nu voro fruarne så upptagna af sig sjelfva
och sina komplimanger för andra fruar, att allt annat
glömdes; och jag tackade Gud i mitt hjerta för denna
lyckliga tillfällighet. Sista vecken utslätades på de
tjocka sidenklädningarne, de breda negligébanden fingo
en vink om att hålla sig ordentliga öfver mantiljerna;
och med aktningsbjudande hållning inträdde matronorna,
och efter dem vi, i det haf af ljus, doft och
menniskohvimmel, som balsalen inneslöt. Jag hackade
tänder af alteration och i min häpenhet applicerade
jag ett nyp på Wendlas arm för att tydliggöra mina
känslor, men hvars styrka ej var så noga afmätt,
ty med en stor blick och ett spetsigt »Hedvig! sansa
dig», steg hon fram till sin mors sida och satte sig
med det samma utom kretsen af min vidare intimitet.

En stund förflöt -- Gud vet huru, ty jag tog ej, eller
rättare, kunde ej taga notis derom; men jag befann
mig sittande vid mammas sida, visserligen midt på
min sköna bukett, men icke dess mindre i ett slags
relativt, ytterst välgörande lugn. Snart ljödo några
fulla toner från orkestern, hvilka inom kort svällde
ut till en brusande vals, och i samma ögonblick stod
Hektor bugande framför mig. Förd af hans starka arm
ilade jag bort i dansens böljande hvimmel, »buren
på tonernas glädtiga vågor, långt från de skymmande
qvalen, långt bort».

Kan det finnas ett nöje, som öfverväger det att sväfva
fram i lätta ringar, ombrusad af musikens lifvande
toner och knappt märkande, att man vidrör jorden! --
Det är en rörelse, som har bra starkt tycke af flygt,
och att kunna flyga måste vara outsägligt skönt.

Småningom sjönk min uppjagade inbillning, och då
jag snart fann mig omgifven af bekanta jemnåriga,
tog mitt frimodiga sinne åter ut sin fulla rätt. Jag
bestormades med uppbjudningar från höger och venster;
jag presenterades för mina föräldrars bekanta och
mottog presentationer och jag hängaf mig med hela
lifligheten af mitt lynne åt detta nya, berusande
nöje. I barnslig oerfarenhet log jag glädtigt mot en
verld, som syntes mig så rosenfärgad och som redan
vid första stegen nästan hyllade mig som drottning.

Flera gånger under aftonens lopp såg jag en herre af
utländskt utseende följa mig med sina svarta ögon och
det flög som en kall vindfläkt genom mitt sinne, när
min far slutligen nalkades med den främmande mannen
och presenterade: »Min dotter, min lilla Hedvig», på
samma gång han lät mig veta, att han, å mina vägnar,
lofvat grefve C. nästa vals. Tillbörligt besvarande
den främmandes djupa bugning, svarade jag, att jag
tyvärr redan var engagerad för nästa dans och således
måste försaka äran att dansa med herr grefven; men
min far, som såg Hektor nalkas med ett tydligt uttryck
af laglig rättighet, förstod sammanhanget och 
förklarade, att Hektor nog skulle afstå från en vals, som
han var i tillfälle att så ofta få ersatt. Hektor
bugade sig kallt och försvann i samma ögonblick, som
musikens första toner läto höra sig, och i det nästa
kände jag grefvens arm omsluta mitt lif. Vi dansade,
som om det gällt lifvet; och hade nöjet förut bevingat
min fot, var den ej mindre snabb och lätt vid den
obestämda fruktan, som nu beherrskade mig. Grefvens
häftiga, flämtande andedrägt brände mitt ansigte,
och mina ögonlock darrade för de brännande blickar,
som fixerade dem.

Vid den första paus, som inträdde i valsen,
bad min kavaljer om ursäkt för det maktspråk,
hvarmed han pockat sig till sin dam, och beklagade,
att han utan tvifvel blifvit ett hinder för en
inklinationsdans. Jag var långt ifrån mig sjelf
mäktig, men jag samlade allt mitt mod, och trotsigt
skakande lockarne från mitt glödande ansigte, blickade
jag rakt in i hans ögon och svarade tanklöst: »Ja,
herr grefve;»
--  men detta mitt nyreqvirerade hjeltemod grep
hasteliga till flykten, då grefven med det mest
satiriska leende sade: »Verkligen!   fröken  är
sannerligen ganska uppriktig och jag skulle vara
otröstlig   öfver   den förlust, jag förorsakat, så
vida det nöje   jag   erfar   tilläte inrymmandet af
någon annan känsla.»
--  I   samma   ögonblick dansade han å nyo ut och
under de följande   uppehållen i dansen bekräftade
han, hvad jag redan gissat,   att   han var den
nye ägaren till ett gods i vårt nära grannskap,
ehuru   denna upptäckt just icke tillskyndade mig
någon synnerlig glädje.

Af Wendla varsnade jag allt emellanåt en ljusning,
der hon, hög och strålande, trädde fram i de dansandes
leder; men hon säg föga lifvad ut, och då jag, vid
återkomsten till våra rum, utgöt mig i loftal öfver
den gudomliga balen, flög ett uttryck af trötthet
öfver hennes bleka anlete och hennes »Å ja, den
var rätt bra» lät så liknöjdt och kallt, att jag
blef på det högsta förnärmad. Efter ett par djupa
hostningar, såg jag henne taga näsduken blodig från
munnen; och då jag i yttersta förskräckelse ville
rusa in i andra rummet efter hennes mor, kramade hon
krampaktigt min arm och hviskade: »Vill du hålla tyst,
Hedvig, jag är visst icke sjuk!" Jag lydde och teg,
ej begripande faran, och då jag icke sedermera såg
något dylikt, glömde jag denna omständighet och hängaf
mig uteslutande åt balens angenäma minnen.

Vintern förflöt gladt och lustigt för oss unga. Då,
som nu, var jag ense med mig sjelf, att denna tid var
den lyckligaste i mitt lif. Hvem kan också vara annat
än lycklig, då man är så ung, så full af hopp och tro,
som en sextonårig flicka? Mitt hjerta slog starka,
friska slag af mod och lefnadslust; mitt öga badades
af det ljus, som utströmmade från den ymniga källa af
kärlek och tacksamhet, som qvällde i min egen barm;
och sjungande om fröjd och lycka, sträckte jag min
famn mot denna verld, som log emot mig så varmt
och vänligt och som jag tyckte till fullaste mått
vara rågad af Gud Faders tillvaro och godhet. Hvart
jag kom och hvart jag gick, gick välviljan före och
beredde mig strålande blickar och vänliga anleten;
jag märkte mycket väl, att jag förde en enväldig
spira öfver det älskade, lilla rike, som omfattade
mina föräldrars hem. Om min lilla flitiga mor någon
gång ville göra intrång i mitt välde, då någon stor
hushållssyssla var i görningen, eller min far icke
ville inse det otillbörliga i min favorithästs, den
fina, snöhvita Kallistas användande till de vulgära
körslorna, uppträdde alltid en mäktig bundsförvandt
till mitt bistånd, med hvars hjelp jag visste,
att jag skulle gå segrande ur striden; och denna
bundsförvandt var min amma, min kära välsignade
gamla »Mor», för hvars makalösa trohet och barska,
omutliga sätt att säga sin mening mina föräldrar och
med dem hela deras hus hyste den största respekt,
men jag den varmaste tillgifvenhet. O, du kära,
högt älskade, välsignade gamla »Mor»! huru troget
har jag ej, under alla lifvets vexlingar, gömt din
bild och minnet af din trogna kärlek i mitt hjerta,
och jag gifver dig nu, efter långa år af vexlande
erfarenheter, den försäkran, att jag aldrig med större
välbehag mottagit någons smekningar än dina, då du,
strykande de ostyriga lockarne från ditt 
skötebarns panna, gladdes åt min blomstrande ungdom och
jag i gengäld höljde ditt bruna, skrynkliga ansigte
med mina varma kyssar. På höjden af hennes lycka,
som du insatt till arfvinge af hela ditt hjertas
trofasta tillgifvenhet, gick du bort till Guds ljusa
boningar, för att njuta lönen af ditt ringa men
väl fyllda kall på jorden, och om du äfven derifrån
inträdt i en ny existens, skall dock det band, som
förenar våra själar, vara oslitligt och sträcka sig
genom evigheten!

Under hela vintern hade umgänget med våra grannar
varit särdeles lifligt och »den svarte grefven», såsom
»Mor» kallade grefve C., var en af våra flitigaste
gäster. Hans mångsidiga bildning, utmärkta musikaliska
talang och skiftningsrika, fängslande förmåga i
framställning och tal gjorde honom eftersökt af
unga och gamla. Särdeles förvärfvade han sig öfver
min fars för allt skönt känsliga sinne ett afgjordt
välde. Emot mig och Wendla uppförde han sig mycket
olika, ehuru han utmärkte oss båda; och under det
att han alltid var mild och eftergifvande, till
och med vek mot henne, var han ofta retsam ända
till orimlighet mot mig. Ibland tog han på sig en
verklig förmyndaremin och sade mig lugnt och fast
en hop fel, som väl undfallit andra, men som jag
visste med mig sjelf, att jag ägde; stundom stod
han orörlig framför mig och fixerade mig med sina
flammande, svarta ögon, hvarvid han ofta utstötte
några häftiga, merendels främmande ord, och ibland
åter gick han, efter någon af våra många dispyter,
rakt inpå mig och, med det mest passionerade uttryck
i sitt stormiga ansigte, mera hväste än hviskade ordet
»hexa» i mitt öra. Mot det första beteendet satte jag
hela mitt sjelfsvåldiga trots, och min lilla person
var opposition från hufvudet till fotabjellet; för
det sista grep jag förfärad till flykten och höll
mig undan hos »Mor», tills den största paniken var
öfvervunnen. Både Wendla och jag hyste en stark,
inre motvilja för denne underlige man; men frågade
vi hvarandra skälen dertill, så nödgades vi erkänna,
att vi ej ägde några giltiga sådana.

Bland alla de glada minnen, denna tid qvarlemnat,
är det i synnerhet ett, som tagit en särdeles tydlig
karakter, och jag kan ej neka mig nöjet att granska
det litet närmare. Hvad jag väl mins denna afton,
då vi, liksom ofta annars, hade alla grannarne
samlade hemma hos oss. Vi unga hade dansat oss
trötta och varma och nyss slagit oss ned i ett litet
kabinett. Pratande och skrattande, bläddrade vi i
böcker och planschverk, tills någon af oss föreslog,
att vi skulle välja ett ämne och sedan, hvar för sig,
uppsöka hos olika författare, hvad de sagt och tänkt
derom, samt sedan uppläsa det högt. Enhälligt beslöto
vi att välja kärleken; ty, anförde någon, man kan
med säkerhet antaga, att hvarje skald behandlat detta
ämne.

Vi började alltså och första lotten föll på Hektor,
som glad och varm genast grep Tegnérs Axel och
reciterade:

 "O kärlek! jords och himmels under, 
 Du salighetens andedrägt" etc.

Strax valde en annan af sällskapet Stagnelii sköna vers:

 "Allt det stora, menskosinnet föder, 
 Hvarje bragd, som lik en stjerna glöder, 
 Segrande ur flydda tiders natt; 
 Hvarje drag af snille, som förvånar, 
 Lif och glans af kärleken blott lånar. 
 Han på gränsen mellan jord och himmel 
 Herrskande sin gyllne tron har satt."

Det öfriga sällskapet citerade mer eller mindre
väl valda stycken ur olika författare, tills turen
blef grefve C-s. Med ett ganska demoniskt uttryck --
tyckte jag -- framsade han ur minnet dessa Byrons ord:
»O kärlek! Du är sjelfva plågans Gud, ty du är dock
för ljuf att vara djefvul!»

Han med de violblå ögonen, magister Rupert, läste med
sin djupa, melodiska stämma Runebergs herrliga tanke:
»Mer än lefva, fann jag var att älska» och fäste
dervid sina blickar så talande på Wendla, att jag såg
hennes kinder flamma; och med de darrande händerna
hopknäppta på knäet, sade hon drömmande och halft
omedvetet: »När ett hjerta mött ett annat hjerta,
ringa blir då, hvad som förr var mycket». -- Nu

var turen hos mig och, glädtigt slitande mig ur den
sentimentala stämning, hvari sällskapet småningom
försjunkit, slog jag leende tillsammans mina händer
och reciterade med hög röst Havamals gamla kraftiga
sats: »Från vise till dårar gör menniskors barn den
mäktiga kärleken» -- »O, mitt herrskap!» ropade jag
muntert, »det måtte vara ett dystert ämne vi valt,
ty se huru tysta ni alla blifvit.» De flesta sprungo
glada upp, men Rupert och Wendla sågo sorgsna och
afsigkomna ut, och grefven gaf mig ett af dessa
flammande ögonkast, som dref mig på flykten. Med
glädje antog jag mammas förslag att garnera blanc
mangéen med körsbärssylt, och då supéen strax derefter
serverades, voro vi alla åter lika muntra och glada.

Herrarne voro i synnerhet lifvade denna afton och
under supéens fortgång aflöste den ena skålen den
andra. Slutligen fattade grefve C. sitt glas, rågadt
ända till randen, och höjande det, utbrast han:

 En skål för qvinnan! hur hon än oss träder
 I skiftningsrik gestalt emot på lifvets stig;
 I sorg som fröjd hon bäst vårt hjerta gläder
 Och sjelfva grafvens rand med ljus och blommor kläder.
 Mitt hjertas högsta pris, o qvinna, egnas dig!

»Qvinnans skål! hip! hip! hip, hurra, hurra, hurra!»
ljöd det i korus från herrarnes leder. Vi klingade
och nego till höger och venster, högeligen smickrade
och förtjusta af den visade artigheten.

»Mammas skål och din, liten!» ropade min far uppspelt,
»och dessutom får gumman min, som värdinna, sjelf
tacka för skålen. Nå, Elise!» fortfor han njutande
af mammas synbara bryderi, »ser du inte att vi redan
stå här i andaktsfull väntan på hvad ske månde.»

»Hedvig», sade mamma leende, »kära Hedvig! lyfta
nu denna börda från min skuldra och låt se, att
din flitiga lilla tunga icke försummar ett så godt
tillfälle att röra på sig.»

»Oändligt gerna, lilla mamma!» svarade jag, yr och
uppsluppen, grep ett fullt glas och ställde mig
mycket högtidligt vid min fars sida, som smekande
lade sin arm omkring mig och betraktade mig med
lustiga ögon. Men väntade han att finna mig 
försagd och förlägen, så hade han gjort upp räkningen
utan värden; ty mitt oförvägna sinne, lekfullt
ända till ytterlighet, skulle, utan betänkande,
kastat mig i vida farligare företag.

»Eh bien! våra herrar beundrare!» ropade jag och
höjde glaset, som jag sett herrarne göra:

 Er hyllning ta' vi välbehagligt mot; 
 "En masse" vi se Er gerna vid vår fot, 
 Men sjelfva högre upp vi hågen sträcka. 
 Hvar högtänkt handling, menskosnillet födt, 
 Hvar själ som för allt sant och ädelt glödt --
 De blott ha makt vår bästa kärlek väcka.

»Bravo, Hedvig! du öfverträffar mina djerfvaste
förhoppningar!» ropade min far triumferande, i det
han vände mitt lågande ansigte emot sig och kysste
det. Brydd och förlägen, en rak motsats till mig
sjelf för några minuter sedan, drog jag hans rockslag
öfver mitt hufvud och gömde det så vid hans bröst,
derigenom undkommande den flock af menniskor, som
trängdes omkring oss. Vi återvände ändtligen till
salongen, der jag,
o under,   fick en hel handtryckning af magister
Rupert, som eljest   ej   var   mig  synnerligt
bevågen, och  såg Hektor göra en stor, teatralisk
armrörelse, som jag öfversatte med: »Kom
i min   famn»,  men likväl ej efterkom.    Min far
grep fiolen, magistern   gick till pianot och
en sprittande vals satte fötter under gamla och
unga.    Hektor mera bar än förde mig öfver golfvet,
grefven   dansade   med   Wendla,   som såg ut som
en marmorstaty gent emot hans stormande apparition,
och sjelfva mamma  svängde sirligt om med farbror
Bergenhjelm, hvilken förde   henne   med  en air,
som skulle det ha gällt en hofbal.

I Mars reste Hektor till hufvudstaden, magister
Rupert och de små Bergenhjelmarne till Upsala,
och vi blefvo ensamma qvar med »vulkanen», som vi
kallade grefven. Den sista tiden hade innerligheten
mellan Rupert och Wendla blifvit allt ögonskenligare
och majorens köld mot honom lika
så märkbar. Deremot kunde vi ej komma på det klara
med C., ty han sade oss båda saker, som voro för
mycket för att vara ingenting, och för litet för att
betyda något bestämdt. Jag grubblade ej deröfver, ty
jag tyckte allra bäst om Hektor och ansåg mig, så der
halft om halft, som hans utkorade, och dessutom var
jag för barnslig för att fästa någon vigt vid grefvens
uppförande, men Wendla skakade sorgsen sitt hufvud,
då vi talade förtroligt derom och sade: »Hedvig! du
skall få se, att han åstadkommer en olycka.»

»Och vintern gick och drifvan smalt, och det
var lust och vår», och de sjungande vågorna, de
susande vindarne lockade mig med ut på sjön och i
skogen. Sorglös ströfvade jag omkring i dal och mark
dagen lång, hoppade från sten till sten vid stranden
eller satt och lyssnade till böljornas musik och
fåglarnes qvitter. Ofta tyckte jag, att jag hörde
neckens harpa spela, då jag hade rott min lilla
båt in i tjockaste vassen, och utsträckt på toften
vaggade jag mig halfsofvande in i de öfverdådigaste
fantasier. O, hvilket lif! hvilket rus! ingen njutning
öfvergår den, att rumla ur naturens nektarpokal;
och desto mera njutningslysten, ju mera jag drack
deraf, utträngde kärleken till den alla andra små
tycken och önskningar. Det var icke endast skog och
sjö och berg och dal, som mitt giriga öga betraktade; 
det var lefvande väsenden, som gingo mig till
mötes och som stodo i sympatetisk rapport med min
egen själ. När jag i månskenet såg de lätta, hvita
dimmorna stiga upp på ängen, var jag öfvertygad om,
att det var elfvorna, som dansade der nere, och
mitt hjerta klappade af stormande lust att få ila
dit och dansa med. När vågorna gingo högt och bröto
sitt fradgande skum mot skärens yttersta stenar,
tänkte jag, att jag skulle lätt urskilja hafsfruarnes
tummeldans, om jag blott vore litet närmare; och när
jag i qvällningen satt på det mosslupna kumlet under
alarne och såg ut öfver den guldskimrande viken,
trodde jag mig skönja necken ligga i de rodnande
vågorna der ute och att det var mot hans gyllne harpa,
som de sista solstrålarne glänste så präktigt. Och
spöken och andar, huru huserade de icke om i min
bråkiga hjerna! Min ofta öfvermodiga djerfhet ägde sin
förnämsta näring af min fasta öfvertygelse, att jag
öfverallt följdes af goda englar, som sågo in i mitt
hjerta och omgåfvo mig som en osynlig, mäktig vakt;
jag älskade och vände mig i gränslöst förtroende till
dessa väsenden, som jag tyckte vara ett med mig sjelf,
det vill säga ett i tankar och känslor.

Wendla åtföljde mig ofta på mina ströftåg och delade,
om icke min entusiasm, så dock min beundran för
naturen. Utsträckta på den mjuka mossan, lyssnade
vi båda till skogens vårliga talan, och afundsjukt
följde vårt öga lärkans jublande flygt i det blå --
men hände det då, som det nog rätt ofta hände -- att
min själ blef för full och jag bröt ut i svallande
jubel och lof för denna dyrkade gudom, förebrådde
hon mig allvarligt detta tillbedjande af liflösa
ting. »Naturen är visst rik och skön», sade hon,
»men ju närmare vi betrakta den, desto tydligare
framstår den förgängelse, som är dess yttersta mål,
och desto bättre lära vi inse, att vi sjelfva äro
försvinnande stoft, som utom Jesu återlösning ägde
intet att åberopa inför Herran.»

Emellertid snarare retade än omvände mig dessa Wendlas
förmaningar, hvilka, liksom alla hennes religiösa
åsigter, voro raka motsatser till mina egna, och jag
brukade springa upp med lågande kinder och bedyra,
att jag alls icke ansåg mig som något stoft och
att jag var allt för ädelmodig att begagna mig af
hennes käpphäst, den välsignade återlösningen. »Jag
älskar och beundrar Kristus högt, oändligt högt»,
ifrade jag, »men icke den sargade, marterade, under
syndens börda och Guds vrede dignande, utan Kristus,
den gudomlige mästaren, som med allsmäktig inspiration
i sin idealiskt fullkomliga själ visade oss vägen
till Fadrens boningar och lärde oss att älska Gud
öfver allt och våra medmenniskor som oss sjelfva. Den
Kristus, som gaf oss budet »varen fullkomlige»,
som för ett skadelystet menniskoslägte predikade
kärlekens och fridens evangelium och som i sig sjelf
visade oss bilden af det ideal, menniskan är skapad
att arbeta sig till och ernå, den Kristus

beundrar jag af hela min själ, den fattar och omfattar
jag, men den med en hel verlds synder betungade är ett
mysterium, som jag aldrig skall förstå, det vet du! --
Skulle Gud, som är så oändligt god och kärleksfull, af
en enda kräfva hämd och godtgörelse för alla gjorda,
ogjorda och i görningen varande orättfärdigheter,
som ett, af Honom sjelf skapadt menniskoslägte gör
sig skyldigt till, hvad vore då Hans rättvisa? O,
det är att förtala Gud och göra honom inkonseqvent
och ... och ...» stapplade jag förskräckt för
det outsägliga uttryck af förskräckelse, som målade
sig på Wendlas bleka anlete.

»Hedvig! Hedvig! Tyst, olyckliga! Du hädar!» utbrast
hon med liflig fasa.

»Hädar, Wendla! Huru kan du kalla det hädelse,
som blott är ett undanrödjande af de moln, hvilka
ibland skymma Guds strålande anlete; och icke hädar
min själ, då den i gränslös kärlek går direkte till
Hans fadershjerta och förtroendefullt säger: Fader,
här är jag, gör med mig som Dig bäst synes.»

Merendels greps jag dock af ånger för den sorg, jag
vållat Wendla, och fick med halfva medgifvanden och
betydliga modifikationer arbeta på att få henne lugn
igen; och när det ändtligen till någon del lyckats
och jag ej kunde låta bli att till sist stå på mig med
ett: »Ja, vi få se en gång der uppe, hvem af oss som
har rätt», vände hon sitt ljufva ansigte mot den klara
blå himlen och med ett leende af hemligt förstånd
nickade hon dit upp och hviskade knappt hörbart:
»Vi få se».

Sedan Hektor och magister Rupert rest, antog
grefve C-s uppförande mot Wendla en mera speciel
karakter. Ingen som såg den uppmärksamhet, hvarmed
han omgaf henne, kunde vara okunnig om orsaken
dertill. Hennes föräldrar mottogo honom också så
ytterst förekommande, att hela trakten snart ansåg
ett parti dem emellan såsom afgjordt.

»Du blir väl grefvinna ett, tu, tre», brydde jag henne
ibland. »Ack, allranådigaste lilla nåd! Hugna mig med
äran att få binda brudkronan och brodera strumpebanden
och tillåt mig att allt framgent få nåden vara hennes
nåds ödmjukaste tjenarinna», bad jag och neg så djupt,
att jag med knapp nöd orkade upp igen.

»Grefvinna blir jag aldrig, det vet du, lilla
plågoande; men brud blir jag snart och då skall du
binda mig en rik och grönskande murgrönskrona och
ge mig alla våra rosor, dina sköna röda rosor och
mina hvita; de äro mig så kära, ty vi buro dem den
sista aftonen jag var rätt lycklig här i lifvet --
på balen, du mins, då, innan jag ännu visste, att
denne »vulkan», denne olycksalige, mörke man fanns
till i verlden.»

»Men», fortfor jag envist, »skulle det verkligen vara
dig så motbjudande att bli grefvinna. Han är rik,
högättad och skön -- i vissa ögonblick åtminstone,
det måste vi medge.»

»Ja, men som Mefistofeles -- dessutom vet du ju,
Hedvig, att ... att jag redan gifvit bort min kärlek,
och når den ej sitt mål på jorden -- blir jag ej hans
maka, som jag älskar, nåväl! så går jag med den till
himlen och väntar der vår
förening», sade hon med oändligt svårmod, och de
långa ögonhåren hängde fulla af tårar.

»O, så du talar!» utbrast jag halfgråtande. »Hvarföre
tänker du jemt på döden och går så här och andas
'grafluft på lifvets vår'.» Lindande mina armar
öm hennes hals, förde jag henne till spegeln och
fortfor: »Se dit in och säg mig, om denna söta,
förtrollande unga dam icke är för god åt den fule
benrangelsmannen.» Höjande mig på tåspetsarne, lade
jag mitt mörka hufvud intill hennes, som i början
motsträfvigt, snart leende lutade sig intill mitt,
och öfvergående med ungdomens liflighet från allvar
till skämt, började vi glädtigt mönstra de båda
gestalter, den stora spegeln återgaf.

»Att börja med är du bra ståtligt växt! Det är ej
snällt af dig, Wendla, att så der både i lekamlig och
andlig måtto se mig öfver axeln. O, du är minsann
halfva hufvudet högre än jag. Och, ack, hvad din
panna är hög och hvit, och hvad ditt gyllne hår faller
glänsande deromkring. Dina fina bågar till ögonbryn
synas än mörkare mot pannans snö.»

»Än din egen panna då, lilla smickrerska! Är den ej
lika vacker, bara man någon gång får den glädjen att
se den fri från det här svarta otyget», sade Wendla
lifvad, gripande mina yfviga lockar och hållande dem
tillsammans öfver min hjessa. Se så, nu syns det då
ändtligen, att du också har en panna. Och hvad dina
ögonbryn beträffar, så kan väl ingenting vara mörkare
än deras fina våglinie.»

»Nå, och dina ögon då! Se huru milda och klarblå de
skimra fram under de långa ögonfransarne; och sedan
din lilla näsa, hur plastiskt ren dess form är.»

»Talar du om ögon? du som har de mörkaste, mest
sammetsbruna ögon i verlden, så mandelformiga och
stora och glänsande, att det är farligt att se på
dem. Visst är din näsa litet stor, men det försonar
dess stolta böjning ... Nej! Du har verkligen
ingenting att afundas.»

»Men så se då på min hy! Hur brun är den ej mot din,
och hur fin och nobel är ej din mun och din lilla
gropiga haka? Det är hela liljeflockar bosatta i ditt
ansigte!»

»Jag är verkligen mycket ljusare än du, men du
förlorar ej derpå, ty det är rosorna på dina kinder,
du varma, lilla yrhätta! din trotsiga purpurmun
och ditt strålande löje, som döpt dig till 'röda
rosen'. Du skall också blomstra frisk och doftande
långt sedan den stackars hvita fällt sina bleknande
blad och gömt dem i mullen!»

»Jaså, äro vi åter der igen!» utbrast jag
misslynt. 'Allons enfans de la patrie!' och tagom en
ridtur till 'dissipationsförströelse'. Helt om!» Och
ryckande henne med mig galopperade vi ut ur kammaren
för att göra oss i ordning till ridten.

Snart stodo Kallista och Bella gnäggande framför
förstugubron. Far hjelpte oss i sadlarne och yra som
lössläppta vindar ilade våra springare med sina lätta
bördor genom den halfutslagna gamla aspalléen, medan
aftonsolen begöt den med sitt gyllne skimmer och dunet
från dess långa blomklasar flög omkring som snöflingor
och betäckte det friska gräset och den gula sandvägen.

(Forts.)



Allmännyttigt.

Fläckig eller gulnad marmor återfår sin ursprungliga
hvithet genom följande förfaringssätt. Man tvättar
det fläckiga marmorstycket med fint linne, betäcker
det derpå med en duk och begjuter denna hvarje dag
sex till åtta gånger med en lösning af trettio gramm
vinstenssalt i ett ämbar vatten. Efter sex veckor,
hvarunder den betäckta marmorn sålunda varit utsatt
för omvexlande anfuktning och torkning i fria luften
och helst i solen, har stycket blifvit lika hvitt
och vackert som förr. Äro fläckarna djupa, så låter
man solstrålarne direkt inverka. Uppkomna sprickor
fyller man med kitt af pulveriserad alabaster
och limvatten. Om marmorn är grå, begagnar man
pulveriserad skiffer, om den är röd, ockra o. s. v.

Att skydda glas emot sönderspringning. Man
lägger glaset i ett med kallt vatten fyldt kokkärl,
låter vattnet koka öfver eld och blandar uti något
salt. Sedan vattnet kokat en stund, låter
man det åter kallna sa långsamt som möjligt. Så
behandladt glas springer icke ens vid den hastigaste
omvexling från köld till värme. Lerkärl och porslin
kunna genom samma förfaringssätt skyddas från att
spricka till följe af hastig temperaturvexling.

För att borttaga ogräs från trädgårdsgångar kan
man betjena sig af ett långt beqvämare sätt än genom
det tidsödande arbetet att rensa dem för hand. Härtill
använder man 240 skålp. vatten, 20 skålp. osläckt kalk
och 2 skålp. engelsk svafvelsyra. Ogräset försvinner
med ens genom blotta pågjutningen af denna blandning.

Att tvätta kattun och musslin, utan att tryckningen
skadas. Man upphettar flodvatten i en kopparkittel till
dess man ej förmår hålla handen deri och irör hvetekli
till en åttondedel af det till tvättning ämnade tyget,
och låter vattnet under flitig
omröring komma i kokning. Derpå låter man blandningen
afkylas, tvättar tygstyckena deri, sköljer dem derpå
och torkar dem vid vanlig temperatur. På detta sätt
får man tyget lika rent som om det tvättats i såpa
och färgen är icke det ringaste förändrad.

Att återställa glansen hos tvättadt siden. Man
häller i en kruka 4 skålpund vatten och 6 ort gummi
arabicum, och då detta blifvit fullkomligt upplöst,
tillsättas två skedblad oxgalla och 2 ort loppfrö,
plantago psyllium. Blandningen kokas en qvart timma,
hvarefter den får kallna och användes på det tvättade
sidenet medelst en svamp. Då sidenet blifvit rätt
fuktigt glättar man det på en linneduk.

Medel att hastigt borttaga fukt ur nybyggda hus. 
Såsom bekant innehåller murbruket, hvarmed
murstenarne i väggarne förbindas och hvarmed
äfven den inre afputsningen verkställes, en stor
qvantitet vatten. En del af detta vatten afgifver
murbruket frivilligt vid torkningen, men en annan
ganska betydlig del förlorar det blott småningom i
mån som den genom de inneboendes andningsprocess,
genom förbränning af lysämnen o. s. v.,
frigjorda kolsyran upptages af murbrukets
kalk. Kalken håller nämligen den del af vattnet,
som ej frigjorts genom afdunstningen, kemisk bunden
såsom s. k. hydratvatten och afgifver vattnet blott
i utbyte mot kolsyra. På denna egenskap hos murbruket
hvilar den påfallande omständigheten, att väggarne i
nybyggda hus, äfven om man eldar och luftar rummen, så
att väggarne skenbart tyckas väl torkade, dock efter
längre tid alltid på nytt blifva fuktiga och afgifva
så mycken fuktighet åt luften i rummen, att dessa
blifva osunda, att möbler spricka, tapeter skadas
o. s. v. Kännedomen om detta faktum har nu ledt till
ett mycket enkelt förfaringssätt för att förebygga
omnämda obehag. Man behöfver nämligen endast att,
innan man tapetserar de nya rummen, låta i de samma
5 à 6 dagar å rad bränna en emot rummens storlek
svarande qvantitet träkol eller s. k. presskol. Den
härvid utvecklade kolsyran tränger tillräckligt djupt
i väggens kalkrappning och upptages af kalken, som
derigenom snart aflemnar det eljest blott långsamt
bortgående hydratvattnet. På detta sätt kunna
rummen på några dagar göras lika torra, som de först
efter månader skulle blifvit om de varit bebodda,
derunder likväl till stor, kanske obotlig skada för
de inneboende.



Logogryf.

Om än du för stunden ej gagn af mig har, 
Så kan jag för kommande dagar dig tjena; 
Ju mer du kan ge mig, dess mer har du qvar, 
Ty bådas vår fördel jag vet att förena. 
I två gånger fyra jag ett kapital 
Af bokstäfver äger, och dessa att ställa 
På olika sätt, lemnas fritt i ditt val 
Och gåtor de ge, som för räntan få gälla. 
Sök fram hvad du bör med den lön som du får 
För arbete, vare sig stor eller ringa; 
Hvad eljest det händer en dag att du står 
Och nödgas till bistånd af andra dig tvinga; 
En varelse, liknande till sin figur 
Dig sjelf, men dig vakta, att icke tillbaka
Den samma du visar dig lik till natur; 
En buse, hvars väldiga tuktan att smaka, 
För den det förtjenar, kan just göra godt; 
Ett annat, som ock uppå tuktan plär tyda; 
När strid blifvit ändad, hvad segraren fått,
Att dermed, till tecken af ära, sig pryda; 
Hvad mera med törnen än rosor är strödd, 
Så tycka de flesta, i onyttig klagan; 
Det enda som fanns, se'n af floden förödd 
Hon blifvit, vår jord, enligt bibliska sagan;
En plats der du svalka om sommaren fann, 
Der konst med naturen har gått i förening; 
En syssla, som idkas af mången en man, 
Att öfvas af qvinnan dock synes dess mening; 
Hvad konstnären, lifvad af inspiration, 
Kan göra af toner en byggnad så herrlig; 
En stad der en kyrkans prelat har sin "tron"; 
Och hvad som i stort är en åsyn förfärlig, 
Men eljest blott sundhet och trefnad beredt 
Åt hemmet i vinterns besvärliga dagar;
Ett ord hvarmed tvenne bli nämda i ett:
En stämma i sång, som ditt öra behagar;
En man, som sitt skägg och sin ståtliga häst
Värderar långt mer än allt annat i verlden;
En späd, liten en, som skall frodas som bäst,
Om stöd du med välvillig omsorg beskär den;
Hvad hunden i hastighet stundom kan få,
Om ömhet du ej för den stackaren känner;
Hvad fordom vid gästabud öppet fick stå,
Till fägnad för ölstånkans törstiga vänner;
Och det, hvari fordomdags innelyckt fanns
Det onda, all nöd och allt menskligt elände,
Som spred sig omkring i en hvirflande dans
När lössläppt det blef. Det är tungt att det hände!
Hvad nöden att blanda i brödet förmått;
Och hvad du med omsorg åt allting bör egna;
Ett träd, som med dallrande tunga förstått
Att sinnet med sommarns bebådande fägna;
En snobb, som i trots af allt kackel och plask,
Ej nå'nsin till jemnbredd med svanen kan hinna;
Och det, hvaruti det har händt att, pladask
Och snöpligt, en konung sin död skulle finna;
En roflysten drottning i skimrande sal,
Hvars famntag att undfly jag vänligt vill råda;
Hvad aldrig din tunga bör vara i tal;
Hvad de tro sig göra som tingen bebåda;
Hvad mången kan vara, så till sin natur,
Som ock utaf vana; dock kunna ju alla
Sig ändra,  och tam, som en fågel i bur,
Blir vilden, och hvad kan du då honom kalla?
Hvad efter en stormig och orolig färd,
Väl hunnen i hamnen, med trygghet du fäller;
Och hvad du från barndomen bör vara lärd
Att vara, då tiden att bruka det gäller;
Men à propos tiden, så är det väl bäst,
Att sluta med detta.   Farväl! till härnäst.

Th.



Bokstafsgåta.

Då följande bokstäfver och stafvelser
riktigt sammansättas, bilda de 14 ord, hvilkas
begynnelsebokstäver beteckna en fransk romanförfattare
och slutbokstäfverna en svensk sådan.

jd, o, sa, e, ba, d, yl, r, sh, e, mö, a, ul, n, um,
a, ar, s, en, l, st,
a, er, e, in, a, ch, e, ar, o, yn, i, ns, a, ok, j,
rt, k, rv, d,
lb, a, r, rd, a, us, x, ik, i, sl, u, nk, ad, e,
om, e, d.

De 14 orden äro:

1. En stad i Baiern. 2. Midgårdsormens
fader. 3. En simfågel, känd för sitt utmärkta
dun. 4. Det latinska artnamnet på en växt
af nat. fam. Caprifoliaceæ. 5. En köping i
vestra Sverige. 6. En udde på Norge. 7. Ett tyskt
adverb. 8. Ett svenskt adverb. 9. Hvad verbet skrapa
heter på latin i supinum ablativus. 10. En konung af
Ynglingaätten. 11. En prins af Wasaätten, som för sin
tros skull måste försaka Sveriges krona. 12. En fisk
af familjen Cyprinaidei. 13. Ett gammalt målkärl för
våta varor. 14. En ö i Medelhafvet.

E-n.



Charad.

Mitt första simmar i båd' luft och vatten.
Med k framför mitt tredje skrämmes katten.
Jag bockar, lyfter artigt uppå hatten,
Just för mitt andra bakfram, värde läsare,
Då nu jag presenterar, som mitt hela,
Mig sjelf -- förstås! jag vet, det kan ej fela,
Att äfven fler med mig det samma dela,
Dock, för mitt tilltag får jag dem om ursäkt be.

A-s-n.



Uttydningar.

Lösning af Charaden i föregående häfte, sid. 160: Toffel.

Lösning af Bokstafsgåtan i föregående häfte, sid. 160:
1) Bull, 2) Lä, 3) Afvenbok, 4) Norma, 5) Cigarr,
6) Hebe, 7) Eldvatten; hvaraf begynnelsebokstäfverna
beteckna Blanche, slutbokstäfverna Läkaren.

Uttydning af Rebus i föregående häfte, sid. 160:
n:o 1) En kruka påskägg; n:o 2) En underbar menniska.




<chapter name="Svarte Sven. Berättelse från Gustaf Wasas vistande i Dalarne af
C. Georg Starbäck.">
Svarte Sven.

Berättelse från Gustaf Wasas vistande i Dalarne af C. Georg Starbäck.

3.

 "Den tid mannenom missgår, 
 så är han litet hörder."
 Rimkrönikan.

En söndag något derefter var en stor skara allmoge
församlad utanför Rättviks kyrka, och på kyrkvallen
stod Gustaf Wasa och talade om den förfärliga
tilldragelsen i Stockholm, då den nye danske konungen
förrädiskt låtit halshugga rikets främsta män och
bland dem Gustafs egen fader och svåger samt huru han
behandlat den älskade Sten Stures enka och hennes
moder. Han talade vidare om den nöd och fara,
hvari riket sväfvade, huru han sjelf likt ett jagadt
villebråd måste dölja sig undan sina förföljare i
skog och mark och huru fosterlandet skulle sjunka
i en neslig träldom under Danmark, om icke nu som
fordom tappre män funnos, hvilka kunde och ville
afvärja det onda.

Den klangfulla stämman hördes vida omkring, och alla
grepos djupt af den enkla beskrifningen om hvad som
timat i Stockholm.

Mest dock tycktes flyktingens ord hafva träffat en
bonddräng, som något afsides från bonderingen stack
fram sitt hufvud bakom ett träd. Stora tårar tillrade
utför hans kinder, när han hörde rysligheterna från
hufvudstaden och när han tillika besinnade, huru tungt
de måste hvila på den unge Gustaf Eriksson, hvilken --
en flykting i villande skogen lik honom sjelf -- dock
ville våga lif och blod för fosterjordens befrielse,
huru mörkt det än såg ut att föra ett sådant storverk
igenom.

Ty ingen eller högst få kände den modige herren; man
hade väl hört talas om honom och äfven sett honom
vid Sten Stures sida, men gick man längre tillbaka
och ransakade minnena, så hade alla de, hvilka buro
hans sköldemärke och vunnit någon utmärkelse, stått
på de danska konungarnes sida. Också blef böndernas
svar undvikande. De ville höra grannsocknarnes mening,
innan de kunde fatta något beslut.

Sven stod stilla och såg den herrliga
ynglingaskepnaden gå ned från vallen och bönderna
skingra sig. Sjelf gick han också bort, utan att till
en början rätt veta hvart det bar. Blott ett stod
klart för honom, att han ville våga allt för den
flyktande herren, om icke för annat, så till tack
derföre, att denne tänkt godt om honom och trott
honom på hans ärliga ansigte.

Och så vandrade han, det blef qväll och natten kom, en
nordisk vinternatt med sin praktfulla stjernehimmel,
som tyckes förebrående säga till menniskoanden:
»hvarföre klagar du öfver mörker och ensamhet? Här
finnes ljus, och den gode Guden är allestädes
närvarande!»

Ur de många tankarne, som korsade sig i Svens hufvud,
hvad han kunde och hvad han borde göra för att rädda
och hjelpa flyktingen, hvarunder allt emellan sköt
fram bilden af en ung flicka med ljusa lockar och
djupblå ögon, som också med underbar makt lockade
hans håg, -- ur denna mångfald framstod det tydligt,
att för honom var blott ett att göra, nämligen att
vaka och varna. Och det var, som om han fått nya
krafter, när han fann sig kunna uträtta något. Men
ville han härutinnan verka, så måste han gå i motsatt
riktning mot den, hvartill hans hjerta drog honom. Ty
förföljarne kommo söder ifrån.

Och derföre vandrade han söder ut.

Men redan ett par dagar derefter fick han höra,
att priset på den unge Gustaf Erikssons hufvud var
fördubbladt och att konungens befallningsman på
Westerås uppsändt män till Dalarne, hvilka på hvad
sätt som helst skulle söka bemäktiga sig flyktingen. I
Gagnef såg han sjelf den myndige fogden Nils Westgöte
med ett antal knektar stadd på väg att gripa Gustaf.

Således månde den unge flyktingen vara mycket fruktad
af konungen, efter som så mycket väsen gjordes för
hans skull. Kanske skulle han, ty hvem kunde veta
det, vara mannen att träda i herr Stens fotspår, och
att då vara ett redskap till hans räddning, var något
som satte alla strängar i Svens hjerta i dallring. Ty
huru mycken råhet i seder och lefnadssätt än utmärkte
denna tid, så är det dock visst, att folket var
genomträngdt af en lefvande nationalitetskänsla,
att det ville vara ett fritt och sjelfständigt folk
och derför offra allt timligt godt.

Sven hörde fogden inhämta underrättelser om herr
Gustafs uppträdande på kyrkvallen i Rättvik och att
han derifrån begifvit sig upp åt Mora, och han såg
huru glädjen lyste i fogdens öga, då han sade:

»Godt, så skall det icke dröja, förr än vi hafva den
fågeln i buren!»

På hemliga stigar, genom skogarne och öfver de
tillfrusna vattnen lyckades det Sven att följa fogden
och komma före honom. Det var sent om en qväll,
som han gick

förbi Utmelands by öfver landtudden, som här skjuter
ut i Siljan.

Då såg han kyrkoherden i Mora, herr Jakob, gå ut
från Tomt-Mats' stuga. Det väckte hans uppmärksamhet,
och han beslöt tilltala herr Jakob, ty utan tvifvel
visste han, hvar herr Gustaf befann sig och kunde
sålunda varna honom.

Men just som han dervid närmade sig stuguknuten på
Tomtgården, öppnades dörren, och vid luftdraget, som
dervid uppstod och fördelade ångan från bryggkaret --
ty man höll som bäst på att brygga julölet -- såg Sven
herr Gustaf sjelf sitta längst inne i stugan.

Vid denna syn glömde han allt utom den fara, hvari
den unge herren sväfvade, och steg derföre dristeligen
in i stugan. En dräng stod närmast dörren och så fort
han fick se, hvem den inträdande var, ropade han:

»Svarte Sven!»

Sven brydde sig dock icke derom, utan ville gå fram
till herr Gustaf, men då kommo karlarne mot honom,
och redan voro de knutna näfvarne lyftade, för att
gifva honom vederbörlig tillrättavisning.

»Konungens folk är i hack och häl efter mig!» ropade
Sven.

»Det var så Långfredagen ock!» skrek man emot honom
tillbaka, och han måste taga sin tillflykt genom
dörren.

Der stod han, söndersliten i sitt inre af tanken på
den hotande faran och sin egen maktlöshet att kunna
uträtta något.

På afstånd öfver sjön såg han, huru det lyste från
gubben Elfs stuga, och blixtsnabbt fattades han af
den tanken att der göra ett försök.

Han hade emellertid knappt aflägsnat sig från
Tomtgården, förr än verkligen de danska spejarne
inträdde. De funno emellertid intet, ty Gustaf
var då nedförd i källaren, och vid deras inträde
hade Tomt-Mats' hustru den rådigheten att rulla
ett bryggkar öfver källarluckan, så att de märkte
ingenting utan aflägsnade sig med oförrättadt ärende.

Men Sven öppnade dörren till sin fosterfaders stuga
och steg in.

Der satt gubben Elf vid spiseln och drängarne vid
hans sida och midt emot gamla Brita och Kari och de
öfriga qvinnorna. Midt för härden på golfvet satt
Lill-Anna och lekte med en ulltott, som var ett
litet lam, hvilket hon förde i vall på ängen. Det
var så fridfullt och så varmt och godt i stugan,
som om företrädesvis der sinnet varit det rätta att

 "... följa stjernan efter 
 på vägen jemn och rätter
 till Herrans helga hus," --

såsom presterna sjöngo, när de framställde, huru de
tre konungarne från Österland foro till Bethlehem
för att söka efter den nyfödde Jesus.

Men när Sven steg öfver tröskeln och blef synlig
för stugans invånare, så mörknade allas anleten, så
tystnade samtalet och arbetet afstannade. Utan tvifvel
skulle Sven blifvit mottagen här på samma sätt, som
i Tomt-Mats' stuga, om icke gubben Elf sjelf lagt
band på de uppbrusande känslorna, såväl sina egna,
som de andras.

Men då de innevarandes ovilja ej fick gifva sig luft
genom att kasta den inträdande på dörren, så gingo de
ut, den ene efter den andre, så att till slut ingen
fanns qvar der inne mer än gubben Elf sjelf och Kari.

Stor eller liten, så hafva vi alla en verld, der vi
timra på vår lyckas boning, timra och timra om igen,
om också oblida makter aldrig så många gånger rifva
ned vårt verk. Vi börja om igen. Det är menniskoandens
eviga ungdom, som uppenbarar sig deruti, och ju
hårdare pröfningarne komma, desto mera och liksom
till trots för dem är han verksam att söka den grund,
der hans hopp kan få fäste och slå rot. Det är dermed
som med så många af våra äldre kyrkor, hvilka sällan
stå på den plats, som ursprungligen varit för dem
bestämd. Ty der -- heter det -- refvo onda andar
ständigt om natten ned hvad som byggdes om dagen,
tills slutligen på ett eller annat sätt den rätta
platsen blef funnen.

Men här var det för Sven, som om de onda andarne
kommit midt på ljusa dagen och rifvit ned till grunden
allt hvad han hoppats och drömt och svedt bort med
rykande eldbränder sjelfva torfvan, der han nedlagt
första stenen.

Han stod der blek och förtviflad och blickade rätt
framför sig. Det var dock så godt, att han blef ensam
med den gamle. Kanske skulle han då lättare komma
till tals med honom. Men det var, som om hans tunga
varit bunden eller »vänd i träd», såsom det heter i
den gamla solsången.

Då kom Kari emot honom och fattade hans hand samt
såg honom under tårar i ögat.

»Sven», sade hon, »om ock hela verlden misskänner dig,
så gör jag det icke.»

Ynglingen skakades liksom af en nervfrossa vid detta
tilltal.

»Kari», stammade han, »Kari, du ...?»

»Ja, ja, Sven», fortsatte den modiga flickan, »jag
säger det högt, jag tror icke på någon falskhet hos
dig. Och det tror jag, att Gud har makt att byta
det onda till det goda, när han vill ... Mod derföre,
Sven, din dag kommer ock, han kommer!»

Det var hoppet, som tagit kropp och klädt sig i den
sköna Karis drag, som här kom honom till mötes midt i
de rykande ruinerna af hans störtade lycka. Men med
denna sjelfförsakelse, som är det ädla sinnet egen
och ofta uppenbarar sig hos detta kraftfulla bergfolk,
sköt Sven med mildt våld den rodnande flickan åt sidan
under det han med den andra armen betäckte sina ögon.

»När den dagen kommer», suckade han, »må Gud allena
veta ... Men nu, Kari», och härvid fällde han ned
armen och såg henne an, »nu må du stå mig bi att
hjelpa flyktingen, herr Gustaf Eriksson, som juten
kommer med makt att taga.»

Gubben Elf hade hela tiden suttit en tyst åskådare
af hvad som tilldrog sig framför honom, utan att
ett drag i hans anlete förrådde hvad som föregick
inom honom. De buskiga ögonbrynen sammandrogos, men
det kunde vara för att vid eldskenet, som besvärade,
bättre se såväl den djerfve Sven som den obetänksamma
dottern. Slutligen reste han sig upp och gick fram,
och allt djupare lade sig fårorna i hans panna,
allt skarpare vinkel bildade ögonbrynen. Ett åskmoln
tycktes sammandraga sig öfver honom, och sjelf liknade
han, der han långsamt skred fram, ett åskmoln, som med
sin blixt hotar att krossa de små blommorna på ängen.

»Icke trodde jag», sade han, och hans stämma var
så hård och skarp, »icke trodde jag, att du, Sven,
skulle drista dig att sätta foten i min stuga!»

»Det är icke för mig», svarade Sven, »det är den
unge herrens skull, han som talade till bönderna vid
Rättviks kyrka och som vill rädda riket undan den
grymme kungen.»

En stund förgick, hvarunder gubbens öga forskande
hvilade på Sven, utan att denne lät sin blick falla,
utan bottenärligt och med en skymt af hopp såg upp
på fosterfadern. Slutligen sade denne:

»Det lyckas dig icke, Sven ... Mitt sinne skiftar
icke efter fåglalåt. Den, som en gång förrådt sitt
land och folk, han hittar icke lätt igen hvad han
kastat ifrån sig, sitt goda namn och rykte. Gå derföre
din stig, liksom jag vill gå min, och lemna mig och
de mina! Gud döme mellan oss!»

Dermed gick också gubben ut ur stugan.

»Gud döme mellan oss!» upprepade Sven, och ett
vemodigt leende spred sig öfver hans anlete.

»Farväl, Kari!» sade han derpå hastigt, »Gud välsigne
dig, som tror godt om mig, men här i verlden se vi
väl aldrig hvarandra mer!»

Han störtade ut, och Kari stod blek, som om hon varit
formad af snö. Men också hon skyndade ut.

På något afstånd såg hon sin gamle faders kämpaskepnad
aflägsna sig på vägen till Tomtgården. I motsatt
riktning såg hon Sven. Men stjernorna brunno der
ofvan och kastade sina strålar på båda, som om också
de velat upprepa de obarmhertiga orden om Guds dom.

Inom några ögonblick stod hon vid Svens sida och
fattade åter hans hand, och hennes kärlek gaf henne
kraft att glömma sig sjelf, ja glömma sitt eget
hjerta.

"Gå till Rasmus Jute!» hviskade hon, »gå till Rasmus
Jute!»

I det samma var hon försvunnen. Men Sven gick, som
hon sagt, till Rasmus Jute.

Det var en krigsman från Sten Stures dagar, som väl
kände både Sven och den flyktande Gustaf Eriksson,
hvars ridderliga och manliga väsende, när han förde
riksbaneret i slaget vid Brännkyrka, qvarlemnat i
den ädle mannens sinne ett oförgätligt minne.

»Du, Sven?» sade Rasmus med oförställd förvåning,
då Sven steg in i hans rymliga stuga, der han satt
omgifven af hustru och tjenare framför spiselelden.

Det låg ett kraftfullt och friskt skimmer öfver hela
hans väsende, och det gaf sig till känna lika mycket
i hans starka, klingande stämma, som i hans glada
och trofasta ögon.

»Det var icke i går, jag såg dig, pojke», tillade han,
»tag fram stånkan, mor, och bjud gossen en juledrick
till välkomst!»

De vänliga orden föllo som majdagg i Svens hjerta. Han
tog den framräckta ölstånkan och drack, och först
derefter sporde den hurtige Rasmus efter hans
ärende. Sven omtalade allt, och Rasmus sprang upp
från bänken och ställde sig midt framför honom med
båda armarne i sidorna.

»Nils Westgöte!» ropade han, »Nils Westgöte skulle
fånga den ädle herr Gustaf Eriksson, min salige
herres stridsbroder! ... Nej, så må jag bräcka min
arma hals, men det skall aldrig i evighet ske. Upp,
karlar, vi skola gå en julagång till fogdegården och
förkorta vägen för karlen! ... Se så, Sven, du skall
se, det skall gå som en dans!»

Och under det han talade, spände han om sig den breda
lädergördeln, tog ned det i många lyckliga strider
profvade svärdet från väggen, och steg ut ur sin
stuga. De andra karlarne voro lika flinka, och det
dröjde icke länge, förr än de voro på väg söder ut.

Men   ett  stycke framför dem gick Sven
för att visa vägen och tjena som spejare.

(Forts.)



En  sommardag i Mariefred.

Att bo uti Mariefred
Och ha tre, fyra rum och kök,
För att en sommar slå sig ned, 
Är just ett godt försök. 
Ty har man här sig tagit fast, 
Så ser man genast till och med 
Att man bor bäst och billigast 
Uti Mariefred.

Hushyran är ej här så dyr, 
Man hyresgäster här ej klår: 
För hundra  »krigare»  man får 
En våning som den står. 
Du får en gårdstomt, som är fin, 
Tre, fyra rum med kök och ved, 
Sängkläder, möbler och porslin 
Uti Mariefred.

Grönsaker har man rundtomkring: 
Man plockar sig en näfve dill 
Och får, snart sagdt för ingenting,
Syperba kräftor till. 
På fisk och fågel fins allsköns
Tillgång från land och segelled 
Och ägg af makalösa höns 
Uti Mariefred.

Ja! hvarken fins det eller fanns 
En fläck, der folk kan slå sig ned 
Och må så matgodt någonstans 
Som i Mariefred. 
Och mången sommargäst jag vet, 
Som mager kom och gick och skred, 
Blef oförklarligt tjock och fet 
Uti Mariefred.

Tycks tiden här för lång ibland, 
Att man liksom vill leds ihjel, 
Man kan med tretton kort på hand 
Förströ sin trumpna själ. 
Man vinkar och man slår sig ned,
Man skickar bud och får besked: 
Spelorrar finnas till och med 
Uti Mariefred.

Men längtar du från stad och torg 
Till Floras sommargröna tjäll, 
Du går till Wasas gamla borg 
Att drömma bort en qväll. 
Du toner hör, ett instruments,
Kung Eriks kanske till och med? 
Nej! det är slottets Intendents 
Uti Mariefred.

Se'n kan man  »sugga»  se och  »galt», 
Och sedan utaf slottets tolk 
Bli presenterad öfverallt 
För godt, historiskt folk. 
Och om man tröttnar vid hvarann,
Så kan man gå tillbaka ned 
Och roa sig så godt man kan 
Uti Mariefred.

Och nu är denna visan all,
Emedan allt skall ha ett slut. 
Och aftonsol'n i böljans svall 
Sjelf också strålat ut. 
Jag hänger lyran på sin spik 
Och slutar kantilenan med, 
Att dagen varit minnesrik 
Uti Mariefred.

E. S-dt.



Dödsdalen på Java.

I närstående teckning för oss konstnären till ett
land, lika fruktansvärdt för sina vulkaniska
revolutioner, som intressant genom sina rika,
sällsamma växtformer. Teckningen är också väl egnad
att visa oss de karakteristiska motsatserna i dess
natur: till venster i bakgrunden fikonträdet med sin
välsignelserika mjölksaft, till höger den höga,
smärta stammen af Pohon Upas eller det javanesiska
giftträdet, som lemnar ett af de skarpaste gifter
vi känna; å ena sidan urskogen med sin kolossala
växtlighet, å den andra dessa slammvulkaner, som
utan eldsken, ofta utan föregående varning, plötsligt
bryta ut och dränka nejden i grus och svafvel. 
År  1822  urladdade  sig berget Gelungung, dödade
11,000 menniskor och förvandlade ett område af 40
engelska qvadratmil till en ödemark.   Endast dy,
kiseljord och svafvelämnen uppkastades.

Men tillträdet till Javas urskogar möter stora
svårigheter; liksom portarne till det allra heligaste
äro alla vägar tillspärrade och bevakade. Blott
med eld och yxa banar man sig fram genom väggar af
slingerväxter, luftrötter, cactéer och törnen. Äro
dessa hinder öfvervunna, så komma täta dungar af 50
fot höga och armstjocka bambustammar, hvilkas fasta,
benhårda yta motstår sjelfva yxan. Ändtligen har vägen
äfven här blifvit banad, och nu öppna sig hvalfven i
den egentliga urskogen. Från gren till gren klättra
apornas muntra skaror och nedkasta öfver vandraren ett
regn af frukter. Från en mossbeväxt klippa reser sig
orang-utangens melankoliska skepnad och försvinner
i skogens mörkare vrår. Här slingrar sig stundom en
smal stam uppåt omkring jättepelarne i domen, stundom
reser den sig ensam och grenlös till en höjd af hundra
fot öfver marken. De stora, glänsande, gröna bladen
omvexla med grönhvita, nedhängande blommor. Denna
växt är de inföddas Tjetteck, af hvars rot tillredes
det fruktansvärda kungsgiftet Upas radja. Af ett
lätt sår, tillfogadt med ett dermed förgiftadt
vapen, vanligen pilen ur ett blåsrör, börjar tigern
att darra, står en minut orörlig och faller derpå
ned liksom träffad af slag och dör under korta,
men häftiga ryckningar. 

Om vi gå vidare i denna
sällsamma natur, så varsna vi en ännu högre stam af
en närbeslägtad växt, Det är javanesernas Antjar,
malayernas Pohon Upas eller giftträdet. Ve den,
som med sin blotta hud berör dess ur barken lätt
framqvällande mjölksaft! Stora blåsor och olidliga
plågor äro de oundvikliga följderna. Från detta träd
kommer det vanliga upas-giftet, hvilket i synnerhet
begagnas till att förgifta blåsrörets pilar, ett bruk,
som synes hafva varit utbredt öfver alla Sunda-öarne,
ehuru det nu börjar utträngas af eldvapnen.

Träda vi ut ur skogens dunkel befinna vi oss plötsligt
på en dyster, öde mark: för den förskräckte vandrarens
blickar utbreder sig en smal, flack dal, i sanning
ett dödens läger. Icke ett spår af växtlif på den
nakna, af solen förbrända jorden. Skeletter af alla
slags djur ligga strödda på marken. Ofta ser man på
deras läge huru döden öfverraskat dem; tigern liksom
örnen har kommit för att gripa det färska rofvet,
då han sjelf gripits af döden i första ögonblicket
af sin njutning. Hopar af döda skalbaggar, myror
och andra insekter ligga deremellan och gifva en
träffande sanning åt benämningen »dödens dal»,
hvarmed de infödda beteckna detta ställe.

Dalens oemotståndligt dödbringande egenskap beror
på markens utdunstning af kolsyregas, hvilken till
följd af sin
tyngd blott långsamt höjer och utbreder sig
i luften. Liksom i den beryktade Grotta del
cane vid Neapel medför denna gas en oundviklig
qväfning. Blott menniskan, som går upprätt,
kan oskadd komma öfver de öde sträckorna, enär den
dödande gasen icke når så högt öfver marken, som
till hennes hufvud. Liksom de infödda på Himalaja,
som erfarit svårigheten att andas uppe bland de
höga alppassen, tillskrifva detta utdunstningen
af giftiga örter, så ha äfven dödsdalens hemska
företeelser blifvit sammanställda med verkningarne
af antjargiftet och faran af att beröra Pohon
Upas; föreställningarne härom måste småningom
antaga en så mycket fruktansvärdare karakter, som,
ända hittills, intet motgift funnits mot dessa
våldsamma och snabbt verkande gifter. Ännu hämmar
intet helsomedel verkningarne af dem; likt 
förderfbringande gåtor träda de menniskan fiendtligt till
mötes, äfven de å sin sida bekräftande satsen,
att tropikernas klara ljus betingar de starkaste
skuggor och att mer än en drake bevakar Hesperidernas
trädgård.

Skogsbild från Java.



Tidemands "Bondeliv i Norge".

Den friska, folkliga föryngring, som Norge, sedan det
under århundraden så väl i politiskt som andligt
afseende varit under danskt herradöme, på så kort
tid undergått, är ett af våra dagars egendomligaste
skådespel. Såsom denna föryngrings främste män äro
utan gensägelse att anse skriftställarne Wergeland och
Björnstjerne-Björnson samt målarne Gude och Tidemand;
ej minst den sistnämde
har   öppnat   de   djupa   ådrorna   af   det
malmhaltiga   norska folklynnet.

Tidemand, född i Mandal 1815 och ännu lefvande samt i
verksamhet, väckte först större uppmärksamhet genom en
serie taflor, föreställande scener ur norska bondens
lif. Dessa taflor, till antalet tio, beställdes af
konung Oscar I och utfördes under Tidemands vistelse
i Düsseldorf 1850. 
Konstnären har kallat denna serie för »Bondeliv i
Norge», och han har i den samma framställt den
norska landtmannens lefnadsförhållanden under olika
åldrar. På den första bilden förer han åskådaren
till »sætern» (fäboden), der vallgossen, lutad mot
en klippa, blåser i luren, medan en liten flicka vid
hans sida sitter och stickar. De äro bestämda att
vandra lifvets bana tillsamman, ty de återvända
redan på nästa bild, der ynglingen hemma i stugan
friar till ungmön; den tredje bilden visar huru
frieriet aflupit, i det den framställer brudtåget,
i samma stund det vid kyrkoporten mottages af den
bugande »kjögemesteren». I den fjerde bilden ser
man paret välsignadt med ett barn; fadern leker
med barnet, som modern håller på sitt knä. Den
följande bilden utgör en bjert motsats till de
föregående: här har sorgen smugit sig in i familjen
och föräldrarne vaka vid lampans matta sken vid deras
förstföddes sjuksäng. Den sjette bilden framställer
den moderliga undervisningen: en liten flicka uppläser
sin katekeslexa, under det
en annan med ännu ovana händer söker lösa
strumpstickandets mysterier. På den sjunde lär fadern
gossen att binda fisknät, Den åttonde framställer
anblicken af en nattlig fiskfångst på fjärden. Hustrun
och dottern ro, fadern och sönerna hålla
blossen och föra ljustret. På näst den sista bilden
tager den yngste sonen farväl, för att draga ut i
vida verlden och söka sin lycka. Slutscenen bilda
ändtligen de gamla, nu grånade föräldrarne, som
sitta stilla och ensamma i sin hydda; de hafva lefvat
sitt lif, kretsloppet är slutadt. En gång sutto de
på fjället ensamma barn, nu sitta de gamla ensamma
i dalen. Skotten hafva blifvit trän, burit blommor
och frukter; de ha nu förtorkat, deras tid är förbi.

Bröllopståg i Norge.
(Efter en tafla af Tidemand.)

Sådant är innehållet af denna berömda cykel konstverk,
hvaraf vi här, i trägravyr, meddela en bild:
brudtågets ankomst till kyrkan.

 "Så vandrer parret i Herlighed,
 Mens Bösser lysteligt knalde,
 Og Felen hvirvler for hvert et Fjed
 Og Kirkeklokkerne kalde.
 Alt op mod de hellige Trin de gåe,
 Dybt Kjögemesteren bukker --
 Drag ind, Trofaste! for Gud at ståe! -- 
 Alt Kirkens Dör sig oplukker."

»Bondeliv i Norge» pryder det kungliga
lustslottet Oscars Hal vid Kristiania.

S-m.



Förr i verlden.

Det var en tid, dess minne ännu breder 
Ett ljuslett skimmer öfver sagans dar, 
Då änn' ej fracken gjorde mannen heder 
Och björnens tummelplats blott skogen var. 
Då svängde man sig ej på borgad klack 
Och ej af lindan gjordes benen skefva, 
Ur Lethes böljor sorgen bort man drack 
Och hvarje Adam klappa fick en Eva.

Ack glada tid, då ingen diktad sorg
Poetens kinder gjort gudsnådligt bleka!
Ej änn' man uppå verldens marknadstorg
För brödets skull hvar inbilsk narr fick smeka.
Då åt man vid vår Herres »table-d'hote», --
Ack, utan bråk med pengar och  poletter! --
Och sexade gudomligt mellanåt,
Ty mat det gällde nu och ej assietter.


Bak' hvarje buske hyresfritt man fick 
Sitt hufvud luta, när vår sol var liden. 
Ej långa böner, men en tacksam blick 
Till himlen höjdes från en tufvas iden. 
Till sömns man vyssjades af elfvor små, 
Som dansen trådde uti stilla dalar, 
Och drömmen diktade därofvanpå 
Små »rendez-vous'er» under gröna alar.

Men solen snart ur östervågor går, 
Och gråtögd elfvan flyktade från ängen, 
Då tog man sig af spenvarm mjölk en tår, 
Ty kaffe fick man då ej änn' på sängen.
Man gjorde lustigt se'n sin toalett, 
Tog blott en dusch i någon djupklar källa, 
Och ibland damerna för riktig sprätt 
Man kunde se'n förutan byxor gälla.

Så svann den gamla tiden stilla hän,
Aflägsnad långt från våra dagars äflan.
Vår nya tid änn' satt vid gudars knän
Med allt sitt skryt, med all sin lumpna täflan.
Dock, huru sekler komma, sekler gå
Och bildningen sin byggnad klippfast grundar,
Till slut den gamla harmonin vi nå:
Den tid, som farit, är den tid, som stundar.

St-r.



Tosterup.

 Den tröskel, som en ädel man beträdt, 
 Är helgad vorden, och i sekler än 
 Hans ord, hans verk i barnens minne lefva: 
 Ur "Tasso", öfvers. af Oscar Fredrik.

Dessa Leonoras ord i Göthes Tasso innebära i sig ett
svar på den frågan, hvarföre vi så gerna vallfärda
till, så gerna dröja vid vissa platser, äfven
då dessa framför andra äga litet eller intet,
som tilltalar det yttre sinnet. Det är nämligen
de vid dem fästade minnen af fosterlandets, af
mensklighetens framstående personligheter, som
förläna dem denna tilldragningskraft. »Den tröskel,
som en ädel man beträdt, är helgad vorden.» Med
vördnad träda vi in öfver den. Stå ock gemaken tomma,
träda dock vid minnets hand fram för det inre ögat
de höga gestalterna af dem, som här för århundraden
tillbaka lefde och stredo hvardaglighetens strider,
liksom hvarje annan dödlig, men tänkte höga tankar,
närde höga känslor så, som det blifvit endast få
af oss förunnadt -- tankar och känslor, som lyst och
värmt efterföljande generationer och för alla tider
skola utöfva ett förädlande inflytande.

Bland de många ställen i vårt land, hvilkas
namn framkalla minnet af för vår kulturhistoria
betydelsefulla personer, intager obestridligen
det uråldriga Tosterup i Skåne ett framstående
rum. Beläget på en hög kulle, omkring en och
en fjerdedels mil nordost om Ystad, erbjuder
det från sin öfra våning en vidsträckt utsigt. I
sydvest synas Ystads hus och tornspiror, och i söder
utbreder sig för ögat, så långt blicken når, den blå
Östersjön. Visserligen har icke naturen sjelfmant
omgifvit detta herresäte med en skönhet, som hon i
rikt mått slösat på många af dess likar, men hon
har dock villigt ställt sig till den förskönande
menniskohandens tjenst. Den närmaste omgifningen
består nämligen af enformiga slätter; men lummiga
parker och planterade lundar hafva kring den gamla
borgen kastat ett behagligt draperi af rik grönska,
och öfver trädens kronor reser sig slottets höga torn,
blickande ned öfver den omgifvande nejden och synligt
långt ut på hafvet, hvarföre det ock fordom haft en
lykta till märke för sjöfarande.

När Tosterup först grundlades, är numera ej bekant,
men man känner att samtidigt dermed en by med samma
namn lades öde. Vid Glimminge kyrkogård finnes
en runsten, rest öfver en »tapper bonde, Toste hin
Skarpe». Må hända har efter honom byn och sedan gården
fått sitt namn.

En sägen förmäler att, innan Tosterup ännu var
grundadt, skulle på det nuvarande Muncka-Tågarps
ägor hafva legat en väldig borg, kallad Wallen, som
tillhörde slägten Grim och i medlet af 1200-talet
innehades af en riddare benämd Isegrim (troligen
en sammandragning af Jens Grim). Denne, som var
en mäkta grym och öfverdådig herre, underhöll på
sin borg en mängd krigare, alla lika vilda som han
sjelf, och berättas deras antal ha varit så stort,
att, när han uppställde dem fyra man högt, kolonnen
räckte från Wallen ända till Ystads park, så att
då de första voro vid parken, ryckte de sista ut ur
slottet. Denna röfvareflock var länge
en skräck för den omgifvande nejden och utöfvade
på sina ströftåg allehanda våldsamheter och
grymheter. Efter ett dylikt ströftåg blef Isegrim
bannlyst af presten i Löderup. Uppretad häröfver
utsände han folk, som dödade presten i sjelfva kyrkan,
dit han tagit sin tillflykt, och kan man ännu i
dag å den urgamla ekdörren till Löderups kyrka se
märken efter djupa yxhugg. Till slut fick dock Isegrim
plikta för sina dåd. Drottning Margaretha Spränghäst,
sorn regerade under Erik Glippings minderårighet,
lät nämligen, då Isegrim i sitt öfvermod vägrade
att lyda hennes befallningar, intaga och i grund
förstöra Wallslottet, hvarvid Isegrim och hela hans
röfvarefölje omkommo.

Att denna sägen ej saknar historisk grund, vill
synas deraf, att, enligt gamla handlingar, slägten
Grim varit bosatt i trakten och att medlemmar af den
samma på 1400-talet skrifvit sig till Tosterup.

I äldsta tider skall detta herresäte hafva tillhört
en förnäm och mäktig slägt vid namn Mule, hvilken
omnämnes redan från Harald Hildetands tid, då bland
dennes sändebud till kejsar Carl, 794, befann sig en
Tord Mule. Men den förste med detta namn, om hvilken
man tror sig med visshet veta, att han varit ägare
till Tosterup, är Axel Eskilson Mule, som lefde
omkring 1334. Med dennes dotter gifte sig Torkel
Brahe, som 1381 deltog i Skenninge fördrag mellan
konung Albrekt och skånska adeln, och öfvergick på
så sätt egendomen till Brahe-slägten. Herr Torkel
berättas hafva varit en af Waldemar den fjerdes
förnämsta ministrar, men nödgats rymma landet för det
han dödat en förnäm man vid namn Ove. Tilldragelsen
beskrifves i en folkvisa om »huruledes Herr Ove bliver
slagen af Herr Torkild ved Ystad i Skaane». Det heter
i denna, att, då Torkel förebrådde honom att hafva
mördat hans morbror och ej gifvit bot för mordet,

 "Herr Ove stöder op Muld med foed, 
 Der haver Du Bod for Morbroder god."

Torkel drog då sitt svärd, fällde Ove med ett hugg
till jorden, och red så upp till Tosterups gård.

Då han, som nyss nämdes, för detta sitt dåd måste
lemna landet, indrogos hans egendomar till kronan. Men
redan sonen Peder Brahe, hvars grafsten med dödsåret
1390 man funnit i Herrevadsklosters fordna
kyrka, lärer dock återfått Tosterup, på grund deraf,
att det var hans möderne.

I medlet af 1400-talet skref sig äfven en Jens Grim
»riddare till Tosterup». Må hända var denne en ättling
af sagans Isegrim, och skulle i så fall Grim-,
Mule- och Brahe-slägterna, allt ifrån Tosterups
grundläggning, hafva varit i besittning af denna
egendom. Vid slutet af samma århundrade var Peder
Brahes sonson, danska riksrådet och riddaren Tyge
Brahe ägare till Tosterup och fick genom giftermål med
Magdalene Krogenos äfven Knutstorp. Deras bröllop,
som stod på Bollerup år 1500, blef beryktadt för dess
prakt och öfverflöd. Kostnaderna lära motsvarat värdet
af ett helt herresäte.


Genom sin son Otto blef denne Tyge Brahe farfader till
den ryktbare Tycho Brahe, hvilken föddes på Knutstorp
den 14 December 1546, men blef af sin barnlöse
farbroder, Jörgen, uppfostrad på Tosterup ifrån sitt
sjunde år. På så sätt kom denne märkvärdige mans namn
att knyta sig till Tosterups. Ehuru af fadern bestämd
för krigaryrket, emedan på den tiden vetenskaperna
ansågos illa anstå en adelsman, bereddes honom dock af
farbrodern, som ej ville undertrycka hans brinnande
håg för studier, tillfälle, att vid universiteterna
i Köpenhamn och Leipzig egna sig åt den vetenskap,
i hvilken han sednare skulle förvärfva sig en så stor
ryktbarhet, nämligen astronomien. Slägtens ovilja mot
honom för hans vetenskapliga sysselsättningar ökades
ännu mera genom hans giftermål med en bonddotter från
Knutstorp. »Han glömde», skrifver en hans biograf,
»sin visdom och börd, som bort afhålla honom från
slikt ett giftermål, emedan äran alltid bör gå före
kärleken.» Dock ville man ursäkta honom dermed,
att det må hända »fallit sig svårt för en filosof
med metallnäsa (han hade nämligen i en duell mistat
sin näsa och ersatt den med en konstgjord af metall)
att få sig en förnäm jungfru», och att han må hända
tänkt som så, »att ingenting mera liknar en jungfru
af aller äldsta härkomst än en ärbar bondpiga, om
man undantager de knipske manérer».

Efter att af konung Fredrik den andre på lifstid
ha erhållit ön Hven, byggde han på denna, ur Sundet
uppstigande ö-platå, sitt ryktbara Uranienborg samt
observatoriet Stelleborg, der han gaf undervisning åt
ynglingar, som biträdde honom vid observationerna. Hit
kommo på besök furstliga personer och lärda män från
främmande länder, och här tillbragte den frejdade
vetenskapsmannen några år af ära och lycka. Hans
lefnadssol stod nu i sin middagshöjd. Men snart
skulle hon skymmas af moln. För en obetydlighet råkade
han i ogunst vid hofvet, och låga intriger tvingade
honom att för alltid säga farväl åt sitt furstligt
praktfulla Uranienborg och det land, öfver hvilket
han genom sitt snille spridt en så stor glans. Sin
lefnadsafton gick han till mötes på främmande jord,
fjerran från den borg, der hans barndom förrunnit,
fjerran från den så älskade plats, som bevittnat
hans mannaålders vetenskapliga idrotter. I tjenst
hos kejsar Rudolf af Österrike dog han den 24 Oktober
1601 i Prag, der han begrofs med stor prakt.

Vi förbigå de åtskilliga ättlingar af Brahe-slägten,
som efter Tycho Brahe innehade Tosterup, tills
det öfvergått till riksrådet Otto Thott, och genom
giftermål med dennes dotter Jytta till Jörgen Krabbe.

I förening med detta namn möter oss ett dystert
minne ur Tosterups historia. Jörgen Krabbe, utmärkt
genom börd och förmögenhet, genom kunskaper och
en vidsträckt, under utländska resor förvärfvad
verldserfarenhet, var Fredrik III:s sekreterare då
freden i Köpenhamn slöts och Skåne blef en svensk
provins. Som han der hade stora egendomar beslöt
han att stanna qvar som svensk undersåte. Det var
helt naturligt, att under denna tid, då striden om
en varaktig besittning af den Danmark frånryckta
provinsen ej ännu var fullt utkämpad, Krabbe
skulle i likhet med andra adelsmän betraktas med
misstroende af svenska regeringen. En ökad näring
fick detta misstroende deri, att Krabbe, under 1676
års krig, vid ett tvunget besök i danska lägret,
af danske konungen behandlades som en gammal vän,
samt att han efter dennes eröfring af Landskrona
slott och vid intåget i Landskrona ständigt befann
sig i konungens omgifning. Sedan det med omvexlande
framgång förda kriget genom slaget vid Lund vändt
sig till svenskarnes fördel, nedsattes alltså en
kommission, för att granska Krabbes förhållande till
danskarne under kriget. Krabbe förklarades förlustig
lif och gods och arkebuserades på Malmö stortorg den
13 Januari 1678.

Att Krabbe gjort sig skyldig till något förräderi, har
ej blifvit bevisadt, men nog antydde det tvetydiga
i hans hållning, att han ville afvakta krigets
utgång och derefter bestämma sitt handlingssätt. Med
tillgifvenhet var han fästad vid danska hofvet, der
han tillbragt sin ungdomstid, och en viss svaghet i
karakteren hindrade honom från att underordna
sina sympatier under pligtkänslan. Under sådana
förhållanden var hans öde afgjordt. Den mäktigaste
mannen inom skånska ridderskapet måste straffas,
på det att blotta tanken på en underhandling med
fienden skulle blifva ansedd som förräderi. Alla
medlingsförsök strandade, och det politiska mordet
gick i fullbordan.

Obeskriflig var den sorg, som grep den öfverlefvande
enkan, hvilken för hela sitt återstående lif
anlade sorgdrägt efter den så högt älskade maken. På
Högestad, dit hon sedan flyttade, bebodde hon ständigt
ett svartklädt rum och lät igenmura alla fönster,
som vette åt det fordna hemmet för hennes lefnads
lycka. Väl återfick hon genom kunglig nåd de af mannen
förbrutna egendomarne, men dessa använde hon nästan
uteslutande på processer för att upprätta sin makes
ära och bevisa hans oskuld och enligt i arkivet vid
Tosterup befintliga handlingar förlorade hon denna
egendom genom utmätning 1688.

Stoftet af den olycklige Jörgen Krabbe förvaras i en
praktfull kista i Tosterups grafkor, och hans sörjande
enka har på grafplåten låtit inrista följande ord:
»Han fremdrog sit berömmelige oc i alles ihugkommelse
högpriiselige lif och lefnet 45 aar. Endede den
uti sjelenes rene och rolige samvittighet med et
uforsagdt oc ret christen tolmodigt hierte udi Malmö
den 13 Januari 1678. Gud ærefuld giöre hans Siel
med alle utvalde på Domens dag.»

Vid nyssnämda tillfälle inköptes Tosterup af Jytta
Krabbes svåger, ståthållaren i Norge, Just Justson
Hög, men försåldes af denne samma år till Rutger von
Ascheberg.

De lysande bragder, som äro förenade med detta namn,
äro för hvarje fosterlandsvän väl bekanta och fylla
många blad i vår krigshistoria från trettioårakrigets,
Carl X:s och Carl XI:s dagar. Men det var ej endast
på slagfälten, som Ascheberg förvärfvade sig ett
lysande namn; fredliga idrotter hafva gjort det lika
oförgätligt som vapenbragderna. Han var den förste
generalguvernören öfver Skåne, Halland och Blekinge,
och Cronholm i sin »Skånes politiska historia»
yttrar om denna hans verksamhet, att »den var
lika omfattande som den till sina verkningar var
välgörande. Han skänkte de södra landskaperna en
svensk karakter och efterlemnade ett vördadt namn,
på hvilket inga skuggor hvila, och vid hvilket inga
mer eller mindre grundade beskyllningar fästa sig.»

Rutger von Ascheberg dog 1693 och hvilar i Kristinæ
kyrka i Göteborg, i det praktfulla grafkor, han
sjelf under lifstiden der lät inreda åt sig och sina
efterkommande.

Bland de ägare till Tosterup, som i väsendtlig grad
bidragit till dess förskönande och utvidgande genom
nybyggnader, bör ej lemnas onämd öfverste Rutger
Barnekow, om hvars verksamhet i detta hänseende så
många vittnesbörd förefinnas på platsen. Af honom
är det tre våningar höga trapptornet uppfördt, i
hvars murar han låtit insätta en mängd stentaflor
med tänkespråk författade af professor Colling
i Lund. Bland dessa möter den inträdande som en
vänlig välkomsthelsning: »Den, som är fosterlandets
vän, är husets vän, alltid välkommen!» och som ett
memento från de många ädla, genom snille och dygder
utmärkta personligheter, som beträdt denna tröskel,
de tänkvärda orden: »På dygdens väg är ingen afväg;
till den sanna äran ingen lönntrappa.»

Öfverste Barnekow dog 1772 och ligger tillika med
sin maka begrafven i Tosterups kyrka.

Ett tiotal år sednare blef generallöjtnanten grefve
Johan Sparre genom köp ägare till Tosterup. Hans
dotter Sofia Sparre blef gift med den snillrike
estetikern, anföraren i sjöslaget vid Svensksund den
24 Augusti 1789, generalamiralen grefve Carl August
Ehrensvärd. Af sin fader Aug. Ehrensvärd, Sveaborgs
uppbyggare, hvilken äfven förstod att mästerligt
gravera och måla i olja, ärfde han sina utmärkta såväl
militäriska som konstnärliga anlag. Det märkligaste
bland de många minnen af denne genialiske man, hvilka
förvaras på Tosterup, torde vara hans teckningar till
svenska historien, af Adlerbeth kallade »snillets
lek i svenska historien». Ehrensvärd älskade att
öfversatta sina tankar i bild, hvarföre
vanligen inom de sällskapskretsar, der han förekom,
papper och penna voro framlagda. Vid ett af hans
besök hos svärfadern på Tosterup, upplästes om
aftnarne i familjen några utdrag ur på Carlberg
hållna föreläsningar i svenska historien, och det var
derunder som de ifrågavarande teckningarna tillkomma.

Äfven en af »1809 års män», generallöjtnant Isaac
Silfversparre, har varit ägare till Tosterup. Som
bekant, biträdde han Adlercreutz vid Gustaf IV:s
fängslande, och hade efter statskuppens genomförande
åt sig uppdragen den kungliga fångens bevakning. I
G. A. Adlersparres »1809 års revolution och dess män»
skildras Silfversparre som en 
kraftfull, enkel och ädel natur.

Den nuvarande ägaren är landshöfdingen öfver
Göteborgs- och Bohuslän, grefve Carl Albert
Ehrensvärd.

I Tosterups porträttsamling finnas bland andra
märkliga personer Ascheberg och Ehrensvärd. Af Sergell
finnas här några handteckningar. I biblioteket,
som består af 4,000 volymer, förvaras Ehrensvärds
brefvexling med sin grefvinna äfvensom åtskilliga
manuskripter af honom.

Tosterup.
(Teckning af C. S. Hallbeck.)

Den egentliga kärnan i den grupp af äldre och yngre
byggnader, hvaraf detta herresäte består, utgöres af
den åldriga,
af breda och djupa vattengrafvar omgifna
borgen. Ursprungligen bestod denna, i likhet med
andra borgar från den tiden, af en enda byggnad. Af
Tycho Brahe uppfördes på 1500-talet det 7 våningar
höga tornet, som nu lyfter sina tinnar högt öfver de
lummiga trädkronor, under hvilka de öfriga byggnaderna
gömma sig. Sednare tillkommo tvenne flyglar, hvilka
tillsammans med hufvudbyggnaden på trenne sidor
omsluta den åt norr öppna borggården; och ännu sednare
det förutnämda, af Barnekow uppförda trapptornet.

Strax söder om gården ligger den af Jörgen Brahe 1598
byggda kyrkan, enskeppig och med ett lågt torn. I
grafkoret förvaras stoftet af Jörgen Krabbe,
R. Barnekow samt
Carl August Ehrensvärd och hans maka. I kyrkan äro
upphängda tvenne taflor med Tosterups-ägarnes namn
och vapen, hvarjemte der finnas tvenne porträtter af
Luther och Melanchton i kroppsstorlek, hvilka anses
vara originalmålningar af Lucas Cranach.

Såsom vi redan nämt, är den omgifvande nejden en
slättbygd; men den kulle, på hvilken det gamla slottet
reser sig, har af ägare efter ägare blifvit förskönad
genom herrliga planteringar, så att Tosterup numera
är ett af Skånes ej endast minnesrikaste utan äfven
vackraste herresäten.

H. A.  W. Ln.



Ett fosterländskt Bildergalleri.

XXXIII. 

Jöns Jacob Berzelius.

När visar menniskan bättre sin höga börd, än då
hon vid snillets fackelsken med tankens häfstänger
bryter sig väg in i naturens verkstad och der tyder
dess gåtor, det som förut endast syntes såsom genom
ett otydligt glas för mensklighetens blick -- då hon
förmår att underkasta sig och göra sig underdåniga
dessa den yttre naturens krafter, hvilka menniskorna
förut betraktat som väldiga, farliga, dunkla makter,
obetvingliga som ödet? Med fog må vi uppställa
dessa lycklige döde som furstar i mensklighetens
Pantheon. Och bland de främste der inom helsar hela
den bildade verlden svensken

Jöns Jacob Berzelius, som föddes den 20 Augusti 1779,
året efter Linnés död, på landtgården Vesterlösa
i Väfversunda by, Roxlösa socken af Dahls härad
i Östergötlands landskap. Det sköna Omberg stod
som skyddsvakt vid hans vagga; Vettern och Tåkern
höllo sina speglar för den nejd, som möttes af
den piltens första blick, hvilken skulle blifva
»blomsterkonungens» efterträdare i naturvetenskapernas
rike, fastän hans föräldrar blott voro läraren vid
Linköpings gymnasium, Samuel Berzelius, och Elisabeth
Dorothea Sjösten, den förre tillhörande en fattig,
från bönder utgången prestslägt. Redan vid fyra
års ålder förlorade den lille Jacob sin fader, men
fick en ny i kyrkoherden Ekmark, som gifte sig med
modern, hvilken dock snart bortrycktes af döden. Han
fick emellertid fortfarande vistas hos styffadern,
som sjelf, älskande naturvetenskaperna, jemte
informatorer meddelade Jacob och dennes styfbröder
undervisning. Några synnerliga framsteg gjordes likväl
icke, och bekymmer
hystes särskilt öfver den tröge Jacob, hvilken
dock kunde med sina frågor förvåna styffadern, då
denne någon gång riktade gossens uppmärksamhet på
skapelsens under. Det var vid ett sådant tillfälle
Ekmark utropade om barnet: »Jacob, du har anlag att
träda i Linnés fotspår -- eller i Cartouches. Jag
hoppas, att du har Gud för ögonen, så gör du säkert
det förra.» Och det gjorde han.

År 1791 ingick Ekmark för tredje gången äktenskap,
då Jacob med sin syster lemnade styffaderns hus och
flyttade till sin morbroder och förmyndare, löjtnant
Sjösten i Väfversunda, hvilken skickade honom 1793
till Linköpings gymnasium. Här visade han samma
brist på flit som förut, men hans goda hufvud halp
honom likväl framåt. Ferierna tillbragte han till en
början i morbroderns hem, der han dock ej trifdes,
på grund af ovänskap med kusinerna, hvarföre han
beslöt att söka sig kondition och äfven fick sådan
hos en hemmansägare Borre i Norrköpingstrakten, för hvars
tvenne söner
han blef informator. Fyra riksdaler och ett par
ljusblå ullstrumpor var lönen, och till bostad
fick han en kammare, som tillika användes till
potatiskällare. Borre plöjde sjelf sin jord, och
hans söner voro halfvuxna drängar, hvilka hellre
arbetade på åker och äng med sin far, än de sutto
i studerkammaren med sin informator. Denne fick
äfven smak för landtlifvets sysselsättningar och
tjenstgjorde om vintern som vedhuggare, desto hellre
som han endast på det sättet kunde få bränsle till
sitt rum, ty Borre ansåg, att det icke behöfde eldas
upp mer, än nödigt var för att skydda potatisen ifrån
att frysa.

Jöns Jacob Berzelius.

Berzelius hade hittills haft en svag kropp, men här
blef han härdad, så att han kunde, då han efter ett halft
år återsåg kusinerna Sjösten, taga ett nappatag med
dem, som ingaf dem aktning. Under sitt vistande hos
Borre kom han i tillfälle att under en af sina gamla
lärares ledning fullfölja sina älsklingsstudier,
och han beslöt nu att välja den medicinska banan,
i stället för att bli prest. Detta beslut stärktes
efter hans återkomst till Linköpings gymnasium af
läraren Hornstedt, hvars gunstling Berzelius blef. I
sin ifver afskref han nu med egen hand största delen
af Linnés Fauna, ty han hade icke råd att köpa detta
arbete, och i sällskap med en kamrat, Nathell, var
Berzelius nästan dagligen ute på exkursion. På det
fältet var han icke lat. De andre lärarne tyckte dock,
att deras läroämnen väl mycket försummades, och då
Berzelius om sommaren 1796 lemnade gymnasium, gick
det honom på samma sätt som Linné: han fick klena
afgångsbetyg,   hvari   det bland    annat   hette,
att »Berzelius med lyckliga naturgåfvor förenade mindre
goda seder och vore en yngling af tvetydigt hopp». På
hösten samma år blef han inskrifven som student i
Upsala, men egnade sig äfven der föga åt studierna,
med undantag af de moderna språken. Andra året
tillbragte han på kondition hos en ryttmästare
v. Ylen i Östergötland, men återkom till Upsala på
hösten 1798, då en vändning inträdde i hela hans lif:
han började studera kemien.

Afzelius var då professor i kemi vid Upsala
universitet och Ekeberg adjunkt samt laborator. Den
förre föreläste dock för tillfället om mineralogi och
den sednares enskilta lektioner hade Berzelius ännu
icke råd att bevista. Föreläsningarne beledsagades
på den tiden ej med upplysande experimenter och
undervisningen på laboratorium var ej den bästa. Innan
han fick tillgång dit, måste han lära sig utantill en
tysk handbok för apotekare, hvilken utgjorde två band
och blott var ett register öfver ämnen, som tillhöra
medicinen.

Men Berzelius var oförtruten, lärde sig boken och
började laborera med ifver, ehuru han dock snart
fann, att det skulle gå bättre att laborera på egen
hand. Och han hade nu snart den tillfredsställelsen
att kunna för sina kamrater uppvisa vackra prof på
de egenskaper hos syrgasen, hvilka han hemma lyckats
frambringa, under det att de förgäfves arbetat derpå
ett helt år i laboratorium.

Berzelius tog medicofilosofiska examen, men med det
betyg af kemie-professorn, att »han ej förtjente
admitteras, dock ville han för sin del ej förhindra
examen, ifall de öfrige examinatorerna icke hade
något deremot». Följande året, 1799, på sommaren
blef Berzelius, som var på besök hos en slägtinge i
Motala, bekant med lifmedikus Hedin, äfven intendent
öfver Medevi helsobrunn. Denne antog honom till
sin medhjelpare vid Medevi för följande sommar,
hvarefter Berzelius reste till Wadstena, der han fick
anställning som biträde åt en apotekare, hvarunder
han af en italienare lärde sig den för en kemist så
gagneliga konsten att blåsa glas.

Vid Medevi undersökte han, 1800, sammansättningen
af helsokällans vatten och gjorde sedan denna
undersökning till föremål för sin disputation pro
exercitio, hvilken ägde rum samma år. Professorn sade
sig ej kunna lita på analysen och ville icke presidera
för disputationen. Äfven adjunkten lät först efter
många om och men sig beveka. Vårterminen följande
året tog Berzelius farmaceutiska examen, nu med
»laudatur in optima forma», och kallades på sommaren
att undersöka gyttjan i Loka helsovatten. På hösten
tog han licentiatexamen och blef år 1802 anställd i
Stockholm som adjunkt i medicin och farmaci, sedan
han »med konstens medel fört söderns varma källor
till det kalla norden» och utgifvit sitt arbete om
tillverkandet af artificiela mineralvatten.

Inom läkarekallet verkade Berzelius icke mycket som
praktiserande. Hans befattningar på det området
voro: brunnsläkaretjensten vid Vernerska
anstalten för konstgjorda vatten i Stockholm,
hofmedicitjensten på Drottningholm (sommaren 1803)
och en fattigläkareplats i hufvudstaden till hvilken
han utnämdes 1805 -- men stora hafva dock de tjenster
varit, som han gjort läkarekonsten. 1803 fick han
i uppdrag att som tillförordnad professor hålla
föreläsningar i hufvudstaden, dervid han valde
djurkemien till ämne. Dessa föredrag, som sedan
utgåfvos på trycket, blefvo grunden till en rationel
fysiologi. År 1806 började han utgifvandet af den
förträffliga tidskriften »Journal för läkare och
fältskärer». Följande året blef han medicine och
farmacie professor i Stockholm, och nu stiftade han,
i förening med sju andra läkare derstädes, det ännu
bestående »Svenska läkaresällskapet», hvarjemte
han ett par år sednare utnämdes till assessor i
Sundhetskollegium.

År 1800 hade den italienske naturforskaren
Alexander Volta upptäckt den allbekanta galvaniska
stapeln. Forskningarne öfver galvaniska ämnen fingo
härigenom en ny riktning. Alla länders kemister
och fysici skyndade att draga gagn af Voltas
undersökningar, och Berzelius var naturligtvis ej
bland de siste. Han utgaf 1802 en afhandling om
galvanismen, i hvilken han redogjorde dels för gamla
försök och dels för nya, dem han anställt sjelf eller
i förening med ett för sådant ändamål i Stockholm
bildadt sällskap, deri han var själen. Vigtigast
voro hans undersökningar om den galvaniska stapelns
kemiska verkningar: de blefvo rikligt fruktbärande
för vetenskapen, i det de voro grundvalen till hans
af inga nyare iakttagelser vederlagda elektro-kemiska
teori, som lärer, att »kemiska frändskaper förorsakas
af elektriska verksamheter och hvarje kemisk
föreningsprocess består i en neutralisering af
motsatta elektriciteter hos de kroppar som förenas».

Det är likväl icke nog att känna hvad som verkar i
företeelserna, man måste ock känna huru eller efter
hvilken lag de försiggå. Denna lag -- de bestämda
proportionernas lag -- utvecklade Berzelius på ett
herrligt sätt. Men han nöjde sig icke härmed, utan
ville äfven utspana orsaken till denna lagbundenhet;
sålunda uppkom den s. k. atom-teorien, hvilken i
hög grad bidragit till kemiens utveckling och genom
hvilken han klart bevisade, att kropparne endast i
oföränderligt gifna vigtsproportioner förena sig till
bildande af nya kroppar. Genom denna upptäckt kunna
vi, säger Elias Fries, »förnimma ett ledande förstånd
äfven i de stelnade massorna».

Samma lagar, som Berzelius utfunnit för den
oorganiska naturen, fann han herrska äfven inom den
organiska. Vetenskapsmännen hade förgäfves sökt att
efter en bestämd princip förklara och systematiskt
ordna de otaliga och likväl af så få enkla ämnen
byggda organiska kropparne. Men Berzelius fann
denna princip, bragte den organiska kemien i full
öfverensstämmelse med den oorganiska och återförde
dymedelst den till utseendet regellösa massan till
ett jemförelsevis ringa antal grundföreningar.

Då Berzelius började sina kemiska arbeten, hyste han
ingen håg för mineralogien. Men den lärde kemisten och
mineralogen Gahn lärde honom att begagna blåsröret,
genom hvilket han gjorde vackra mineralogiska
undersökningar (dem han offentliggjorde år 1820 i sin
ännu oöfverträffade »Afhandling om blåsröret»),
tills han slutligen skapade ett helt nytt, på
rent kemiska grunder fotadt mineralsystem. Han
mötte i början mycket motstånd och till och med
förlöjligades, men sanningen tog slutligen ut sin
rätt, och vetenskapssamhället i London skickade honom
sin medalj för detta system.

Det första införandet af bestämda kemiska tecken
för vissa ämnen går tillbaka till en tidrymd, om
hvilken vetenskapens historia icke har lemnat oss
några säkra uppgifter. De ämnen, åt hvilka man först
gaf dylika tecken, synas hafva varit metallerna. Det
låg ganska nära till hands att benämna och beteckna de
redan från forntiden kända metallerna guld, silfver,
qvicksilfver, koppar, jern, tenn och bly på samma sätt
som de sju då bekanta planeterna. Man är alldeles
okunnig om, när och af hvilket folks kemister detta
bruk först infördes. På metallerna följde, uttryckta
med tecken, de fyra aristoteliska elementerna;
sednare gjordes åtskilliga försök i den riktningen,
men intet vann allmän genklang, förrän Berzelius 1814
framkom med sitt lika enkla som snillrika teckenspråk,
hvilket blifvit enrådande i vetenskapen och skall,
yttrar en kemist, i alla tider förblifva det alfabet,
med hvilket forskaren uttrycker de mest olikartade
kroppars sammansättning.

Berzelius var dessutom en mästare i att uppfinna
kemiska apparater och lyckliga handgrepp till
utförande af sina experimenter. Men vi vilja nu
återgå till redogörelsen för den store lärdes yttre
lefnadsförhållanden.

År 1810 förordnades han att jemte lifmedikus af
Pontin resa ned till Qvidinge prestgård i Skåne för
att deltaga i obduktionen af den så hastigt aflidne
kronprinsen Carl August, ehuru förrättningen som
bekant redan utförts, innan han kom dit. Kallad
till ledamot af Vetenskapsakademien år 1808, blef
han dess præses 1810 och ifrån 1818 dess ständige
sekreterare, »nu», enligt egen utsago, »en af de
lyckligaste bland dödlige, ty han fick uteslutande
egna sig åt den vetenskap, som utgjorde hans lefnads
sällhet». Samma år utnämdes han till professor vid
Carolinska Institutet i Stockholm och adlades vid
Carl Johans kröning, i sin egenskap af riksdagsman
sedan stundom bevistande riksdagsförhandlingarne, för
hvilka han dock hyste föga intresse, ehuru han ifrigt,
fastän förgäfves, kämpade för upprättandet af en
medicinsk fakultet i hufvudstaden samt, i sin egenskap
af ledamot af uppfostringskomitén, för upphjelpande
af naturvetenskapernas studium vid våra universitet.

Berzelius var aldrig motvillig, då man begärde
hans deltagande för vare sig industriela företag
eller vetenskapliga forskningar. Knappast någon
dag förgick, utan att man rådgjorde med honom om de
mest olika tekniska spörjsmål. Ibland inlät han sig
äfven i industriela företag, men lemnade dem snart:
det var blott vetandet i och för sig, som hade för
honom något värde. Också öfverlemnade Jernkontoret
till honom år 1820 en guldmedalj af 50 dukaters vigt
jemte löfte om en pension af 750 rdr årligen, för att
härmed bevisa honom sin tacksamhet för de tjenster,
han gjort denna gren af metallurgien. Samma år började
han såsom vetenskapsakademiens sekreterare utgifvandet
af sina »Årsberättelser om 
framstegen i fysik och kemi», hvilka utgöra ej mindre
än 27 årgångar och regelbundet öfversattes på tyska
af Gmelin, Wöhler m. fl.

Det berättas att, under den tid af året då han
författade årsberättelsen, hvilket vanligen skedde
i Mars månad, hans minne stegrades i en så ovanlig
grad, att hvarje såväl äldre som nyare upptäckt,
hvarje kemiskt faktum m. m. stod klart och tydligt
för honom. Det var, yttrar en biograf, som om sjelfva
behofvet af minne skulle skapat en högre förmåga
att minnas, ty då han ej så mycket behöfde anlita
det samma, hände det honom att han glömde, så att
han t. ex. en gång var fullkomligt omedveten om ett
företräde, som han nyligen haft hos konungen, om det
derunder förda samtalet, om besök som han emottagit,
om böcker som han läst m. m.

Berzelius var nöjd med litet. Största delen af hans
lefnad förflöt i ganska små omständigheter, men han
förstod likväl den svåra konsten att vara rik midt
under torftigheten och att kunna uträtta mycket
med små medel. Hans laboratorium på nedra botten
i Vetenskapsakademiens hus var ock så anspråkslöst,
att besökande utlänningar, vana vid större fordringar,
otåligt begärde att blifva förda till laboratoriet,
fast de redan gått genom det. De kunde ej tänka sig
den verldsberömde kemisten laborera i ett så tarfligt
rum. Men Berzelius sjelf sade: »Den som icke laborerar
utan något laboratorium, han laborerar icke heller,
om han får ett sådant». Andra besökande främlingar
sporde ofta, huru många renskrifvare han hade vid
sitt skrifbord, huru många preparatörer han bestod
sig i sitt laboratorium -- men han var sjelf den
ende renskrifvaren, den ende preparatorn. Hans flit
var också utomordentlig, liksom hans arbetsförmåga;
allt utan fjesk, men ordentligt. Förutom sina nitiskt
skötta tjenster, sina många offentliga och enskilta
uppdrag, sin mängd af utförda analyser och andra
vetenskapliga arbeten, förde han en vidlyftig in- och
utländsk brefvexling, uppgående ända till 400 bref om
året, författade 200 vetenskapliga afhandlingar och en
i flera upplagor utgifven lärobok i kemi, jemte sina
27 band årsberättelser. Han steg upp klockan 6 hvarje
morgon, arbetade vid skrifbordet två till tre timmar,
derefter i laboratorium till klockan 3-4 e. m., då
han intog sin middag, egnade någon stund åt umgänget
och gick derefter å nyo till sitt arbete, hvilket
fortfor till klockan 10 på qvällen, då han brukade
gå till sängs. Med ett så regelbundet lefnadssätt 
kan man hinna med mycket. En sådan arbetare är
ock sin lön värd.

Berzelius, som år 1835, således vid 56 års ålder,
gifte sig med en dotter till statsrådet Poppius,
erhöll vid detta tillfälle friherrediplomet jemte
en smickrande skrifvelse från Carl Johan, hvars son
studerat vetenskaperna för honom som lärare. Kemien
var då en vetenskap på modet. Sveriges monark var
likväl icke den ende, som hedrade honom. »Från
alla delar af vår verldsdel och från hinsidan
om verldshafvet kommo till honom budskap från de
lärdes kretsar, hvilka alla ville räkna honom för
sin.» Han var medlem af ej mindre än 80 akademier
och lärda sällskap. På hans förord tillsattes många
lärostolar och hans resor utomlands voro ett fortsatt
högtidståg. Ett af månens fält fick hans namn, likaså
en ständigt grönskande växt från södra hemisferen. In-
och utländska konstnärer täflade om att föreviga hans
bild. En riktig stjernhimmel prydde hans bröst, fastän
han blott var en hyddans son, af hvilken blifvit en
vetenskapens furste.

Så erfor han hela verldens hyllning, sjelf
omgifven af vördsamma lärjungar, med ett angenämt,
fast barnlöst hem, ännu ung i ålderdomen, då han
slutligen i början af 1847 anfölls af en frossa,
hvilken medtog hans krafter så, att han ej mera
återfick dem. Natten emellan den 1 och 2 December
samma år förlamade ett häftigt slaganfall hans
fötter, och ett ryggmergslidande bröt alldeles hans
lifskraft. Den 7 Augusti 1848 insomnade han stilla
och fridfullt i döden. Svenska nationen sörjde
djupt, och i dess sorg deltog hela den bildade
verlden. För att ära den bortgångnes minne ställde
Vetenskapsakademien ett upprop till svenska folket
att genom nationalsubskription åvägabringa medel
till resande af en stod åt en bland Sveas störste
söner. Fåfängt ljöd ej uppmaningen, ty knappast tio
år efter Berzelii död blickade hans drag i bronsen ut
mot en jublande menniskoskara, och vördnadsbjudande
reser sig hans af Qvarnström modellerade bildstod i
den nu mera lummiga och vackra park i hufvudstaden,
som bär Berzelii namn. Helt visst hafva de fleste
af våra läsare åtminstone en gång sett den manligt
kraftiga stoden, dervid tänkande med skalden:

 "Du lefver och du evigt lefva skall; 
 fast sjelfva formen icke är den samma, 
 kan aldrig slockna snillets gudaflamma."

Axel Krook.



Populära föredrag i naturkunnighet. 

I. Ljudet

Det ligger något underbart gripande uti musiken från ett stort
orgelverk, framlockad af en mästares hand. Än störtar den
ut i väldiga tonmassor, som komma tempelhvalfven att
darra, än upplöser sig detta virrvarr af toner, och
enskilta stämmor träda fram i hänförande melodier. Då
man hör dessa stämmor, vexlande i styrka från
orkanens dån till vindens sus i skogen -- då flauton
tonar ljufligt som en fågelstrupe, då violons djupa,
dämpade silfverklang sammansmälter med trumpetens
smattrande, då den väldiga bordunan hotande mullrar
och dock lånar hållning och fasthet åt det hela --
då är det som bodde en ande i tonerna, en ande,
som kämpar efter form och lif.

Men fråga vi hvad det är för kraft, som så underbart
talar till vår känsla, så låter oss fysikern veta, att
de tjusande tonerna endast äro verkan af svängningar,
som blifvit frambragta genom rent mekaniska
hjelpmedel. Om man håller handen framför öppningen
på den ljudande orgelpipan, skall man märka en
stark luftström, som tränger fram ur det inre. Denna
luftström befinner sig då i starka svängningar, och
i det dessa svängningar genom luften fortplantas till
vårt öra frambringas det musikaliska intrycket.

Luften är nämligen i hög grad elastisk och visar
derföre ock samma företeelser, som vi iakttaga hos
andra elastiska ämnen. Taga vi t. ex. en kautschukboll
i handen och klämma 
den dugtigt, så förlorar bollen sin runda form, men
blott så länge trycket fortfar. Detta kommer sig
deraf, att hvarje tryck eller stöt, som verkar på
kroppen, sträfvar att tränga några smådelar från det
träffade stället till kroppens öfriga delar. Denna
förtätning, som sker mellan gummibollens smådelar,
är emellertid icke den enda rörelse, som försiggår
uti den. Kunde vi blicka in i bollen i samma ögonblick
den återtager sin form, skulle vi märka äfven en annan
rörelse. Hvarje smådel, som påverkas af förtätningen,
sträfvar visserligen att återtaga sitt ursprungliga
läge, men svänger jemväl tillbaka öfver sin förra
plats och så fram och åter, tills han ändtligen kommer
i jemnvigt.

Fig. 1.   Försök med slagverk i lufttomt rum.

Det är denna rörelse, som man benämner vibration
eller vågrörelse. Hvad som gäller om den

elastiska kautschukbollen, gäller äfven om elastiska
kroppar i allmänhet och än mer om luftformiga kroppar
eller gaser, som äro utomordentligt elastiska. Man har
då att föreställa sig en ljudande kropp och den honom
omgifvande luftmassan såsom en stor elastisk kula,
som genom vexlande förtätningar och förtunningar
hålles i svängningar eller vågrörelser. Luften är
således det ämne eller medium, genom hvilket en
kropps vibrationer fortplantas till vårt öra och der
frambringar det intryck, som vi kalla ljud.

Läran   om   luftens   vågrörelse  eller ljudvågorna
grundar sig  på ett antagande, vi måste tillstå
det, men ett antagande som finner sin bekräftelse
uti oräkneliga iakttagelser af likartade kroppars
likartade förhållande och utan hvilket ljudet ännu
skulle  vara   för   oss  en olöst gåta.

Luften är icke det enda medium, som fortplantar
ljudet; det är endast det vanligaste. Äfven andra,
såväl gasformiga som fasta och flytande kroppar kunna
tjena till ledare för det samma. Om man ställer ett
slagur under klockan till en luftpump (fig. 1), så
blir ljudet allt svagare, ju mera luften förtunnas,
och slutligen, då förtunningen uppnått en mycket hög
grad, kan man se hur hammaren slår på klockan utan att
ett enda knäpp höres. Släpper man då, i stället för
luft, en gasart, t. ex. kolsyregas eller vätgas, in i
klockan, så blifva slagen åter hörbara. Detta försök
ådagalägger tydligt, att en oafbruten ledning är
nödvändig, om ljudet skall komma fram till örat. Att
äfven vätskor fortplanta ljud kunna vi märka om vi
dyka under vattenytan och der slå tillsammans tvenne
stenar; badar man i en lugn sjö, så kan man under
vattnet höra sqvalpet af en ångbåt på lika stort,
ja till och med på större afstånd, än om ljudet
fortplantades genom luften. Vi veta att äfven fiskarne
äro försedda med hörselverktyg och det är alldeles
otänkbart att naturen skulle utrustat dessa djur med
verktyg, hvaraf de icke skulle kunna begagna sig. I
fasta kroppar och vätskor är ljudhastigheten vanligen
större än i luften. Så t. ex. är hastigheten i vatten
fyra gånger större än i luften. Genom träd går ljudet
ännu hastigare. Detta kunna vi erfara om vi lägga
örat intill ändan på en lång granstock medan en
annan person står vid den andra ändan och slår med
en käpp på stammen. För hvarje gång käppen faller
höra vi slaget tvenne gånger. Det kommer sig deraf,
att ljudet går mycket hastigare genom trädstammen
än genom luften och sålunda träffar örat på olika
tider. Ljudet fortplantas äfven i jorden. Grufarbetare
höra ofta skott i
andra, flere mil aflägsna grufvor, under det att
öfver jordytan man deraf icke förnimmer det ringaste.

Ljudet fortplantas mycket långsammare än ljuset. Om
vi se en vedhuggare på något afstånd i skogen, höra
vi alltid hugget efter sedan yxan fallit; likaså
se vi elden och röken från en afskjuten kanon en
stund förr än vi hörra smällen. Om en dylik skilnad
kan göra sig märkbar på så korta afstånd, måste den
tydligtvis vara ganska stor. Också har man beräknat
ljudets hastighet till 1,145 fot i sekunden, medan
ljuset tillryggalägger sin väg med en hastighet af
tjuguåtta tusen svenska mil i sekunden.

Om en elastisk kropp träffar en fast vägg, så
återstudsar han i samma riktning, om stöten varit
vinkelrät, eller i en annan bestämd vinkel, om stöten
varit sned. Lagen för denna verkan är att 
återstudsningsvinkeln alltid är lika med anfallsvinkeln mot den
linie som tankes dragen vinkelrätt mot planet från
den träffade punkten. Det förhåller sig på samma sätt
med den vinkelräta eller sneda tryckning, som ett
luftlager genom sina vibrationer utöfvar mot en fast
vägg: ljudvågorna brytas antingen vinkelrätt tillbaka
eller så att anfalls- och återstudsningsvinklarne
blifva lika stora. På denna ljudvågornas återkastning
beror ekot. Eko finnes äfven i det minsta rum, ehuru
vi ej kunna uppfatta det när vi tala, emedan ljudet
så hastigt återkommer
från väggen, att vi ej kunna i förnimmelsen skilja
ekot från det uttalade ordet. Om vi stå i en längre
sal och uttala t. ex. ordet »hollah!» så kunna vi
höra den sista stafvelsen »lah», emedan svarets
första stafvelse »hol» sammanfaller med ropets sista
"lah". Emellan klipp- och tornväggar, som äro på längre
afstånd från hvarandra och der ljudet således har
längre väg att gå, blir ekot fullständigt. Ja, om
föremålen hafva en viss ställning, kan det inträffa,
att icke blott det ursprungliga ljudet, utan äfven
ekot af det samma återkastas. Sålunda skall vid Villa
Simonetta   nära   Milano  finnas ett eko som
fullständigt återgifver femtio hastigt efter
hvarandra uttalade stafvelser.

Fig. 3.   Ljudreflexion mellan paraboliska speglar.

Fig. 4.   Språkhvalf.

På grund af denna ljudvågornas reflexion har man
uppfunnit åtgärder att förstärka ljudet genom
reflexion eller samla det i vissa punkter. Detta
åskådliggöres lättast med de paraboliska
ljudspeglarne. Man ställer midt emot hvarandra
två metallspeglar af parabolisk form, det vill säga
bildade derigenom att jag tänker mig en viss kroklinie
kretsande kring sin axel (fig. 2). En sålunda bugtad
spegel har ett stycke från den inböjda ytan en
brännpunkt F med den egenskapen,

att alla linier,  som jemnlöpande   med  axeln
träffa spegeln,    reflekteras     till en punkt F,
och tvärtom. Jag   ställer   då två paraboliska
speglar  lika högt emot hvarandra  och hänger   uti
den  enas brännpunkt ett ur (fig. 3).  Dess tick-tack
reflekteras    nu först   af den närmaste spegeln till
den andra och samlas uti dess brännpunkt --  hvarom
vi öfvertyga oss  genom att uti spegelns brännpunkt
införa ett hörrör, då vi höra uret picka lika tydligt
som om vi hölle det intill örat.Hörröret 
grundar sig jemväl på ljudets reflexion.
De ljudvågor, som träffa dess utåt vända, vidare del,
reflekteras inåt röret så att de samlas uti örat och
der erhålla mer styrka.

Fig. 2.   Parabel.

Den figur, som kallas ellips, har två brännpunkter,
och de linier, som utgå från den ena samt träffa
ellipsen, skola reflekteras uti den andra. Det var
en dylik ellipsoidisk form man fordom gaf åt de så
kallade språkhvalfven (fig. 4). Hvalfvets form
var sådan, att alla ljud, som utgå från brännpunkten
och träffa hvalfvet, återkastas till den andra
brännpunkten och tvärtom. Står nu en person i hvardera
af ellips-hvalfvets brännpunkter, så kunna de samtala
mycket lågt utan att kunna höras i mellanliggande
punkter. Det är bekant om S:t Paulskyrkans kupol i
London, att man hör en låg hviskning, ja pickandet
af ett fickur från den ena sidan af galleriet till den
andra, och i Glocester-dômen kunna två personer hviska
med hvarandra på ett afstånd af hundrafemtio alnar.

Menniskoörat är en sinnrik sammansättning af ljudhvalf
och ljudspeglar, hvarigenom ljudet samlas och ledes
till trumhinnan samt försätter denna i vibration;
denna fortplantas dels genom luften i örontrumman,
dels genom en rad af små ben och hinnor till den
så kallade labyrinten, som är fylld med en vätska,
uti hvilken hörselnerven förgrenar sig.

Vi känna af erfarenhet, hvilka stora olikheter,
som äga rum hvad ljudet beträffar; hvilken skilnad
man förnimmer mellan t. ex. klangen af en stämgaffel
och dånet af ett kanonskott. Olikheterna bero af den
ljudande kroppens vibrationer. Äro de uthållande
och liktidiga, så uppkommer en ton, i annat fall blir
ljudet en knall eller ett oredigt buller.
Vi vilja i det följande endast 
omnämna det förra slaget af ljud, nämligen tonerna.

Stryker man en spänd sträng med en hartsad stråke,
så verkar gnidningen, att strängen drages ur sitt
jemnvigtsläge, men till följe af sin elasticitet
svänger den ögonblickligen tillbaka, och icke blott
till sitt förra läge, utan fram och
åter. Hvar och en af dessa svängningar gifver upphof
till en ljudvåg och hvarje sådan ljudvåg åstadkommer
en kort ljudkänsla i vårt öra; men då vågorna
följa mycket hastigt och regelbundet på hvarandra,
sammanfalla de i vår uppfattning och bilda en enda
långt utdragen ton. Vi kunna se dessa svängningar
hos en grof och lång sträng och vi känna dem om vi
lätt beröra den ljudande strängen med läpparne.

Men   alla punkter af strängen svänga icke.    Detta
vilja vi visa genom ett enkelt experiment (fig. 5).

Fig. 5.   Svängningsknutar.

Vi sätta på den hvilande strängen ett antal
papperslappar, vikta i form af ryttare. Derpå
indela vi strängen i tre lika stora delar, lägga
ett finger temmeligen hårdt på strängen vid en
af delningspunkterna och stryka sedan ett tag med
stråken. Illustrationen visar oss tydligen hurudan
följden blir. Så när som den vid andra delningspunkten
sittande ryttaren hafva alla papperslapparne
blifvit afkastade och häraf kunna vi förstå,
att hela strängen befunnit sig i svängning utom i
delningspunkterna. Hade vi delat strängen i fem delar,
skulle alla fem delarne af strängen kommit i vibration
hvar och en för sig, så att de dem emellan liggande
delningspunkterna förblifvit orörliga och bildat så
kallade svängningsknutar.

Hos ljudande skifvor uppträder samma fenomen något
annorlunda, emedan skifvan svänger i två riktningar,
under det strängen svänger blott i en. Fysikern
Chladni gjorde år 1787 ett mycket vackert
experiment. Det gick ut på att göra de hvilande
partierna i en svängande skifva synliga, och detta
ernådde Chladni derigenom att han beströdde skifvan
med fin, torr sand och derpå strök kanten af skifvan
med en fiolstråke, hvarigenom skifvan försattes i
ljudande tillstånd. Följden var att alla de svängande
partierna befriade sig från den lätta sanden, som i
stället hopade sig på de ställen som voro i hvila och
bildade regelbundna linier (fig. 6). På detta sätt
upptäcktes klangfigurerna, som visa olika utseende
allt efter tonens beskaffenhet och efter skifvornas
form (fig. 7).

Fig. 6.   Försök med en ljudskifva.

Emedan toner af samma höjd alltid uppkomma genom lika
vibrationshastighet hos de ljudande kropparne, så har
man kunnat med ett särskilt instrument uppmäta det
mot hvarje tonhöjd svarande antalet svängningar och
för hvarje ton på den musikaliska notskalan angifvit
ett visst svängningstal. Man har
derigenom kunnat ådagalägga att svängningstalet måste
vara minst 14 à 16, för att örat deraf skall erfara
intrycket af en ton, äfvensom att tonen ej längre
kan uppfattas om svängningstalet öfverskrider 48 till
50 tusen. De inom musiken använda tonerna uppnå dock
ingendera af dessa gränser. Svängningstalet för den
gröfsta ton, som frambringas af orgelns

borduna, är 33, den högsta musikaliska tonens är
8,448. Alla mellan dessa gränser liggande toner delas
i 8 särskilta grupper eller så kallade oktaver. Hvar
ocli en af dessa oktaver omfattar ett visst antal
toner, som stå i ett bestämdt förhållande till
hvarandra.

Fig. 7. Klangfigurer.

Men vårt öra skulle förnimma föga af de toner,
som bildas af strängarnes svängningar, om de ej
ägde en hemlighetsfull makt att tvinga äfven andra
omgifvande föremål att deltaga i svängningen. Den
anslagna stämgaffeln, hvars ton i blotta luften
ljuder matt och karaktärslös, gifver denna ton
mycket klarare och bestämdare om man ställer
den på resonansbottnen af ett piano eller emot
fönsterrutan. Alla våra stränginstrumenter skulle
låta mycket fattiga och tomma, derest man icke gåfve
dem en resonansbotten. Strängarnes vibration 
öfverflyttar sig nämligen på de tunna träskifvor hvaraf
resonansbottnen   består.     Denna   återgifver   då
samma ton, som den svängande strängen, endast
mångfaldiga gånger mer kraftig och fyllig,
emedan den företer en långt större svängande yta. 

Blåsinstrumenterna   hafva,   som   bekant,
ingen resonansbotten.    Här är det genom i pipor
svängande luftpelare, som tonen frambringas, och
något behof af resonans är ej af nöden. 

Sjelfva tonbildningen   är   dock   blott en af de faktorer,
genom   hvilka   musiken   utöfvar   sin   makt
öfver   menniskan. Den   andra   ännu väsendtligare är
den   till en  del i de enskilta    instrumenternas
material grundade egendomligheten     i    deras
klangverkan,      hvilken musikern   sammanfattar
under        benämningen klangfärg.   I dessa båda
momenter ligga de egentliga stöden för musikens välde
öfver menniskans sinne -- det är de medel, hvarigenom
den snillrike musikern   vet   att  tala lika väl till
det af fröjd sprittande  hjertat, som han i vemodets
tårar löser den gnagande sorgen.

An.



Förnöjsamhet.

Hvi äflas efter gods och guld? --
Fick jag ej nog ändå, 
Som helsa fått af himlen huld, 
Ett sinne gladt också? 
Med dessa gåfvor nöjd och säll 
Min sång jag sjunger morgon, qväll.

Hvad skatter hopade jag fann 
Hos mången, öfvernog! 
Men lifvets fröjd ej kände han, 
Bort långsamt timmen drog:
Den mycket har, mer söker ut, 
Och trånaden ta'r aldrig slut.

Vår jord, det sägs, är »jemrens dal»; -- 
Mig syn's hon dock så skön: 
För en och hvar fins fröjders tal,
För mödan någon lön, 
Hvar liten mask i nyfödd vår,
Hvar fågel gläds, som han förmår.

Att glädja oss, se skog, se fält
I herrlig färgprakt står!
Hör, vingad sångkör sjunger snällt
Och svar af eko får!
»Upp», qvittrar lärkan, »gläd dig nu!» --
Och näktergalen:  »lullilu».

Och när de komma, sol och vår,
Strös guld i dalen ner;
När jorden blomstersmyckad står,
När mognadt ax jag ser,
Då tänker jag: så skönt, så stort,
För min skull skapar'n har det gjort.

En tacksam blick jag riktar då
Mot höjden, full af mod:
Det fins för stora, som för små,
Likväl en fader god;
Och derför nöjd och hoppfull jag
Vill lefva fram min lefnads dag.

J. W.



Hos mjölnaren.

Teckning af Sylvia.

Det var en Augustiqväll. Skira, hvita skyar
hängde öfver månen, som hastigt sken fram,
och dallrande strålar fyllde luften, gungade på
bladmassorna, hvilka vexlade i klaraste ljus och
hemlighetsfullaste dunkel och föll öfver vattnet
som en bred silfverstrimma. Rundt omkring nejden var
stilla och tyst. Här och der susade det sakta till
och vinden for långsamt öfver kullar och fält samt
förde i släptåg balsamiska dofter.

»Det kommer från resedan i trädgården», tänkte
Else och drog några djupa andedrag, der hon stod på
förstuguqvisten och såg utåt. Huru ofta hade hon
icke stått så der och skådat bort öfver nejden! Den
smala ån, som svängde förbi gafvelfönstret, vassen,
som vid hvart luftdrag vinkade och böjde på sig,
hvartenda nytt skott, som sköt ut från
det gamla pilträdet der borta -- allt kände hon så väl
till, och qvarnen tätt framför -- så länge hon mindes
tillbaka sken den så der rödmålad -- ja, Jöns Larsson,
husbonden, han kunde rent icke lida annat än det
prydliga: i detta, som i allting, ville han blott se
det som var fint och putsadt; nå, han var ju rik nog
dertill -- ja, ja, ingen visste detta bättre än Jöns
Larsson, han hade i all sin dar haft höga tankar. Och
Else suckade samt stirrade på qvarnen, hvars vingar
stodo stilla; men om de också farit åstad och jagat
hvarandra huru fort och ursinnigt som helst, så skulle
de likväl aldrig nå hvarandra -- hvar för sig skulle
de löpa sin kretsgång på samma enformiga sätt, ända
tills stormen kanske en vacker dag bräckte någon af
dem. -- Men hvad i all verlden tänkte hon på, kunde
hon stå och gråta öfver en gammal qvarn!


Else kände sig skamfull, och så sprang hon ut
i trädgården och bort till ett äpleträd. Hon
tänkte derunder på den första qväll hon kom till
Mjölnare-gården, dit mor Elna hade tagit henne för
att fostras upp. Just ett sådant månsken hade det
varit, och under det här trädet hade hon då stått,
och Jöns hade hängt uppe på en gren samt plockat
äplen åt henne, men hans mor hade ryckt frukten
från honom och lofvat honom stryk, för att han
spräckt sina byxor. Else drog på munnen åt det
gamla minnet, men blef strax allvarlig igen -- ja,
nu låg mor Elna under mullen, Jöns var husbonden
och hon sjelf en tjenstpiga -- och hon frågade sig
sjelf med bitterhet: huru mycket skall en tjenare
tåla af sin herre? Hade hon icke vakat öfver honom
och försökt att gå till mötes alla hans önskningar
under den svåra febersjukdom han nyss utstått, och
ändå hade han blott för ett par timmar sedan med ett
visst öfvermod sagt åt henne: »Du vårdade mor väl,
nå ja, det var ditt bästa råd, men den gamla ligger
der nu. Om jag också fallit bort, hvar skulle du då
tagit vägen?» -- »Och j tror att jag tänkt på detta
och derföre gjort hvad jag kunnat?» hade hon svarat.
Han teg, men hon läste i hans halft bortvända ansigte,
att han trodde hennes omvårdnad vara föranledd af
egennyttiga skäl; då pressades hennes bröst samman
och hon tillade hårdt och häftigt: »Om denna dörr
hade blifvit stängd för mig, så hade en annan öppnats
... jag är frisk och stark och för den, som vill
arbeta, finnes alltid ett brödstycke.» -- »Stursk
kan du alltid vara, det vet man af gammalt», svarade
han likgiltigt, utan att se bort till henne, och så
hade hon gått bort till sina sysslor igen. Derunder
tänkte hon på den långa tid hon varit der i huset --
vänliga ord hade man der just icke öst öfver henne
-- huru ofta hade icke den barska fostermodern sagt
åt henne att hon var den otacksammaste, listigaste
och egennyttigaste af alla skapade varelser; under
åratal hade hon upprepat ungefärligen samma ord och
det var just underligt, att hon icke också skrek dem
fram under mullen; men under lifstiden hade hon sagt
dem så länge, tills Jöns alldeles icke låtsade som om
han visste att Else fanns till, och ändå ... nå ja,
nog kom hon ihåg det året hon stod på kyrkogolfvet
och bekände sin tro -- en så blid och solig vårtid
hade sedan aldrig funnits och Jöns hade då sagt:
»det finnes ingen tös, som har så röda kinder, så
blåa ögon och så hvita tänder som du, Else!»

Och flickan stod under trädet och tänkte på allt det
framfarna, hon hade höjt sig på tåspetsarne och såg
bort till gafvelfönstret, derifrån ett ljussken föll
långt utåt och bröt sig mot månstrålarne, som blåbleka
skimrade öfver gräsmattan, hvilken var marmorerad
af skuggorna från träden. Det upplysta rummet låg
som öppet framför henne och hon kunde se in i hvar
enda vinkel och vrå. Der, på pinnsoffan, med de lösa,
stoppade dynorna, satt Jöns Larsson, han var mycket
blek och stödde sitt hufvud mot handen.

Den stora bandhunden skällde, men flickan gaf ej
akt derpå. Då öppnades dörren till den upplysta
kammaren och i den stod nu Bengt Nilsson, den rike
hemmansägaren. Han hade ofta under den tid sjukdom
och sorg herrskat der i huset tittat in, för att höra
huru det stod till, och deltagande hade han alltid
varit samt ständigt talat om sin hustru, som han
för öfver ett år sedan förlorat, och huru ogörligt
det var för honom att se sina små barn till godo,
när han oupphörligt måste vara ute med arbetsfolket
på marken.

Else stod nu och såg huru de båda männen tagit plats
på soffan, då efter ett kort samtalande husbonden
reste sig upp och gick mot dörren. Flickan ilade nu
ur trädgården och mötte Jöns Larsson på förstugubron.

»Bengt Nilsson vill tala med dig», sade han, »jag
kan förstå du varit betänkt på allt och att du i tid
sökt dig tjenst i hans hus ... nå, lycka till!»
och han följde henne skrattande in.

»Har j kommit för att säga att jag sökt tjenst
hos er?» sade flickan, som blossande röd stod midt
på golfvet, medan hennes ena hand famlade efter
förklädesbandet.

»Jag förstår inte att j så kunnat fatta mina ord,
Jöns Larsson», sade hemmansägaren, som smått förlägen
rest sig upp. »Jag talade, då jag kom, visserligen om
att jag för mina barn behöfde en god tillsyn, och att
jag inte visste någon, som bättre passade att sköta
hus och hem än Else, men det var inte som tjenare
jag tänkte, utan ... nej, stanna gerna inne, Jöns
Larsson, j kan gerna höra hvad jag ämnar säga. Ja,
det är öfver år och dag sedan hustru min dog, det
är minsann inte så godt att vara ensam, jag kan rent
inte berga mig med barnen ...»

Bengt Nilsson gjorde en liten paus, han hade fattat
flickans hand och hon följde honom fram till soffan,
ungefärligen med samma rörelse som om hon gått i
sömnen, och nu satte hon sig ned midt emellan de båda
männen.

»Jag vill derföre fråga Else», fortfor hemmansägaren,
»inte för att jag ej kunde få hvem som helst om
jag ville ... jag har tjugu kor, två par oxar och
sex hästar på stallet och öfver hundra tunnland jord
... således kunde jag godt få hvilken hemmansdotter
som helst och mången skall kanske slå mig i näsan
att jag inte bryr mig om att göra det heller, men
som jag inte vet någon likare än Else, så ... ja, man
känner naturligtvis sjelf bäst hvilken sko som passar
eller klämmer och derföre, svara mig nu uppriktigt,
vill Else bli min hustru och mor till mina barn?»

Det låg en viss tillfredsställelse i flickans
ansigte. Hon skulle ej varit qvinna, om hon ej känt
sig smickrad af ett anbud, som, han hade rätt deri,
de flesta hemmansdöttrar ej skulle afslagit; men nu
eller aldrig skulle hon visa Jöns Larsson att hon
icke var egennyttig och sedan skulle hon draga ut
i den vida verlden, hvarthän var henne likgiltigt,
hon kände blott att hon måste bort,

»J har rätt, Bengt Nilsson, j är rik, och menniskor
skulle näskasta er om j gjorde en så stor dumhet,
som att gifta er med mig. Den sko, som j trodde passa,
skulle snart klämma er ... onda ord göra sår och det
fins ingen hud så tjock, att den icke en gång skafvcs
sönder af dem.»

Bengt Nilsson satt alldeles förstummad -- han hade
visserligen bedt Else svara uppriktigt, men att ett
svar kunde utfalla nekande till ett så präktigt
giftermålsförslag, detta var mera än han till en
början kunde fatta. Han vände sig till Jöns Larsson,
för att be honom tala förnuft med flickan, men Jöns
syntes honom den qvällen icke ha vettet på rätta
stället; ty han talade blott några osammanhängande
ord, hvarpå han plötsligen gick ur kammaren, då Else
på det vänligaste och bestämdaste åter afslog hans
välmenande anbud och friaren aflägsnade sig smått
harmsen och flat samt inom sig svärande på att det var
en stor dumhet att fria innan han först hört sig för.

Ute på förstuguqvisten möttes åter Jöns Larsson och
Else. Flickan stannade då framför honom:

»Jag märker nog att jag är öfverflödig här», sade
hon; »men vi hade ju i godo kunnat uppgöra den saken
med hvarandra. I många år har j varit vresig och
underlig mot mig och jag har burit det, derföre att
det var här jag fick ett hem den stund jag var utan
far och mor ... jag har en gång förut sagt i dag:
den som vill arbeta får också ett brödstycke ... här
i huset söker jag inte längre att få det. J är mig
nu qvitt, Jöns Larsson.»

»Else», sade den unge mannen, som fattat hennes
båda händer, »må Gud förlåta mig, jag vet nu
att jag gjort dig stor orätt. Misstänksamheten
har legat som fjäll på mina ögon, men jag ser nu
klart ... jag vet inte hvarifrån jag fick alla
svarta tankar. Tack emellertid, Else, för alla
handräckningar och tjenster, som du gjort emot mor och
mig! ... stackars mor ... vet du jag fruktar att
hon märkte att ...» Han afbröt sig sjelf och tillade:
»Ja, derföre var det.»

Han  teg nu, släppte hennes händer och vände sig
bort.

»Jag är glad att vi då skiljas som vänner, Jöns
Larsson», sade flickan, som en stund kanske lyssnat
efter ord, som uteblefvo.

»Nej, Else, du får inte gå och med dig all min
glädje. Du sade nyss; 'onda ord göra sår och det fins
ingen hud



"I detta ögonblick, den Store Anden vet det, såg jag
endast Atala, tänkte jag blott på henne!"
Atala. 
(Teckning af Gustave Doré.)




så tjock, att den icke en gång skafves sönder af
dem.' Men du, så väl som jag, vet hvem som ref upp
såret mellan oss ... det skall dock helas med Guds
hjelp ... tror du inte det... vill du verkligen gå
bort, Else?»

Nej,   hon   ville   det   icke,   hon   smög   sig
intill honom: »Ack, här   får jag då både lefva och
dö», hviskade hon och
hennes blickar  sväfvade öfver den halfdunkla och
ändå skimrande nejden.

»Jag tackar Gud för denna månskenskväll, på den har
jag vunnit hvad jag under åratal stött ifrån mig:
ett rent och älskande hjerta.» Månen skymdes af
moln, men de sågo det icke, ty hos mjölnarens var
den qvällen blott ljus och klarhet.



Hök och dufva.

(Illustrationen efter en tafla af J. W. Wallander.)

Här, om mitt herrskap behagar, vi dröja; 
Lunden der framme tycks sval, eller hur?
Och om min fröken binockeln vill höja, 
Märk, hvilken profbit på landtlig natur!


Stugan är gammal, ser onkel, men säker, 
Ramlar ej som våra nyare hus; 
Dufvan på gafveln i solen sig steker,
Fruktande höken skall komma burdus.

Men, hvilken glädje, fast hyddan är ringa. 
Se, hvilka lustiga, knubbiga små, 
Hur öfver stockar och stenar de springa, 
Der hök och dufva de leka också.

Hör deras skrik!    Ingen kantor kan äga 
Maken till ljud i sin gällaste ton. 
Nej, det är säkert, hvad än man må säga, 
Men musikalisk, det är vår nation.

Maken till dufvor, så skinande feta,
Som der vid knuten med murknande syll'n,
Vet ni, min nådiga, dem får man leta, 
Om ej de finnas uti Östergylln.

Varligt kring boet nu smyger sig höken; 
Vackraste dufvan han narrade ut. 
Åh, hvilken jagt!    Men hvad tror ni, min fröken? 
Jag tror, den skalken dock segrar till slut.

Fast, sådan skälmaktig dufva, kan hända, 
Konsten hon lärt sig af någon tumlett; 
Svänger hon hastigt, så kan det ju hända, 
Hökungen tumlar på näsan helt lätt.

Tant tycks så djupsinnigt leken betrakta; 
Skulle hon tänka, precis som jag tror: 
Bråkigt blir bygdens små dufvor att vakta, 
När den der hökungen en gång blir stor.

Zéro.



Ur Chateaubriands Atala.

Af Emil von Qvanten.

VII.

Vi skådade nu tjugusjunde soluppgången efter vår flykt
ur lägret. Eldmånaden Juli. hade begynt sitt lopp. Luften
kändes tryckande; allt bebådade ett annalkande
oväder. Vid den timme, då indianernas qvinnor upphänga
sina arbetsredskap på säfvenbomträdets grenar och
papegojorna draga sig undan i cypressernas gömmor,
började himlen att betäckas med moln. Ödemarkens
röster dogo småningom bort. En dödsstillhet utbredde
sig öfverallt; icke ett blad, icke ett grässtrå
rörde sig. Plötsligt dånade åskan på afstånd, och
ett mångdubbladt återljud framrullade hotande och
högtidligt genom rymden.

Vi   befunno   oss  i  ett  sumpland.
Af fruktan att blifva
öfversvämmade, när ovädret bröte löst, skyndade vi
att uppnå närmaste skogskulle. Vi framskredo med möda
under hvalf af smilax Ett örtslägte., mellan vindrufsrankor,
indigoplantor, faseoler och otaliga andra kläng-
och krypväxter, hvilka omsnärjde oss såsom ett segt
nät. Den dyiga marken gungade under våra fötter,
och vid hvarje steg hotade någon bottenlös pöl att
uppsluka oss. Vämjeliga insekter och jättestora
läderlappar uppflögö rundt omkring och nästan
förblindade oss. Ljud af skallerormar hördes från
olika håll. Våra bröst arbetade tungt af ansträngning
och bäfvan.

Emellertid inbryter ett förfärande mörker. Den
Store Anden sveper berg och kullar i tjocka moln,
som intränga äfven bland trädens massor. Det ljungar,
orkanen stormar fram, träden böjas, molnen öppnas med
dån på dån, och genom deras remnor se vi brinnande
omgifningar. Åskan har antändt skogarne! Branden
utbreder sig såsom flygande lockar af eld. Gnistor
och rökpelare belägra skyn, som spyr tillbaka flammor
mot jorden. Skaror af bufflar, rådjur, björnar,
jaguarer, alla om hvarandra, störta förbi oss i
vild flykt. Djurens ängsliga tjut, orkanens rytande,
trädens suckan, brandens frusande och åskans upprepade
brak bilda tillhopa ett rysligt virrvarr af ljud,
hvartill kommer bruset af regnet, som börjar nedstörta
i strömmar.

I detta ögonblick, den Store Anden vet det! såg jag
endast Atala, tänkte jag blott på henne! Jag hade
ändtligen lyckats förskaffa oss lä under den krokiga
stammen af en väldig hängbjörk. Der satt jag, med
Atala i min famn. Utan att vexla ett ord, lyssnade vi
till ovädret. Under den häftiga vandringen hade Atala
förlorat sin fotbeklädnad. Jag värmde hennes små,
nakna fötter mellan mina händer. Oförmodadt märkte
jag, att hon snyftade. Tårar från hennes ögon fuktade
mitt bröst.

O Atala, bad jag, dölj ingenting för mig! Det käns
så ljuft när en vän blickar in i ens själ. Yppa den
hemlighet,
som trycker dig! Kanske begråter du din hembygd,
palmernas land, som vi hafva lemnat?

Hvarföre, svarade hon, skulle jag begråta den bygd
du menar? Min moder är död och min fader var icke
från palmernas land!

Huru, återtog jag med yttersta förvåning, är icke
höfdingen Simaghan dina dagars upphof?

Atala berättade följande:

Innan min moder medförde åt krigaren Simaghan en rik
hemgift af ston, bufflar, ekollonolja och bäfverskinn,
hade hon känt en man med hvit hud. Likväl stänkte min
moders moder vatten i hennes ansigte och tvang henne
att gifta sig med den mäktige Simaghan, hvilken ärades
af folket som en ande. Men min moder sade åt sin nye
gemål: Jag skall snart blifva mor, döda mig! Simaghan
svarade ädelmodigt: Den Store Anden vill icke att
jag begår en sådan gerning; jag skall hvarken döda
eller stympa dig, derföre att du varit uppriktig! --
Jag såg dagen vid den tid på året då flyttfågeln
öfvergifver risfälten. Jag växte småningom upp till
en stor flicka, dristig som en spaniorska, vild som
en indianska. Min moder uppfostrade mig till kristen,
på det att hennes och min faders Gud äfven skulle bli
min. Slutligen öfvervanns hon af kärlekens sorg. Hon
nedsteg i den lilla med hudar klädda boning, från
hvilken man aldrig återvänder.

Och hvem är din fader? frågade jag. Huru kallas han
af menniskorna på jorden och hvilket är hans namn
ibland andarne?

Atala svarade: Jag har aldrig tvått min faders
fötter. Jag vet endast, att han bodde tillsammans
med sin syster i Saint Augustin, och att han lefde
ogift. Filip var hans namn bland englarne; menniskorna
kallade honom Lopez.

Vid dessa ord utstötte jag ett skri, som blandade
sig i orkanens dån. Förfärad, frågade Atala mig
om orsaken dertill. Jag berättade för henne min
lefnads historia, om min faders strid och död, om
min flykt undan våra fiender, huru jag blef i Saint
Augustin ädelmodigt upptagen af en kristen man,
och att denne man var ingen annan än Filip Lopez;
Atalas fader. Hon delade min hänryckning vid denna
underrättelse. Jag tryckte henne till mitt bröst och
utbrast under snyftningar:

Dotter af min välgörare, barn af hans kärlek! Finner
du då icke att vi äro på förhand bestämda för
hvarandra? Ser du icke brudfacklorna flamma rundt
omkring oss -- en ståt värdig vår kärlek och våra
olyckor! O, min brud, min maka inför ödemarkens,
inför åskans andar, inför den Evige i himlen!

I detta ögonblick genomskärs det omgifvande dunklet
af en blixt, som, åtföljd af en förfärlig knall,
uppfyller skogen
med ljus och svafvel och splittrar ett träd vid våra
fötter. Vi fly! O, underverk! Genom stillheten,
som plötsligt inträffar, höra vi klangen af en
klocka! Huru sällsamt, en klocka som ringer midt
i urskogen! Nu höra vi hundskall på något afstånd,
det närmar sig, snart hörs ett prassel mellan snåren
och en stor lurfvig hund rusar fram med hviftande
svans. Han följes i spåren af en gammal, högväxt man,
med en staf i ena handen och i den andra en lykta,
från hvilken sprides ett svagt men vänligt skimmer
bland trädens skuggor.

Himlen vare lofvad! yttrar den gamle när han blir oss
varse. Jag har redan länge sökt er. Vår hund 
uppvädrade er strax vid orkanens början. Han har fört
mig hit. Gode Gud, hvad de stackars barnen måste ha
slitit ondt! Se här en björnhud, som jag tagit med
mig. Den skall du, unga flicka, svepa omkring dig. Och
här har jag litet stärkande vin i kalebassen. Herren
vare prisad i alla hans verk! Hans barmhertighet är
stor och hans godhet utan ända!

Under det han så talade, betraktade han oss med
fromma, lugna blickar. Ett långt hvitt skägg flöt
ned på hans bröst. Hans ansigte var blekt och
magert. Uttrycket deri talade om många själens sår,
som blifvit läkta genom dygd och kärlek. Från hans
hals nedhängde ett snöre, vid hvilket var bunden
en bok; vid hans lifbälte var fästadt ett radband,
med kulor och ett litet kors af trä. Vi kunde icke
misstaga oss på hans lefnads kall. Han var en af
dessa kristna missionärer, som kommit från andra sidan
oceanen, för att omvända oss indianer till en annan
religion.

Atala föll till hans fötter och sade: Bönens herre,
jag är kristen! Det är himlen som sändt dig, för
att rädda mig.

Min dotter, svarade den gamle, i det han upplyftade
henne, vi ringa vanligen i missionshusets klocka
nattetid och under
oväder, för att vägleda främlingar till oss. Vi
göra som våra bröder på Alperna och på Libanon. Vi
hafva inöfvat våra hundar att uppsöka i nöd stadda
vilsekomne, och vi ledsaga dem sedan hem till oss.

Jag kunde knappast fatta så mycken barmhertighet.

Gamle man, utropade jag, huru behjertad är ej du,
som icke fruktar åskan!

Gubben log stilla. Han svarade: Frukta för eget lif,
då andra äro stadda i fara, vore ovärdigt en Kristi
tjenare.

Men vet, invände jag, att icke jag är en kristen!

Han höjde blicken mot himlen. Jesus Kristus,
svarade han, har icke sagt: mitt blod skall rentvå
denne, men icke den der! Han har dött för judar och
hedningar och ser i alla menniskor endast syskon
och olycklige. Mina kära barn, fortfor den gamle med
mild stämma, jag handleder i dessa skogar en liten
hjord af edra vilda bröder. Min grotta ligger nära
till i berget. Kommen att värma er hos mig! I skolen
icke finna många lifvets beqvämligheter, men dock en
tillflykt undan ödemarkens fasor. Det gifves mången,
som saknar en sådan!

Det fins menniskor, hvilkas väsende är så rent, så
högtidligt lugnt, att man icke kan närma sig dem,
utan att sjelf erfara den frid, som råder i deras
hjertan. En sådan man hade vi påträffat i fader
Aubry. Detta var den fromme eremitens namn. Allt
efter som han talade kände jag min själs storm
stillas. Ja, det var till och med som om naturens
vilda uppror lade sig vid hans uppträdande. Molnen
skingrades snart så pass mycket, att vi vågade
lemna skogen och begynna klättra uppför ett högt
berg. Hunden gick främst och bar den utsläckta lyktan
i sin mun. Jag höll Atalas hand i min, och sålunda
följde vi eremiten.



Ett Djurgårdsparti.

Det står icke hvar och en fritt att efter eget tycke
och smak uppgöra sitt program för sommarens färder:
att välja mellan Avasaxa och Vesuvius, mellan norska
fjällen och Righi, mellan Rhen och Donau. Det är
icke allom beskärdt att för helsans vårdande eller
återställande få göra en tur till Carlsbad eller
Kissingen, nej icke ens så långt som ned till
Ronneby, vårt lilla Schweiz för oss, för hvilket
en ny lysande tillvaro öppnat sig efter den för tio
år sedan köpingen öfvergångna branden. Mången är af
pligten eller omständigheterna dömd att tillbringa
både sommar och vinter i »det glada Stockholm» och
finner sig sålunda för sina utflygter under den vackra
årstiden inskränkt till hufvudstadens omnejd.

Man har dock icke skäl att för den skull så
synnerligen djupt beklaga dessa stockholmsbor för hela
året. Det är så mycket, utom vanan, som fäster dem vid
deras älskade stad. Man har hört omtalas denne inbitne
stockholmare, som, när han på sin läkares tillstyrkan
skulle fara ut till landet för att stärka sig genom
inandandet af den friska luften derstädes, åkte
ut genom den ena tullen och omedelbart derpå körde
in igen genom den andra, vid återkomsten till sin
trefliga bostad vid den och den gatan tre trappor upp
in på gården förklarande för sin förvånade värdinna
att han omöjligt kunde förlika sig med landsbygden:
»det var för mycket grönt der ute.»

I allmänhet är stockholmaren dock icke någon fiende
till landet och dess grönska: kan han icke komma dit
ut, så låter han föra det in till sig; se löfmarknaden
dagarna före midsommar! För öfrigt gör han, i fall
han icke bor på sommarnöje i någon vacker trakt i
hufvudstadens grannskap, under sommarens lopp sina
små turer till Haga, till Carlberg, till Ulriksdal,
till Drottningholm, till Waxholm, till Södertelge,
ja till och med till Upsala, men först och sist till --
Djurgården.

Ehuru, såsom svensk, i allmänhet benägen att ringakta
och underskatta sitt eget, gör stockholmaren dock
denna herrliga park rättvisa. Han hör och upprepar
med patriotisk stolthet att hvarken Boulognerskogen
vid Paris eller Pratern
i Wien kunna jemföras med Stockholms Djurgård. Han
ledsnar aldrig på dess angenäma promenader, med
deras skiftande utsigter af en ömsom odlad, ömsom
vild natur, berg och dalar, trädgårdsanläggningar
och skogsdungar, blomsterparterrer och gräsmattor,
sommarpalatser och villor, det hela behagfullt
omslutet af Saltsjöns och Brunnsvikens i solskenet
glittrande blåa gördel.

Hvarje skogsbacke framställer en leende familjetafla;
i Friesens park mötas de dansandes långa vågiga
linier vid musiken af en skorrande fiol, under det
att de små syfröknarna springa andan ur halsen på
sig i »Sista paret ut», och »Udden går och sofver»
lallad till sömns af hundra jungfruliga röster; uppe i
Tivoli utföra tvenne orkestrar af bleckinstrumenter,
placerade på tio stegs afstånd ifrån hvarandra,
samtidigt hvar sitt stycke, medan karusellpassagerarne
trängas om platserna och kullor och tjenstedrängar
muntert svänga om på dansbanan; nere på slätten
blanda sig harpans toner med positivets, och de
sorgliga stanserna om det sexdubbla mordet i Östannor
öfverröstas litet emellan af skrattsalvorna vid
Kasperles muntra repliker.

Trött af vandringen och belåten med hvad han sett af
folklifvet styr vår stockholmare slutligen, om han
anser sig tillhöra eller vill vara tillsammans med
»de så kallade bättre», -- i fall han icke omedelbart
efter landstigningen vid Alkärret eller Allmänna
gränd begifvit sig dit -- till det ställe, som utgör
det egentliga målet för hans Djurgårdsfärd, och der
han alltid förr eller sednare måste hamna. Vi behöfva
säkerligen icke säga att det är Hasselbacken.

En liten landtfröken blef af sina stockholmska vänner
införd på detta förtjusande ställe. Efter att ha
gjort en öfverblick öfver de nätta parkanläggningarna
och den vackra, välklädda lefvande omgifningen,
satt hon några minuter med tankfullt utseende och
lyssnade till musiken, en af Offenbachs berusande
melodier, i hvilken fåglarnas qvitter glädtigt
utfyllde kadenserna med löpningar som icke ingått
i kompositörens partitur, men som icke voro mindre
qvicka och anslående för
Under Bellmanseken,
ett parti från Hasselbacken.
(Teckning af C. S. Hallbeck.)
det. Slutligen måste hennes känsla gifva sig luft. Hon
ställde ifrån sig sin glace, sammanknäppte sina små
händer liksom till bön och utbrast hänryckt: »Detta
är paradiset!»

Det är så. Hasselbacken, sådant det för närvarande
framställer sig, städadt och hemtrefligt, prydligt
och naturskönt på samma gång, synes ha hägrat för
skaldens själs öga när han sjöng:

	“Himmel, hvad denna runden,
	Af friska löfträn sammanbunden,
	Vidgar en plan i lunden
	Med strödda gångar och behag!“ 

Men denna lilla plats har alltid varit vacker, och
Bellman besökte den gerna. Här säges han ofta ha
legat utsträckt i gröngräset under den åldriga ek,
som i dag med sin krona öfverskyggar bilden af »den
störste sångaren som norden bar»; här hade han sin
fröjd af att betrakta sin tids glada folklif, för
hvilket Hasselbacken var den förnämsta skådeplatsen;
här hämtade han ämnena för sina lustiga visor, här
fann ban typerna till de komiska personligheter han
på ett så makalöst sätt skildrat.

Gröna Lund: ”Mjölnargården”.
(Teckning af C. S. Hallbeck.) 

På höjden af den backe som dominerar denna del
af Djurgården låg på Bellmans tid en röd koja;
det var »Hasselbackskrogen». Planen nedanför, som
nu intages af Manègen, Alhambra och Novilla, var,
liksom det sandfält som nu kallas Slätten, på den
tiden öfvervuxen af hassel- och hagtornsbuskar,
hvilka sistnämda med sin hvita blombeklädnad
gåfvo det vackraste afbrott åt den för öfrigt gröna
bottnen. »Beläget mot solsidan, blef», säger Rydqvist
i sina Anteckningar om Djurgården, »detta ställe
tidigt grönt, och redan de första sommardagarna såg
man en skara utvandra med matknyten, lägrande sig på
den af buskar och träd skuggrika platsen, der sjömän,
arbetare, gemenskap och betjening samt allehanda
folk af de fattigare klasserna på flerfaldigt
vis förlustade sig och äfven kunde i rikare mått
njuta vederqvickelsens sparsamma ögonblick, på en
tid då värdshus- och kroglifvet ännu ej utgjorde
hvardagslif. Här funnos repgungor, här dansades och
lektes, här hördes fioler, nyckelharpor, gigor och
valdthorn; här samlades fågelfängare och birfilare,
marktschrejare och tiggare, månglerskor och gycklare
i ett brokigt hvimmel; glammades och grälades, sjöngs
och väsnades; alla påhitt af den råa sinnrikheten,
alla upptåg af den öfverdådiga glädjen anställdes;
vinets gud hade sina altaren uppresta, Amor sköt
sina pilar, skyddad från förtalet inom sina säkra
förskansningar; -- allt andades munterhet, lycka,
förgätenhet af verldens tunga och besvär.»

Detta folklifs urartande till dobbel och kif,
slagsmål och osedlighet framkallade under Gustaf IV
Adolfs surmulna regering från myndigheternas sida
åtgärder, hvarigenom sjelfva anledningen till en
friare förlustelse undanröjdes. Befallning utgick
att buskar och träd skulle på Hasselbacken borthuggas
samt platsen sorgfälligare ordnas; öfre Hasselbacken
omgafs med ett staket, dess nedre region förvandlades
till en sandöken. Ställets lefnadslustiga befolkning
skingrades så småningom.

Gröna Lund: ”Nybygget”.
(Teckning af C. S. Hallbeck.) 

Hvimlet på det nuvarande Hasselbacken är nog lika
så brokigt som det var i Bellmans dagar, men lifvet
der är icke mer det samma som fordom: den öfverdådiga
glädjen och uppsluppenheten är borta, och det företer
sig ungefär samma skilnad mellan Hasselbackslifvet
nu och då som mellan den fordna Hasselbackskrogen
och herr Davidsons ståtliga etablissement, som
mellan korporal Mollberg och en af vår tids eleganta
dragonofficerare, eller som mellan Bellmansstatyen i
zink och Bellman med kött och blod. Dock, liksom ett
skimmer af glädje och sol ligger utbredt öfver den
vackra minnesstoden, så hvilar äfven en karakter
af lugn belåtenhet och stilla förnöjelse öfver det
lefvande staffaget till Hasselbacken i våra dagar. Här
gör den af välmåga skinande grossören efter intagen
tioriksdalersmiddag betänksamt sitt val mellan fyra
olika slags likörer; här bilda de unga martissönerna 
fyrkant omkring punschbuteljen och genomgå med
hvarandra sina bedrifter på simulakrens oblodiga fält;
här meddela sig de unga männen i verken med hvarandra
om sina framtidsförhoppningar, med »kalorikens»
tillhjelp uppdrifvande dem till en yrande höjd
eller med »graniten» afkylande sin harm öfver i
befordringsväg redan lidna orättvisor; här har ett
bättre herrskap, bestående af herre, fru, en son och
tre döttrar, slagit sig ned för att med två tutingar
och fyra koppar té lira en glad tilldragelse inom
familjen; här sitta ett par äldre fruar sedan tre timmar vid
sina tomma kaffekoppar och mönstra de förbigående,
trotsande de sneda blickarne af vaktmästaren, åt
hvilken de icke gifvit några drickspenningar; här
kuttrar, till hälften doldt af löfverket, ett älskande
par, hvilket lika väl kan vara en hygglig gesäll med
sin flicka som en friherrlig godsägare med sin fröken;
-- må hända iakttager den ytlige betraktaren blott
den skilnaden dem emellan att baronen reqvirerar
sherry-cobble och vanilj-glace och att gesällen
bjuder på sodavatten med saft. Det är icke på kunder
sådana som dessa värden på stället lefver; det är på
goddagspilten, konsumenten af tioriksdalersmiddagen,
och på de stora tillställningarna à tjugu--trettio
riksdaler kuverten. Men medan goddagspilten pustar
under matsmältningsprocessen, och under det de unga
officerarne och tjenstemännen skämta och glamma
och den aktningsvärde familjefadren med dämpad röst
håller ett för tillfället lämpligt tal for de sina
och de äldre fruarna göra sina anmärkningar öfver de
unga damernas lyx i klädsel och det älskande paret
hviskande afhandlar sina hjerteangelägenheter, utför
andra gardets musikkår under ledning af sin frejdade
anförare direktör Sjöberg i musiktemplet ouvertyren
till Titus eller ett potpourri ur Frihetsbröderna. Och
fåglarna sjunga och blommorna dofta och sommarvinden fläktar och
solen ler, och de resandes skaror skynda hit, göra
sig ögonblickligt hemmastadda och tycka som vi andra
att »här är oss godt att vara».

I pittoresk motsats till det moderna Hasselbacken
ligger, mellan skjulen och planken på andra sidan
om landsvägen, det af Bellman ofta besjungna Gröna
Lund, med sina underliga utsprång, balkonger och
gafveltrappor till det yttre i hufvudsakligen samma
skick som för hundra år sedan, men till det inre
mycket förfallet. Egendomen, som är belägen inom
qvarteret Trädgården i Djurgårdsstaden, består af två
rödfärgade trärucklen med mellanliggande trädgård,
den sednare för närvarande i ödesmål. Den äldsta
af byggnaderna, i en sednare tid Mjölnargården
kallad, var det egentliga traktörsstället. Den
andra byggnaden, som uppgifves vara uppförd efter
1736, har lidit mindre af tidens åverkan än den
förutnämda. Dess balkongförsedda framsida vetter åt
Djurgårdsslätten och synes från Hasselbacken, från hvilken
Gröna Lund fordom endast var skildt genom en
gärdesgård. Inom den ifrågavarande byggnaden bedrefs
äfven värdshusrörelse, egentligen för förnämligare
gäster, och den svassande skildring af Orientens
herrligheter, som förekommer i Fredmans epistel
till de nybyggare på Gröna Lund, tros ha haft
afseende på ställets prydliga inredning för dess fina
kunder, bland hvilka traditionen utom Bellman nämner
Schröderheim, Badin och Gustaf den tredje. Här funnos
de ypperliga väggmålningarna af Hoffbro, här stod den
berömda bal, som besjunges i Fredmans epistel n:o 62 ...

De äro förbi, dessa festdagar, och ingen
skulle föreställa sig att de otalta båda
trärucklena på sin tid varit ett af de förnämsta
samlingsställena för det glada Stockholm som
gått. Men så är det: allt förvandlas, allt går
omkull. Andra tider, andra förlustelseställen.

C. H. R.



Bilder från Europas hufvudstäder.

I.

Wien.

Då vi i den serie af bilder från Europas hufvudstäder,
som det är vår afsigt att meddela våra läsare,
börja med Österrikes hufvudstad, sker detta icke
derföre, att Wien hvarken är den äldsta eller den
största eller kanske den intressantaste eller den
anmärkningsvärdaste af Europas hufvudstäder, utan
helt enkelt derföre, såsom lätt kan förstås, att denna
stad för närvarande utgör det förnämsta och gemensamma
föremålet för den bildade verldens uppmärksamhet.

Och det är en glädjande anledning, som nu ådrager Wien
denna uppmärksamhet. Nejden vid Donau, der denna stad
breder ut sin brokiga profkarta af glänsande palatser,
torg, boulevarder och andra anläggningar, har ofta
varit skådeplatsen för olika folkslags eller nationers
strider -- blodiga, förfärliga strider, skamfläckar för
den historia, som skall vara mensklighetens. Namnen
Lobau, Wagram, Essling m. fl. bära derom vittne. I
år utkämpas der en annan strid, en strid utan blod,
utan nöd, utan tårar, utan elände, en strid, i hvilken
jordens alla civiliserade folk deltaga, till hvilken
de dragit med gladt mod och från hvilken de återvända
medförande rika byten. Verldsutställningen, denna
stora visare på civilisationens ur, gifver sålunda
för närvarande, derom kunna väl alla komma öfverens,
en helt annan och större och djupare betydelse åt
Wien, än det hittills haft.

Förut kände man här Wien endast som »den glada staden
vid den sköna, blå Donau». För oss nordbor var det
en främmande stad. Paris, dit vår smaks traditioner
locka oss, Rom, dit vår bildnings rottrådar leda
oss, London, dit sympatierna för den menskliga
sträfsamheten ofta styra vår färd, kände vi bättre,
mycket bättre, än Wien. Berlin har man hufvudsakligen
känt som en temmeligen odräglig genomfartsort, om
hvilken man ej ansett sig skyldig taga närmare notis,
och längre än till Dresden, eller, som är nästan det
samma, till det s. k. Sachsiska Schweiz har man ej
ställt sin färd åt detta håll. Att fördjupa sig i
Böhmens skogstrakter, dertill hafva inga särskilta
lockelser föranledt, emedan man antingen ej känt
hvilka herrliga trakter finnas der bortom, eller,
om man än känt detta, man ej velat längre öster ut.

Alla tankar, som fylla vår håg, gå i solens riktning
-- vester hän. Att vända sig mot öster förefaller
ungefär som att blicka tillbaka på en väg, som man
med stor möda och många besvärligheter tillryggalagt
och en gång väl kommit ifrån. Det är, som att vända
sig från klarheten till den dimmiga natten. Vår
kulturs alla strömningar gå ljusets väg vester ut,
alla dess finger peka dit, och mot aftonrodnaden,
purpuromhänget kring solens bädd, flyga våra tankar
medvetet eller omedvetet, med längtan sökande den
verld, af hvars morgongryning vår aftonrodnad är
ett återsken eller endast en skugga -- den verld,
om hvilken man vet att »det är morgon der, då det är
afton här».

Detta allmänna förhållande förklarar kanske den
ringa kännedomen om Österrikes hufvudstad och öfver
hufvud om länderna öster ut samt det ringa intresse
de väcka. Hvad som i den vägen brustit förefinnes
emellertid icke mer, åtminstone hvad Wien angår. Detta
års verldsexposition har, så att säga, öppnat österns
port och undanröjt nordbons motvilja för passerandet
af Böhmerwald. Den gamla kejsarstaden vid Donau är
icke längre en okänd stad. Hela verlden reser i år
till Wien.

Vägen dit bortom Böhmen genom Mähren -- den
naturligaste för nordbon -- har idel glada och
tilltalande landskapstaflor att framvisa, och ju
närmare man kommer Wien, desto vackrare blifva de
trakter man passerar. Längst öster ut, vid den
aflägsna horisonten, skönjes liksom en dimma: det
är Karpaterna, som höja sina orediga konturer ur det
långt bort belägna ungerska slättlandet. Sydvest hän
följer blicken den brutna, vågiga linie, som bildas af
alpspetsarne i Salzkammergut, Österrikes förtjusande
Schweiz. Knappast har man passerat Wagrams minnesrika
slätter, förr än Stefanstornet i Wien visar sin gyllne
spira, och en jättebro öfver jätten Donau -- en flod
af lervälling och sålunda hvarken »skön» eller »blå»
-- bildar entréen till Wien.

Första intrycket af Wien är, att man befinner sig i en
stor stad, och detta intryck rotfästes dess starkare,
ju närmare bekantskap man blir i tillfälle att göra
med staden. Och har man förut besökt Tysklands
öfriga hufvudstäder, af hvilka dock endast Berlin
kan framkalla någon verklig jemförelse, måste man
instämma i Österrikarens sjelfkära, men sanningsenliga
ord: »Det finnes blott en kejsarstad i Tyskland och
det är Wien.»

Wien är en gammal stad. Dess egentliga historia börjar
med dess romerska namn: Vindobona. Sednare bar staden
namnet Faviana, men dess egentliga uppblomstring
började först sedan tyska kejsarne dit förlade sitt
residens.

Staden ligger på en slätt vid Donau, der denna jätte
bland floder upptager den lilla ån Wien, efter hvilken
staden fått sitt namn, men hvilken är så obetydlig,
att dess bädd i regnfattiga somrar står nästan torr.

Den österrikiska hufvudstaden är nu mera en till
sitt yttre nästan modern stad, ehuru grannskapet till
Orienten ej kunnat undgå, att i dess fysionomi teckna
ett och annat frappant österländskt drag. Med undantag
af den inre staden, första kärnan till det nuvarande
Wien, hvilken stadsdel, i förhållande till det stora
hela försvinnande liten, under de sednaste åren dock
äfven undergått och ännu dagligen undergår betydliga
förändringar och moderniseringar, finner man icke här,
såsom i flertalet af Europas öfriga hufvudstäder,
dessa krokiga, trånga gator och sammangyttrade
huskomplexer och denna brist på öppna perspektiver
och följaktligen äfven på frisk luft, som göra städer
i allmänhet så osunda och så odrägliga. Wien har
tvärtemot, kan man säga, öfverflöd på båda delarne.


Den väldiga Ringstrasse, Wiens stora boulevard,
genomlöper i en halfcirkel Wien och skiljer den gamla
staden från de flesta af dess förstäder, hvilka
före 1863 uppgingo till 34, men nu äro indelade,
jemte gamla staden, i nio så kallade Bezirk,
nämligen Innere Stadt, Leopoldstadt, Landstrasse,
Wieden, Margarethen, Mariahilf, Neubau, Josephstadt
och Alsergrund. Ringstrasse är omkring en tredjedels
svensk mil lång; parallelt med den, närmare stadens
periferi, är en annan stor gata, Lastenstrasse, 50 fot
bred, utlagd genom förstäderna, och ännu längre ut är
utstakad en tredje parallel gata, Gürtelstrasse,
som, en gång färdig, skall omsluta hela staden i en
längd af 1 1/3 mil. Vid Ringstrasse, öfver hufvud
150 fot bred, ehuru på långa sträckor mycket bredare,
äro de mest storartade palatser uppförda eller under
uppförande, palatser för börds- eller penningfurstar,
för publika verk och större privata inrättningar,
såsom hoteller o. d., palatser, på hvilkas rika
ornering och beqväma inredning och elegans ingenting
blifvit sparadt och hvilka äfven vittna tydligare
än allt annat om att Wien har stor rikedom på stora
rikedomar.

Den hastighet, hvarmed Wien växer eller förvandlas,
är nästan feberaktig och måste alltid förefalla
en med förhållandena främmande otrolig. Ett par
upplysande sifferuppgifter i detta afseende må här
likväl anföras. År 1863 räknade staden vid pass
560,000 invånare. I år uppgifves, efter sednaste
folkräkningen, antalet invånare uppgå till omkring
825,000. Denna ofantliga tillökning förklarar det
lika anmärkningsvärda förhållandet att under de två
sednaste åren icke mindre än 42 nya gator blifvit
utlagda och till en del bebyggda.

Wien är centralorten för ett stort, folkrikt,
bördigt och idogt lands varubyte, som befordras
genom en mängd jernvägar, hvilka derifrån utstråla
i alla riktningar, samt genom den ytterst lifliga
trafiken på Donau. Staden är dessutom rikets främsta
fabriks- och manufakturstad samt äger storartade
och berömda vetenskapliga institutioner och flera
konstbildningsanstalter med rikhaltiga och högst
dyrbara samlingar.

Om det ofvan antydda österländska draget mindre
ofta framträder i det moderna Wiens byggnadsstil,
sä framstår det så mycket bjertare i det
obeskrifligt lifliga hvimlet på gatorna, detta
mångskiftande hvimmel, der mellan de blida dragen
af den förherrskande germaniska typen möta många af
främmande tycke, bizarra, skarpa, glödande drag,
antingen afskräckande fula eller underbart sköna.

Österrikiska hufvudstaden har namn om sig att vara
»glad». Ingen främling jäfvar detta omdöme. Dess
befolkning förstår icke blott lifvets första bud:
arbeta! utan äfven, liksom söderns alla folk, att
lefva. Ja, den vill lefva, men äfven låta andra
lefva. Deraf kommer ock, att det väl knappast finnes
någon annan stor stad, icke någon liten heller,
der den plågsamma känslan af främling så snart
försvinner som just i Wien. Inom en handvändning,
innan man rätt vet huru det gått till, har man
bekantskaper till höger och venster, hyggliga,
förekommande bekantskaper, som hafva sitt nöje af att
göra främlingen hemmastadd. Hela det offentliga lifvet
i staden bär prägeln af denna anda hos befolkningen,
och det behöfs blott några dagars vistande der för
att uppfatta och komma i åtnjutande af hela behaget
deraf.

Efter dessa flyktiga antydningar om Wien i dess
helhet, gå vi nu att lägga några upplysande ord till
de bilder från Wien, som illustrationen å följande
sida framställer.

På hvilken öppna plats man än står i Wien eller dess
omgifningar, derifrån man kan öfverblicka större
eller mindre del af den österrikiska hufvudstaden,
ser man främst metropolitan-kyrkan S:t Stefans vackra
torn sträcka sin spira mot molnen. Af Wiens mer än
femtio kyrkor är Stefanskyrkan, belägen i centrum
af gamla staden, den förnämsta, liksom ock dess
torn är högst. Det har en höjd af 345 fot. I sitt
nuvarande skick har kyrkan (längst ned till venster
å illustrationen) visat sig endast sedan 1864, då en
större reparation blef fullbordad. Detta tempel har
eljest en aktningsbjudande ålder. Dess år räknas
ända från 1147, ehuru kyrkan flera gånger blifvit
tillbyggd. I sitt inre är hon utstyrd med all den lyx,
som utmärker de katolska templen norr om Alperna
i allmänhet, och från sitt torn erbjuder hon en
utomordentligt herrlig och vidsträckt utsigt öfver
Wien och omgifningarne.

A illustrationens högra nedre hörn står bilden
af Votivkyrkan (löfteskyrkan), äfven kallad
Helgeandskyrkan, belägen strax invid Paradplatsen och
Ringstrasse. Det torde ännu lefva i minne hos många,
att österrikiska kejsaren år 1853 var utsatt för
ett mordförsök, från hvilket han blef räddad. Det
katolska presterskapet, alltid påpassligt, begagnade
sig af sensationen öfver detta mordförsök för att
få medel samlade till en kyrka, »hvilken skulle
bevara minnet af kejsarens underbara räddning»,
hvaraf förnämsta äran naturligtvis tillkom den heliga
jungfrun. Penningar samlades ock tillräckligt för
att få kyrkans yttre färdigt. Det är en synnerligen
vacker byggnad i götisk stil, som hedrar arkitekten
Ferstel. Inredningen är emellertid ännu ofullbordad,
och det lilla, som dervid af brist på medel åtgöres
hvarje år, innebär icke någon säkerhet för att kyrkan
skall komma att begagnas af nu lefvande generation.

Undre teckningen mellan dessa kyrkor framställer
Nordbangården, en mycket storartad, 1866 fullbordad
byggnad, som ligger nära intill Praterstern, der Wiens
verldsbekanta lustpark, i hvilken verldsutställningen
blifvit anordnad, börjar. Teckningen der ofvan visar
utseendet af Die Gloriette, en vacker pelarsal,
omkring 300 fot lång och 60 fot bred, som ligger på
en höjd vid lustslottet Schönbrunn utanför Wien och
från hvilken man har en grann utsigt öfver Wien och
den på denna sida om staden underbart sköna trakten.

Midtelpartiet å illustrationen visar den del af Wien,
som synes från lustslottet Belvedere, framstäldt
i teckningen längst till höger der ofvanom. Detta
slott byggdes af den bekante prins Eugen af Savoyen,
hvilkens ryttarstaty (teckningen längst upp till
venster) är upprest utanför kejserliga slottet
i Wien. Belvedere, beläget i närheten af södra
bangården, består utaf två af stora trädgårdar och
parker i fransysk stil omgifna byggnader, öfre och
nedre Belvedere, hvilka nu inrymma betydande samlingar
af taflor, antika mästerverk och egyptiska fornsaker
äfvensom rust- och vapensamlingar.

Till venster, motsvarande Belvedere, framställer
illustrationen Josephsplatsen med kejsar Joseph
II:s ryttarstaty och hofbiblioteksbyggnaden,
en af det gamla Wiens vackraste platser, i detta
tall täflande med Stefansplatsen. Kyrkan, som
står mellan dessa båda sist nämda teckningar, är
Karlskyrkan, som uppfördes under kejsar Karl
VI:s regering (omkring 1716) till tack för att den
härjande pesten upphörde. På ömse sidor om den med
sex korintiska pelare prydda portalen reser sig en
kolossal obelisk, med i relief framställda scener ur
den helige Carl Borromäi lif, efter mönstret af de
romerska segerpelarne. Inuti denna kyrka finnes en
vacker minnesvård öfver skalden Heinrich v. Collin.

Längst upp står afbildad det nya Wiens ojemförligt
praktfullaste byggnad, prydande en af stadens
vackraste platser; det är den Nya Operan, fulländad
1869. Beräknadt för 3000 åskådare, är detta operahus i
afseende på inredning, elegans och beqvämligheter samt
öfriga ändamålsenliga anordningar ett af de förnämsta
på jorden. Dess hufvudfasad vetter åt Ringstrasse,
men det har genom sitt läge den fördelen, liksom
de flesta palatserna i det nya Wien, att det är
fristående å alla sidor och sålunda kan presentera
fyra praktfulla fasader.

Till höger om operahuset, på illustrationen, står
den ryttarstaty, som blifvit upprest till ära åt
minnet af den bekante österrikiske härföraren furst
Schwarzenberg. På venstra sidan om midtelpartiet
står det praktfulla brunnsmonumentet vid Hohenmarkt,
medelpunkten i det gamla romerska Wien. Templet i
korintisk stil, upprest till Jungfru Marias ära,
har en springbrunn på hvardera sidan. På motsatta
eller högra sidan å illustrationen står afbildadt ett
annat af Wiens många monumenter, det i närheten af den
stora Matzleinsdorfska kyrkogården, der bland andra
berömdheter Gluck hvilar, på en höjd år 1542 uppresta
götiska monumentet till minne af bröderna Crispinus
och Crispinianus Spinuskreuz, af hvilka den förre,
en flykting från Rom, i Gallien var skomakare och så
»välgörande», att han stal läder från de rika för att
kunna skänka de fattiga skor. Han blef naturligtvis
ett helgon.

A.-E.

Wien-panorama.




Fjäriln och rosen.

Quasi Allegretto (# = 88). W. Th. Söderberg. 

Rosen lutar, blek om kinden, 
Hennes tid är all. 
Fjäriln domnar under vinden 
Under skurens svall. 
När skall fjäriln få tillbaka 
Sina lekar och sin maka? 
När förlåter 
Dvalan åter 
Rosens matta ögonlock? 

Barn af sommarn, lefde båda, 
Lyckliga som den. 
Inga skiften, ingen våda 
Störde glädjen än. 
Af hvarandras kyssar sälla,
Utan skuld att vedergälla,
Utan oro 
Båda voro, 
Och de måste störas dock!

Hur de dröja, hur de bida 
Aldrig väckas de.
Kärleken vid vårens sida 
Kan ej lif dem ge.
Men på kullen, der de bergas,
Nya sköna rosor färgas,
Och i doftet 
Öfver stoftet 
Svärma nya fjärlars flock. 

(Runeberg.)



Rosornas öde.

Novell af Walborg.

(Forts. o. slut fr. föreg. häfte sid. 191.)

Ungefär så hade vi tillbragt Walborgsmesso-aftonen
och skilts åt glada och hoppfulla, då vi andra dagen
derefter fingo bud från majorskan att Wendla blifvit
hastigt och illa sjuk och längtade efter att få
se mig. Betagen af den yttersta oro, skyndade jag
till Myrö, der det herrskade all den förvirring en
plötslig sjukdom brukar framkalla. Tant mötte mig
på trappan, hvit som lärft, och sade, att Wendla
om natten blifvit så häftigt sjuk och att hon var i
den rysligaste ängslan, tills doktorn hann komma,
så att hon fick veta, huru det förhöll sig. Han var
ännu icke anländ, ehuru det redan i dagningen gått
bud efter honom, sade hon.

»Hon längtar så ifrigt efter dig, Hedvig lilla! Men
var nu bara lugn och se trygg ut. Hon säger att
hon skall dö. Försök att bringa henne på gladare
tankar, ty eljest ta'r hon lifvet af mig», fortfor
den förskräckta modern och brast i snyftningar.

Darrande inträdde jag i Wendlas lilla, nyss så ljusa
rum, der de hvita musslinsgardinerna kring hennes säng
lyste hotande och spöklika fram ur det halfdunkel, som
rådde der inne. Tyst smög jag mig fram och knäböjde
vid hennes bädd, kyssande den lilla matta hand,
som vinkade mig. Utan ett ord lade hon sitt ansigte
intill mitt och glömsk af tants 

förmaning   badade   mina   heta tårar  hennes kalla
panna  och kinder.

»Gråt icke så, Hedvig, det gör mig ondt! Jag skall dö,
ser du, och denna tanke är så oändligt ljuf; du får
ej blanda tårar i min glädjebägare; mammas jemmer är
redan nog den ... men nu skall du ju stanna hos mig
hela tiden och när vi bli ensamma skall du få höra
något underligt», hviskade hon matt och tillslöt sina
stora fuktiga ögon.

När doktorn, som en stund derefter anländt,
undersökt henne, förklarade han, att hon hade en
mycket svårartad lunginflammation och ordinerade
bad, terpentindukar, senapsdegar och spanska
flugor. Jag sade tant, att jag ville bli Wendlas
vaksamma sköterska, och hon nickade bifallande
dertill. Lugnt och redigt gjorde jag mig 
underkunnig af doktorn om hennes behandling och ådagalade
en så fast och allvarlig hållning, att hennes stackars
föräldrar synbarligen fattade förtroende till min
förmåga. Majoren sökte tydligen att dölja sin oro och
intala sig sjelf och andra, att faran var aflägsen;
men hans hängande hufvud och tröstlösa uttryck,
då han stod vid hennes bädd och betraktade hennes
marmorhvita drag eller lyssnade till de häftiga,
rosslande andetagen, förrådde motsatsen. Tant, i
outhärdlig ängslan, sprang ut och in, ur stånd både
till hvila och redig tankegång.

På natten, hvilken jag utverkat mig att få genomvaka
ensam med Wendla, och under det jag satt tyst på
en pall vid hennes säng, betraktande hennes sköna
men mycket förändrade ansigte, slog hon upp ögonen,
som skimrade af en mörk, främmande glans, och drog
mig närmare intill sig.

»Mins du, att jag ville tala om något för dig,
älskade Hedvig», sade hon matt, men lugnt.

»Ja, älskade! Men om det anstränger dig, så vänta vi
dermed, tills du blir frisk igen.»

»Då finge du vänta i evighet, och det är bäst att du
vet, hvad jag vill säga. I går, då jag kom hem från
dig, var grefve C. här. Jag tänkte att smyga mig undan
till parken och slippa att se honom; men endera hade
han sjelf sett mig eller hade någon annan sagt honom,
att jag var hemma, ty just som jag ämnade öppna
trädgårdsporten, ropade han mitt namn och skyndade
fram. Jag måste stanna och bejaka hans begäran att få
göra mig sällskap. Du kan gissa resten! Han friade
och sade, att han redan förut försäkrat sig om mina
föräldrars samtycke.

»Jag svarade, att jag var tacksam för hans godhet,
men trodde att han sjelf skulle hafva insett, att jag
icke förtjenade den, emedan jag aldrig skulle kunna
älska honom.

»'Icke', sade han, och jag såg, att vulkanen inom
honom började arbeta, 'Det är således sant, att
denne halte månskenshjelte, som kunde ha nog af sina
dammiga böcker, förekommit mig? Jag trodde att han ej
skulle vara svår att uttränga och jag är öfvertygad,
att fröken sjelf skall inse det löjliga i ett slikt
attachement.'

»Jag kände huru hvarje blodsdroppe först rusade till
hjertat och sedan lika fort derifrån och jag brann
af harm.

»Det är en sak, som ligger helt och hållet utom grefve
de C-s afgörande, svarade jag, darrande af vrede,
och med Guds hjelp skall grefven aldrig få rättighet
att kontrollera, hvad jag tycker och tänker.

»'Verkligen! och du tror, unga flicka, att du kan
trotsa mig så! Ha! du är dåraktig, då du vågar ställa
ett hinder i min väg, jag skall krossa det, så som
qvisten jag nu trampar på, och du skall en gång ångra,
att du framkallat min hämd!' Hans näsborrar vidgade
sig, ögonen flammade, och ett rof för sina lidelser
grep han min arm och skakade den vildt; derpå bugade
han sig och ilade bort.

»Hu! Han var förskräcklig och jag stod alldeles
förintad qvar utan att kunna röra mig; det dröjde
visst en god timma, innan jag förmådde resa mig
från den bänk, på hvilken jag slutligen kastade mig,
och gå hem. Jag darrade så häftigt af sinnesrörelse
och kände mig så isad af qvällkylan, att mamma blef
orolig för mitt förstörda utseende och bad mig gå upp
och lägga mig -- jag gjorde så; och från den stunden
blef jag som jag nu är.

»Hedvig! jag skall dö!» fortfor hon efter en paus,
»jag skall dö. Gud vare lof! men på det att du må
glädja dig deråt och ej önska mig qvar i lifvet, skall
jag förtro dig min dyra hemlighet. Jag är Ruperts
brud, jag är mer än det, jag är hans maka! O! du vet
icke, Hedvig, att dagen innan han och gossarne reste,
då mamma och pappa farit till staden, hade jag, för
att få sörja i fred, gått bort till murgrönsberget,
och jag var så försjunken i mina sorgsna tankar, att
jag ingenting varsnade förr än Rupert satt bredvid mig
på stensätet. 'Wendla', sade han så lågt, att orden
knappt hördes, 'du vet att jag älskar dig gränslöst
och -- fruktlöst. Vi skola skiljas och det för evigt --
jag såg att du gick hit och jag kunde ej fara utan att
säga dig huru tröstlös jag är, och höra ett vänligt
ord från dina läppar -- jag vet, att dina föräldrar
önska grefve de C. till måg, och du blir sannolikt
förr eller sednare hans maka; tanken derpå är mig
nästan outhärdlig, ty han är bestämdt ovärdig denna
lycka, som jag ville köpa med mitt lif. Wendla! förlåt
mig! förlåt mig! det är smärtan, som gör mig så
frispråkig. Du är då således ond på mig, när du tiger
så och icke ens gifver mig en blick.' -- Hedvig! jag
stod ej ut längre. Jag vet ej hur det gick till,
men inom ett ögonblick låg jag lutad mot hans bröst
och hans armar omslöto mig så trofast, Hedvig, så
trofast, att jag känner det än -- han kysste tårarne
ur mina ögon och jag var snart så lycklig, att jag
endast kunde le -- våra tankar, som så länge arbetat
tysta inom oss, fingo röst; det ena ordet aflöste det
andra och jag blef stark och frimodig -- jag begriper
icke, hvilken hänryckning som fick makt med mig, ty
jag löste mig ur hans famn och reste mig stolt samt
sträckte min hand mot himlen och svor att bli hans
maka här eller der uppe. O, Hedvig! vi knäföllo båda,
och slutna i hvarandras famn sågo vi upp till Gud och
badö Honom välsigna vårt förbund. Murgrönan bredde en
så tjock grön brudmatta framför oss. Granarne sträckte
sina yfviga grenar som en pell öfver våra hufvuden;
den mossiga klippan var altaret och deröfver hvälfde
himlen sitt strålande blå hvalf. Var det ej en vigsel,
som dugde? Du inser, Hedvig, att jag från den stunden
är Ruperts hustru lika heligt och oslitligt, som om
vi haft ett ordentligt bröllop; och jag är så trygg
och lugn vid denna tanke. Du kan ej ana», fortfor
hon och hennes ansigte strålade af hänförelse vid det
ljufva minnet, »du kan ej ana, Hedvig, hur saliga
vi voro! Rupert tog mig i sina armar och vaggade
mig som ett barn, kallade mig vid tusen ljufva namn
och sade, att hans lycka var alldeles för stor för
jorden. Ack! det hade han rätt i, men den skall bli
så mycket varaktigare i himlen.

»Jag har så mycket att säga dig», tillade hon efter
ett uppehåll, »men jag orkar icke mera, och det är
bäst att göra undan det nödvändigaste, medan vi äro
ensamma. Derföre skall min Hedvig nu uträtta min
sista önskan. Gå», sade hon, och kysste mig ömt, »i
min öfversta låda och tag fram den lilla portföljen,
som jag gömt under det stora papperet i bottnen. Får
du den? Jaså! Rupert skall ha den, ty den innehåller
bref, som jag dagligen skrifvit till honom jemte
några andra småsaker, som alla skola vittna om, hur
högt jag älskar honom. Tag också hit min psalmbok
och Fänrik Ståls Sägner, det häftet, som du vet han
gaf mig i julklapp!»

Jag bar till henne de begärda sakerna och en
blyertspenna, hvarmed hon en lång stund gjorde
anteckningar i de båda böckerna. Derefter bad hon om
en sax och afklippte dermed den längsta och redigaste
af sina lockar, som hon lindade om ett blått halsband,
hvilket hon ofta brukade begagna.

»Se, Hedvig!» sade hon och betraktade leende de gyllne
ringar, som snodde sig om det blå sidenet. »Är det
inte vackert? Det är min Ruperts vigselring; hvad
han skall hålla det kärt! Tag nu alltsammans och slå
in det i ett kuvert och laga, att Rupert får det så
fort jag är död.»

»O, Wendla», sade jag snyftande och gömde mitt hufvud
i hennes täcke, »o, tala icke om att dö ännu. Ni skola
bli lyckliga på jorden. Rupert blir nog snart utnämd
till docent vid universitetet, och när farbror har
hopp om att en dag få

se sin dotter som professorska, skall han gifva sitt
samtycke till ert giftermål.»

»Ack nej, Hedvig, det skall han icke! Huru skulle
han, som dessutom är så mycket för yttre fördelar,
kunna förlika sig med en halt, fattig måg af simpel
familj. Rupert är stolt och min far fördomsfull. På de
klipporna skulle i alla fall min jordiska lycka lida
skeppsbrott, och derföre är det bäst som sker. O! jag
är alldeles utmattad; gif mig vatten, Hedvig», mumlade
hon och slöt ögonen, medan en dödlig blekhet öfverför
hennes ansigte.

Min ångest var förfärlig, ty obekant med döden, trodde
jag, att hennes profetia redan gick i fullbordan. Men
med en öfvermensklig ansträngning blickade hon upp
och hviskade: »Var tyst och oroa ingen; det är bara
mattighet.»

Och så var det; ty ännu återstodo tre ångestfulla
dygn innan det dräpande slaget träffade oss; och
under hela denna tid var ingen tåligare, mildare
och älskligare än Wendla. Jag tyckte mig för hvarje
timma se engeln allt tydligare blicka fram ur hennes
ögon och jag var nästan öfvertygad om, att jag ett,
tu, tre skulle se ett par stora vingar skjuta fram
ur hennes hvita skuldror och bära min älskling
upp genom det strålande blå till Guds vinkande
himmel. Emellertid har befrielsen en annan form,
och huru ren och idealisk den lossnande anden än är,
måste den lyda den fysiska dödens lag, som är lika
för den unge och den gamle, den rike och den fattige,
den skuldbelastade och den skuldlöse.

Den 5 Maj uppsteg solen på den klaraste himmel
och helsades med ett ändlöst jubel af den vaknande
jubelskaran, som vid den första strålen lemnade sina
doftande bäddar på de nylöfvade grenarne; snöklockorna
skimrade som stjernor kring de nygräfda rabatterna
och det daggbegjutna gräset böljade för den friska
morgonvinden. -- Wendlas natt hade varit ganska lugn
och vi trodde alla på förbättring, så att hennes
föräldrar hade lagt sig att sofva en stund, medan
jag och deras gamla jungfru vakade. Wendla talade med
ovanlig friskhet och bad mig öppna fönstret för att
få höra lärkan och känna doftet från löfträden der
ute. Jag efterkom hennes önskan och stödde henne,
der hon satt upprätt i sängen och tycktes försjunka
i åskådning af den unga naturen. Men mitt hjerta
genombäfvades snart af en förskräckelse, hvars
orsak jag icke visste, då jag bemärkte den stirrande
och orörliga blicken och det stora glanslösa ögat,
samt kände mig isas af den stenartade kylan i hennes
kropp.

»Läs vår älsklingspsalm, Hedvig», bad hon matt.

Lindande armarne om min dyra syster och tryckande
hennes stelnande lemmar till mitt varma, klappande
bröst, torkade jag kallsvetten från hennes 
marmorhvita panna, och badande i tårar mera framsnyftade
jag än läste:

 Det mörknar kring rymden, snart sjunker jag ner,
 Der vestan ej andas, der vårsol ej ler,
 Och vänskapens blickar ej följa.
 Der allt, som i lifvet var lycka och lust,
 Så tyst, som en dynande bölja,
 Dör bort emot främmande kust.

 Det klarnar kring rymden, snart stiger jag opp
 Till himmelens ljusa, odödliga hopp,
 Dit buren på snöhvita vingar.
 Se bojorna falla! -- I frihet och fröjd
 Min ande förklarad sig svingar
 Med jubel mot strålande höjd.

»Med jubel mot strålande höjd!» hviskade hon
otydligt. Hennes vidgade ögon vände sig med en
långsam, underlig rörelse uppåt och hon sjönk tungt
tillsammans. Jag trodde, att hon blifvit mattare, och
lade henne derföre varsamt tillbaka på hufvudgärden,
hvaraf hon tycktes må bättre, ty hon låg ett par
minuter tyst med slutna ögon; men plötsligt slog hon
åter upp dem och fäste dem stora och stirrande på
mitt ansigte.

»Hedvig!»» ropade hon skarpt och befallande, »jag
vill, att du skall sofva. Lägg dig på soffan der. Du
är trött.»

Jag blef förvånad öfver denna oväntade nyck, men
dårad af den skenbara förbättringen, trodde jag mig
böra efterkomma en önskan, som hon uttalat med så ovanlig
skärpa, och lade mig på soffan, medan gamla Lisa
intog min plats vid Wendlas säng.

Jag hade visst icke tänkt att somna, ty jag stod
under inflytelsen af hvad psykologerna kalla det
spallanzaniska sinnet och som alltid varit särdeles
tydligt utprägladt hos mig samt nu lät mig ana, att
något förfärligt vore nära. Men jag hade icke fått
någon egentlig sömn på flera dygn och mina uttömda
krafter öfvergåfvo mig alldeles efter en kort strid,
der min vilja led nederlag. Mina rödgråtna ögonlock
sjönko tillsammans och jag föll genast i en orolig
slummer, som ej hunnit räcka mer än några få minuter,
då jag spratt till vid ett tungt slag på hufvudet och
kände min kropp isas af en elektrisk brännande kyla,
-- ty det fins en kyla så intensiv, att den kännes
brännande.

Huru skall jag kunna beskrifva hvad jag kände, då jag
i samma ögonblick fann, att det var Wendlas hufvud,
som hårdt och iskallt fallit ned på mitt eget. Jag
var troligen lika marmorhvit som min döende älskling,
och med undantag af min vidgade syn och mina tankar,
som, liksom en ström, brusade om i min hjerna, var
jag en sekund alldeles förlamad. Då såg jag åter
hennes ögon rulla uppåt, hennes armar gjorde samma
konvulsiviska rörelse och jag kände dess kyla på
mina kinder. Jag förnam ännu ett par djupa rosslande
andetag och hörde rop och snyftningar, men i nästa
ögonblick var jag lika medvetslös som den döende
flickan, hvilken lyftes från min sida.

Då jag började vakna till lif, hörde jag djupa
snyftningar utan att kunna reda orsaken dertill,
ty min själ var ej mäktig af en enda tankeakt och
det dynamiska sinnet trädde i verksamhet långt
förr än någon reflexion kunde göra sig gällande
inom mig. Tanklös såg jag himmelen och de gröna
trädgrenarne, som stucko fram bakom det öppna
fönstret, mitt öra uppfångade fåglarnes qvitter och
jag vederqvicktes af de friska vindfläktarne, som
smögo in i kammaren och hvilka troligen bidragit att
bringa mig till medvetande, ty försänkta i smärta,
som Wendlas föräldrar voro, hade de alldeles förgätit
min tillvaro. Mekaniskt vände jag hufvudet och såg
hurusom hennes hufvud doldes af hennes knäböjande
fader, medan modern, med ansigtet doldt i en flik
af täcket, skakades af konvulsiviska snyftningar och
hennes oupphörliga, sönderslitande »Wendla! Wendla!»
trängde som pilar till mitt hjerta. Vid sängfoten stod
läkaren med ett lugnt och högtidligt uttryck och vid
den öppna dörren trängdes de gråtande tjenarne.

Mitt öga träffade först läkaren, som förstod dess
tysta fråga och nalkades. Han lade vänligt handen på
min panna liksom hade han begripit, att det behöfde
ordnas der inne, och böjande sig ned öfver mig, sade
han sakta under det han dervid lugnt blickade mig i
ögat: »Hon är död.»

»Hon är död», upprepade jag långsamt och i ett enda
slag trängde sanningen med ett förfärande ljus in i
min själ. Verkligheten föll öfver mig med hela sin
tyngd och hvarje fiber ryckte af smärta. Jag gret
ej, men min kropp skakades som af den våldsammaste
frossa och tänderna skallrade mot hvarandra. Utan att
yttra ett ord fuktade läkaren mitt ansigte med eau de
cologne och lät mig svälja några droppar samt förde
mig derpå med vänligt våld till den dödas sida. Tyst
sjönk mitt hufvud på hennes kalla bröst och en flägt
af dödens frid smög sig derifrån in i min trötta
själ. I en brinnande bön lyftes den mot den himmel,
dit Wendlas ande ilat; och det göt sig deri en trygg
visshet om, att jag hade qvar den bästa delen af min
vän, fast jag ej ägde att söka den på jorden. Från
denna stund har det herrskat ett osynligt band mellan
oss båda, som oupphörligt bragt mig i rapport med --
hennes minne skulle verlden säga -- jag sjelf säger,
med hennes fria, ljusa ande.

Jag reste mig styrkt och betraktade hennes sköna,
allvarliga ansigte. Det glänsande håret ringlade sig
i lockar som vanligt kring den snöhvita pannan och de
långa ögonhåren spredo en djup skugga på den bleka
kinden; men döden hade ej varit skonsam, ty det låg
ett uttryck af smärta kring
hennes halföppna mun och de brustna ögonen hade
ej frivilligt slutit sig i dödssömnen. Emellertid
uppfattade mitt öga då hennes bild blott mekaniskt, ty
min andes ögon drogos med oemotståndlig makt upp till
ljusets boningar, der jag nu ägde att söka min dyra
Wendla; men den reproducerades med tiden i mitt minne
och står der nu tydlig ända in i de minsta detaljer.

Snyftande kysste jag tant och farbror, utan att de
dock bemärkte min smekning, kastade en lång blick på
detta kära rum och dess liflösa ägarinna, samt gick
tyst ut i parken. Ett par timmar derefter afhämtades
jag af mina föräldrar.

Knappt hemkommen föll jag i en brinnande feber,
som till öfvermått rågades med bilderna från den
dödsbädd jag lemnat och som ej unnade mig ett redigt
ögonblick. Jag bara väntade, att döden skulle befria
också mig från en verld, som så plötsligt svepte sitt
strålande ansigte i moln och tårar, och i glödande
längtan sträckte jag min famn mot den himmel, som
hyste min älskade barndomsvän. I mina feberfantasier
tog döden den mest lockande form, och såsom den
der ensamt hade makt att återförena mig med henne,
blef den föremål för min dyrkan. De sista dagarnas
händelser hade inkräktat hela min själ och inrymde
der, utom sig sjelfva, endast de idéassociationer,
de frambragte. Ja, jag hade nästan förlorat minnet
af mina föräldrar och mitt hem, och det var endast
i ljusare stunder, som jag, liksom genom en slöja,
såg deras sorgsna, kärleksfulla anleten omgifva min
bädd. Efter fyra dygn lade sig febern och förbyttes
i en frossa, som med korta mellantider räckte flera
månader.

Under febern hade jag ifrigt yrkat, att min hvita
balklädning skulle blifva Wendlas svepning, och
hennes mor hade samtyckt dertill. Jag blef stark nog
att kunna uppfylla hennes önskan att binda brudkronan;
men jag band den af frisk, doftande myrten, ty i sin
hvita skrud hvilade hon på en bädd af sin älskade
murgrön och vid hennes hjerta lågo våra röda och
hvita rosor, halfgömda i myrten och gaz.

Hennes begrafning var en stor, skön sorgefest och
hennes hvita med silfverstjernor besållade kista
sänktes, öfverhöljd af blommor och tårar, icke i den
djupa, svarta graf, inför hvilken hvarje menniska
stannar med hemlig bäfvan, utan i ett haf af doft och
färgprakt; ty liksom kärleken ville hålla sin älskling
skadeslös för sommarens skatter, hade den plundrat
våren på dess skönaste barn och rågat, ända till
randen, hennes mörka bostad med grönska och blommor.

Hvarken Hektor eller Wendlas yngre bröder kommo
hem till begrafningen, ty den tiden funnos inga
jernvägar, som minskade afstånden. Om magister
Rupert talade ingen. Grefve de C. deremot bevistade
högtidligheten, blek och tyst, men klädd i ljusgula
handskar under sjelfva ceremonien, hvilket väckte
mycken uppmärksamhet bland gästerna, sade mamma, ty
sjelf låg jag den dagen i starkare frossa än vanligt
och fick ej vara vittne till min barndomsväns sista
färd på jorden.

*

Trogen mitt löfte till Wendla sände jag hennes
paket till magister Rupert och redogjorde i ett
långt och förtroligt bref för allt, som passerat,
samt gaf uttryck åt den sorg, som förtärde mig. Från
den tiden underhöllo vi båda en trägen brefvexling
om ett ämne, som var oss kärt och outtömligt. Han
ådagalade deri hela den rika och rena idealismen
af sin själsriktning. »Nu först är Wendla min egen
dyrkade brud», skref han. »Jag hör och förnimmer med
outsäglig njutning hennes ständiga närvaro vid min
sida och intet jordiskt hinder kan mera tränga sig
emellan oss. Vi tillhöra hvarandra för evigt och så
fort min ande löst sig ur stoftets boja, skall den
sympati, som nu drager våra själar till hvarandra,
sammansmälta dem till en enda. Tills detta saliga
ögonblick omsväfvar mig ständigt min himmelska
brud och jag känner flägten af hennes vingar svalka
min fuktiga panna. Nattens drömmar visa mig hennes
strålande gestalt och jag tycker mig stundom äfven
under dagen förnimma hennes blick och känna smekningen
af hennes kärleksfulla hand. Du ser således, vän
Hedvig, att döden gaf mig tusen
gånger mera, än hvad den beröfvade mig, och snart
skall den skänka mig min lyckas fullhet, min egen
frihet ... Den sanna kärleken är af oändligt
ursprung; den födes lika litet på jorden, som den
slutar der, fastän den för ett moment der har att söka
sin motsvarighet. Många själar äga medvetandet af den
längtans syfte, som drifver dem att söka den själ,
hvarefter deras egen trängtar, fastän misstag eller
otålighet aflägsna den, inkarnation efter inkarnation,
från sin komplementar-ande; men när tvenne sådana
sökande själar slutligen möta hvarandra, igenkänna de
hvarandras drag, och den eviga kärlek, som de burit
inom sina egna bröst, flyger som en elektrisk gnista
mellan deras hjertan och förstärker den sympatetiska
strömmen till ett oslitligt band. Vore du en filosof,
min unga väninna, skulle du säga, att de teorier,
jag nu drifver, upphäfva andens individualitet och
göra blott en half varelse deraf, hvars slutliga
enhet beror på en annan half varelses bemödande, lika
mycket som på egna ansträngningar, ty naturligtvis
förutsätter en dylik sträfvan hos en ande en långt
hunnen intellektuel utveckling. Nu är du bara en
nyvaknad, varmhjertad liten varelse, som ej kan göra
några invändningar mot mina åsigter, hvilka kanske
på sin höjd förvåna dig, men du skall gömma hvad jag
har sagt och säger, tills den dag kommer, då din själ
fattar och förklarar med sitt eget ljus de tankar, som
nu utgöra min lycka och som min andliga verklighet så
väl bekräftat. Vore kärlekens vilkor individualitet,
så vore den egoism och icke kärlek. Kärleken har
intet jag utan endast ett du och individualitet är
ytterst blott ett jag -- endast en själ utan kärlek är
fullkomligt individuel. Ju mer utvecklad en ande är,
dess kärleksfullare är den, ty kärleken, äfven den
som sänkt sig till jorden, emanerar ur Guds eget
sköte, så fort den är ren och sann. Ja, den är en
stråle af Gud sjelf, emedan Gud är kärleken. Denna
princip har Skaparen konseqvent genomfört i hela
naturen, der öfverallt, från den lägsta organism
till den högsta, tvenne skilda elementer komplettera
hvarandra, och denna ordning är en miniatur af det
oändliga, ty hvarje andes lycksalighet är ett med
honom sammansmält väsendes, liksom Guds sannolikt
är den i honom uppgående skapelsens. Bevara derföre
din kärleks skatt oförminskad, tills du jublande kan
nedlägga den i ägarens själ, och du skall njuta den
salighet, som den, hvilken vi nu njuta.»

Så skref Wendlas utvalde och jag tackade slutligen
Gud, som befriade henne från de svårigheter,
en jordisk fulländning af hennes lycka skulle
hafva beredt, men som döden i ett enda ögonblick
förverkligade. Från denna stund är döden en lockande
tanke för min själ, och från jordens villor och
felsteg vänder jag mig i glad väntan mot den, som
skall återgifva mig hvad jag genom dem förlorat.

Wendlas föräldrar sörjde länge och djupt sin enda
dotter, men tid och förhållanden läkte såren,
åtminstone till det yttre. Grefve de C. sålde inom
kort sin egendom och reste utomlands, dit hans
oroliga ande dref honom. Ryktet bar ibland hans namn
på sina vingar till mitt öra, men innan vi skildes,
hade vi en skarp förklaring, som visade honom,
att jag visste allt och att han ej af mig hade
någon ynnest att hoppas. Hektor, min käre Hektor,
som jag så lekfullt hade gått och inbillat mig vara
min utkorade -- äfven honom tog ödet inom kort ur min
åsyn. Vid en stöt, som han erhöll en gång han gungade
mig i en hänggunga, hade hans knä tagit en skada,
som under den sista vistelsen vid Karlberg urartade
till knäsvamp, och efter långa, svåra smärtor måste
hela benet amputeras. Ett år derefter slutade han
sin sorgliga tillvaro i lungsot, glad och kärleksfull
till det sista.

Och jag sjelf då? Vid trettio år står jag ensam i
verlden, sjelf skyddlös, utgörande tre små barns enda
stöd -- mitt fädernehem är såldt och styckadt, gräset
växer i alléerna och utplånar den sand, som fordom
af tryckte mina lätta fjät. I den lilla skuggrika
kyrkogården vid sockenkyrkan hvila mina föräldrar och
min älskade gamla »Mor» vid Wendlas och Hektors sida,
och af min lyckliga barndom och allt hvad jag mest
älskat återstår mig blott -- minnet, men, äfven det
är en stor skatt och när jag från taflorna från min
sorglösa ungdom
vänder mitt tårade öga till den leende framtid,
mina blomstrande små barn representera, flyger åter
glädjen till mitt hjerta och jag upprepar Malmströms
hoppfulla ord:

 "Evig ungdom lifvet bär i sig,
 Mot en ändlös framtid skall du blicka,
 När du hörer, så som nu till dig,
 Till din dotter hviskas: 'sköna flicka!'"

*

När Wendla döende hade befallt gamla Lisa att föra sig
till soffan, der jag slumrat in, hade hon, sannolikt
gripen af en plötslig dödskänning, velat säga mig
ännu en helsning till Rupert. Jag kan ej annorlunda
förklara denna hennes sista underbara handling. Men
hvad hon ville hafva sagt, har jag kanske fått erfara
i en dröm, som flera år efteråt framkallade minnet
af denna stund för min själ. Jag drömde nämligen,
att jag fördes framåt i en herrlig skog af en qvinna,
hvars ansigte var doldt, men hvilken jag villigt
följde. Full af en slags aningsfull fröjd, en sådan
som rent jordiska förnimmelser aldrig alstra, men
som är en säker varsel på rapport med öfversinliga
varelser, gick jag vid hennes sida, tills vi hunno
en stor öppen plats, hvars högtidliga skönhet var
sublim. Der löste hon slöjan från sitt ansigte och
förde det med ett strålande leende mot mitt eget.
»Hedvig», sade hon, »jag ville en gång säga dig dagen, 
då min salighet skulle bli fullkomlig. Nu, just nu, 
är den det.» -- »Wendla!» ropade jag och ville sluta 
henne i min famn, men i samma ögonblick omgafs jag af 
ett bländande ljus, ur hvilket, tyckte jag, liksom 
tonade halfhviskande, ljufva melodier omkring mig, 
och jag vaknade med en obeskriflig känsla af 
hänryckning. Åtta dagar derefter erhöll jag 
underrättelsen om magister Ruperts död,
hvilken inträffat just på samma natt, som jag såg
Wendla i drömmen. Jag förstod då, hvad det var,
som hade gjort hennes salighet fullkomlig.

Och nu är denna lilla historia slut; Rosens lif är
också kort. Flygtigt liksom den sommar, som föder det,
och förgängligt som all jordisk fägring. Likväl är
dess lott ljuf, det må nu än vara en menniskoblomma
eller en af naturens herrliga döttrar, ty ren och
mild skall den luft vara, hög den himmel och varm
den sol, som kan framkalla dess skönhet i sin högsta
prakt. Ett barn af sol och lycka, födes hon att
blomstra, vissna och dö inom den korta tidrymden af
lifvets sommar. Men har hennes doft och fägring gladt
ett enda hjerta, höjt en enda strålande blick eller
födt en enda tacksam suck till Gud derunder, så är
ej dess mål förfeladt, dess tillvaro ej utan nytta,
och då må man väl erkänna, att det på jorden knappt
finnes något afundsvärdare, än rosornas öde.



Vexlande öden.
En berättelse af Turdus Merula.

I.

Det var vår, ehuru icke en sådan vår som den skalderne
besjunga, en årets nyvaknade ungdomstid, då
lärkan, jublande i skyn, helsar mildare vindars
seger öfver den stränga nordan och den buttra,
sträfva östanvinden; då sippan, väckt ur sin dvala,
får så brådt att sticka upp sitt lilla anlete ur
den fuktiga mossan, för att lyssna till sången der
uppe i det blå, och under sitt korta lif glädas åt
att hon, bland blommornas oändliga skara, alltid
är den första, som helsas välkommen af solens ljus
och menniskornas blickar; då ängarne flitigt binda
sina kransar, marken kläder sig i frisk grönska och
trädens svällande rödbruna knoppar i brådskande äflan
förvandla sig inom dygnets lopp till små ljusgröna,
späda blad, hvilka, sprungna fram likt fjäriln ur
sin puppa, genomskinliga och lätta, närda och smekta
af det ljumma vårregnet, vaja för sunnanfläkten,
växa till dag för dag och gifva otaliga löften om
svalka och skugga under stundande heta sommardagar,
så väl åt fågeln, som bland dem byggt sitt bo, som
åt menniskorna och djuren på marken.

Ack nej, med sådan ljuflig skönhet, med sådana
löften och förhoppningar kom vårmånaden icke,
en sådan herrlighet bestod våren sig icke ens den
första maj i den nordliga nejd, dit jag ber läsaren
följa mig, åtminstone icke anno 18--, tiden för min
lilla berättelse.

Naturen bar der ännu tåligt bidande sin snöhvita
skrud, bländande för ögat, då solen blickade ned på
de vida snöfälten och besådde dem med milliarder små
diamanter, lika kalla som lysande. Och dock var det
vår i luften; man kände att den blida gudomligheten
var i antågande, om också med långsamma, dröjande
steg. Solen hade verkligen börjat finna Bores välde
för långt utsträckt, och i följd af sina höga
samvetsqval manade hon dagligen sina härskaror,
strålarne, till kamp mot den gamles tjensteandar,
snön, isen och nordanvinden.

Och de vänliga, älskliga strålarne lydde ifrigt
uppmaningen. De började med att befria granarnas
smärta qvistar från de lager af drifvor, som den
fina men sega barren tåligt burit på i månader,
de utplånade med otrolig hastighet hvarje morgon
rimfrostens siratliga arabesker på fönsterrutorna;
de sträfvade flitigt att få bort de skarpa ispiggarne,
hvilka, likt genomskinliga fransar, kantade de hvita
dukar af vintersnö, som lågo utbredda öfver hustaken;
de gnodde och nötte på nämda dukar, tills att dessa 
blefvo allt tunnare, förlorade sin bländhvita färg och 
slutligen fingo stora hål här och der, så att skatorna 
skrattande hoppade på de bara takstängerna och pickade på
näfverbeklädnaden derunder. De ilade af och an,
de små strålarna, hoppade och borrade kring de
stora snöfälten i dälderna och på slätterna. Men
arbetet gick långsamt, ty nordanvinden förvandlade
under natten hvarje uppmjukad fläck till en fast
skare. Blott småningom sjönko de ändlösa, hvita
mattorna samman, blott småningom sågos gärdesgårdarnas
vinda, knutiga arkitektur höja sig i långa rader
kring åkrar, ängar och hagar.

Det värsta arbetet hade de små pigga strålarna med de
tunga isarna. Visst hade det lyckats dem att på många
ställen smälta undan snön från det blanka taket öfver
fiskarnas rymliga salar, men det var också allt. För
att genomtära den fasta isbeläggningen måste de ha
bistånd af vårregnet; men så snart detta ville infinna
sig, motades det genast af nordan, som förvandlade
regndropparna till snöflingor innan de hunno fullborda
sin färd genom luften. Det enda solstrålarna här vid
lag förmådde, var att hålla de med hvarje dag allt
större strandvakarna öppna, hvarvid de hade sin lust
uti att se de muntra sparfvarna taga sig stärkande
bad i isvattnet.

Sålunda ägde det rum, trots solens vänliga stämning
och de små strålarnas ihärdiga arbete, deras flyg
och fläng ut och in i hvarje minsta skrymsla och
vrå, de kunnat åtkomma, att Philippus, första majs
skyddspatron i almanackan, i stället för att komma
»med blommor uti håren», som han rätteligen bort,
infann sig i vargskinnspels och utan ett enda grönt
strå kring sin panna. Icke för thy var maj kommen
och helsades med glädje.

Vi befinna oss i mellersta delen af Norrbotten, i
en landtlig nejd. Nattens dunkel, som envisats att
hålla i sig framåt klockan sex på morgonen, förjagas
just i detta ögonblick af solen, som, rund och klar,
höjer sig vid horisonten och purpurstänker den gamla
gråstenskyrkan på sin kulle vid den breda elfvens
strand. Icke långt derifrån framsticker prestgårdens
stora manbyggnad, med sina hvitmålade fönsterkarmar
och mörkröda väggar, mot en fond af höga, friskt
grönskande granar och hvitstammiga björkar med
violettskiftande ris. Ehuru tidigt på dagen, är det
redan lif och rörelse
i prostgården. Röken hvirflar ur skorstenarna lustigt
upp i den klara luften. Pigor i hemväfda klädningar,
storrosiga halsdukar och lingula flätor sno af och
an öfver gården; drängarna rusta i ordning stall och
vagnshus och skotta upp gårdsvägarna. Första maj, den
vigtiga första dagen i det presterliga tjensteåret,
är derjemte den vördige prosten Grans födelsedag och
firas af denna dubbla anledning både ståtligt och
hjertligt. Från nära och fjerran väntas gratulanter,
fattiga och rika, höga och låga, enligt trofast
sed under det trettiotal af år, som den nu åldrige
själasörjaren varit ett älskadt och vördadt föredöme
i sin församling. I dag stå prostgårdens grindar på
vid gafvel, i dag helsas alla välkomna under dess
gästfria tak.

Stig derföre vackert på bara, ty morgonluften käns
ganska bister.

I den stora fyrkantiga salen med fyra fönster, genom
hvilka solen skiner vänligt in på geranier och andra
grönskande krukväxter, ses prostinnan sjelf, en liten
knubbig och fryntlig gumma, i full verksamhet. Med
tillhjelp af sina båda döttrar, Brita och Elin, ordnar
hon frukostbordet. På dettas ena ända framdukas
en mängd rågade asietter, brödkorgar och väldiga
tennstop med hembrygdt starköl. På den andra ordnas
kaffeserveringen. Pösande hvetebullar, kanderade
saffranskakor, öfversållade med korinter, anisbröd
och sockerrån inbäras i öfverflöd af inpigan Cajsa. 
På bordets midt trona tvenne väldiga ostkakor.

»Kära hjertandes Cajsa», säger prostinnan i det hon
förnöjd nickar ett bifall som gäller det präktiga
ölet, »laga så att vi få mera ved i kakelugnen,
innan far kommer ut, och du, Brita, glöm för all del
inte hjortronsylten till ostkakan. Det är så godt»,
tillade hon, »att du, Elin, lägger upp ännu ett par
pepparkaksfat. Jag undrar just om Elsa har i ordning
välfägnaden åt folket.»

Så sägande trippar hon af, med sin blanka
nyckelknippa vid sidan, ut i köket, för att tillse
att förmiddagstrakteringen ej heller här skulle
tryta. Vi begagna hennes frånvaro till att taga i
närmare betraktande de båda blomstrande döttrarna, af
hvilka den äldre, Brita, just nu ställer en syltskål
mellan ostkakorna, under det Elin, den yngre systern,
uppradar uddiga pepparkakor på en tallrik.

Brita är tjugu år, stor och välväxt. Ett rikt
kastanjebrunt hår skuggar ett vackert ovalt ansigte
af den mest bländande nordiska hvithet. Flärdlöshet
och redbarhet tala ur hennes regelbundna drag,
men också en viss stolthet eller kanske snarare
hallstarrighet, som gränsar till hårdhet. Man kunde
tydligen läsa i hennes ansigte, att hon envist
vidhöll en en gång fattad idé, och att endast hårda
pröfningar, sådana lifvet ofta oförmodadt bjuder på,
skulle kunna böja och uppmjuka hennes sinne. Brita
är förlofvad med en förmögen Stockholms-köpman,
som under affärsresor i Norrbotten gjort hennes
bekantskap och vunnit hennes tycke med föräldrarnes
bifall. För Britas blick öppnar sig lifvets perspektiv
i solbelysta former, och hon motser sin framtid lugnt
och tillitsfullt.

Af helt annan karakter är den adertonåriga Elin.
Liten och spenslig, har hon ett barnsligt utseende,
som kunde låta en tro, att hon knappast ännu räknat
sina femton vårar. Det blonda håret, som nästan
stöter på lin, och den lilla trubbiga uppnäsan gifva
visserligen anledning till anmärkningar, men de milda
blå ögonen, ur hvilka en barnafrom själs oskuld och
godhet oförstäldt framlysa, den jungfruliga hyns
skärhet och hela den lilla smidiga figurens täckhet,
göra henne dock innerligt älskvärd. Uttrycket i hennes
anlete är på en gång mildt och sorglöst, och man kan
icke undgå tänka, att endast grymma pröfningar skulle
kunna stålsätta detta förtroendefulla sinne,
gifva handlingskraft åt detta veka hjerta. Ehuru
kanske mindre grannlaga, måste vi upplysa att äfven
liten Elin har sin hjerteklämma, i »göm undan» tills
vidare, men dock redan anad af mången, i främsta
rummet af systern, hvilken, till Elins förskräckelse,
förklarat sitt stora misshag deröfver.

Men vi upphöra att mönstra de båda unga flickorna,
ty i detta ögonblick tittar prostinnan med sitt
fryntliga ansigte in genom salsdörren och ropar:
»Nu komma adjunkten och komministern», och i samma 
stund dessa stiga in, åtföljda af klockaren och 
kyrkobetjeningen, inkommer genom en annan dörr 
prosten sjelf, silfverhårig och vördnadsvärd, 
reslig ännu trots sina sjuttio år. Från köket 
inströmmar husfolket i en lång rad,
med gamla Elsa i spetsen, och alla frambära nu sina
gratuleringar, åtföljda af grundliga handslag och
skakningar. Derefter håller prosten morgonbön, sedan
han lyft den svarta kalotten från hjessan och knäppt
ihop sina händer. Han tackar Gud, som låtit honom
upplefva ännu ett år, omgifven i kärlek och frid
af maka och barn, vänner, tjenare och medkristne,
i hvilkas krets han blifvit ställd. Han nedkallar
den Högstes beskärm och välsignelse öfver alla dessa
kära och öfver den älskade fosterjorden. Han förmanar
hvar och en att städse väl besinna, att det timliga
lifvet är blott en kort resa, men som efterträdes af
evigheten.

Sedan dagens festlighet sålunda blifvit invigd,
låter man sig väl smaka de jordiska håfvor, som
rikligt blifvit uppdukade.

Vi sade att i dag äro alla välkomna till prostgården,
och detta är också sanning i ordets strängaste
bemärkelse. En viss rangskilnad blir dock, äfven
i denna enkla och aflägsna bygd, iakttagen, så
till vida nämligen, att de ringare och fattigare
församlingsmedlemmarne komma på förmiddagen, hvaremot
mängden af de förnämligare, ortens honoratiores,
infinna sig först på eftermiddagen. Man ser derföre
under hela förmiddagens lopp den ena anspråkslösa
gruppen efter den andra inträda i och åter aflägsna
sig från prostgården. Hvarje ankommande blir
insläppt till prostfar i salen och efter utbyte af
några hjertliga, enkla ord manad in i köket, för att
der trakteras och förses med välkomstfägnad till de
hemmablifna.

I det rymliga köket, som denna dag är det icke
minst vigtiga departementet i prostgården, residerar
gamla Elsa, såsom hon nu redan gjort i öfver tjugu
års tid. En väldig tallvedsbrasa sprakar i spisen,
och dess muntert dansande flammor täfla med sjelfva
solstrålarna i glans. På hyllorna kring väggarna
blänka nyskurade kopparkittlar och kastruller,
tenntallrikar och skålar, jemte fat och koppar
af storrosigt porslin. På borden stå uppstaplade
mjuka bullar, skorpor och tunnbröd, högar af
fläsk och grafsik, och berg af smör. I uppradade
stånkor fradgar ölet, och ur pipen på tvenne stora
kaffepannor, outtömliga såsom enkans oljekruka,
hvirflar en doftande ånga. Midt i all denna herrlighet
sitter gamla Elsa och utdelar med rund hand de goda
håfvorna, allrarundligast dock åt de mest fattiga
och arma, det skrälliga, vissnade inhyseshjonet och
den svultna backstugusittaren, som lunkat fram sin
goda halfmil och ändå mera genom skogen. Då och då
inkomma prostinnan sjelf och hennes båda döttrar,
för att hjelpa Elsa i hennes värf, och aflägsna sig
åter, kallade af andra bestyr för dagens festlighet.

Efter sådana tillfällen lösas vanligtvis tungans band
på de anspråkslösa och tacksamma gästerna.

»Ho ä' då änna grufveliga stolter en, den mansell
Brita», utlåter sig en gammal gumma.

»Riktigt styf och grann ä' hon förvisst.» 

»Ja-a», svarar en annan, »och fästman hennars lä' vara
förskräckeliga rik, han.»

»Ja-a. Han bor i Stockholm.» 

»Ja-a.»

»Han lär ska vara handelsman åt sjelfvesta kungen,
som di säjer.»

Sedan man en stund funderat på sanningen af det
yttrade, fortsattes meningsutbytet.

»Prostens Elin, ho' ä' för innerliga rarer en, ja, de'
ä' då visst och sant de'.»

»Ho ä' då som en riktig Guds engel.» 

»Undrar just när hon ska' få sej fästman.» 

»Ja, Gud signe hennar!»

Under dessa ord ser man Elsas ögon glänsa af den
renaste fröjd och tillfredsställelse. Det märkes
grannt att Elin är hennes ögonsten. Hon bjuder
gummorna på en kopp kaffe till.

»Gud vare me' je' mor Elsa», säger en af dem, »alltid
unnar ni godt åt den fattige, och så gör prostinna
me', Gud signe 'na.»

»Ja, si vi ha då ett prostherrskap öfver allan
förträfflighet», bifogar en annan; »maken till ett
sådant får man söka efter långan väg utan att hitta
på. Den prosten», tillägger gumman med ett djupt
andetag af stor belåtenhet, »han är då en andans man,
som kan, så det förslår, läsa lagen för syndare.»

»Men han kan också förkunna evangelium för den
botfärdige!»

»En herrans tjenare är han, det är visst och sant;
ett föredöme för alla andra.»

»Aldrig har han tagit ut tionde af den arma och
nödställda.»

»Nej, så visst, det har väl aldrig sports.»

»Men delat med sig, som en sann kristen, af de håfvor
honom blifvit beskärda, det har han.»

»Ja, nog är han både gifmild och rättvis.»

»Gud signe honom och hela hans hus.»

Så fortgick det hela förmiddagen, och gamla
Elsa tröttnade icke att traktera och höra sitt
husbondfolks oskrymtade lof. Ännu under det
middagen med sin gödkalfstek, kål med siskonkorf,
och pösande munkar till efterrätt, serverades i 
herrskapssalen, var Elsa icke färdig med de sista
mottagningarna i köket. Slutligen blef det dock för
en stund folktomt och tyst, så att prosten kunde taga
sig en middagshvila, tills göken i den blåmålade
väggklockan behändigt hoppade fram ur den öppnade
gluggen och väckte honom med sitt »kuku, kuku!»
och tillika förkunnade att de första slädarna med
eftermiddagsgäster redan körde in på gården.

Nu blef det lif och rörelse på nytt. Välkommen! ljöd
det på trappan, i förstugan och i salen. Dörrarna
smällde, pigorna buro ytterplagg och negligé-askar,
bjellror klingade oupphörligt på gården, drängar och
kuskar hojtade muntert och sjelfva hästarna yttrade
belåtenhet och en höjd stämning medelst lustiga
kromningar och ihärdiga gnäggningar. Den stora
salen och de rymliga kamrarna fylldes hastigt med en
egendomligt sammansatt samling, i hvilken dock hvar
och en fann sin plats i sämja med sin granne. Der
sågs landshöfdingen och öfriga embetsmän från den
närbelägna lilla residensstaden, landssekreteraren,
landskamreraren och borgmästaren, med fruar och
döttrar. Öfversten och chefen för ortens indelta
regemente samt en del af hans officerskår hafva ej
heller uraktlåtit att uppvakta prosten på dennes
födelsedag. Men plats, plats, der kommer tolfman
i Gjöle, styf och stadig i vadmalsrock, samt
hans hustru, klädd i svart siden och bindmössa af
guldbrokad. Hon trampas i hälarna af dottern Stina,
en sextonåring, med stora, bruna ögon och nyfikna
blickar, som djerft flyga kring rummet. Efter
tolfman följer Pel Persson i Gjöle, en ung, hurtig
hemmansägare. Han skakar hand först med prosten och
sedan med prostinnan, men just som han skall vända
sig till mamsell Brita, råkar inpigan Cajsa komma i
närheten, hvilket har till följd att han helt ledigt
fattar henne i handen och med stort eftertryck
gratulerar henne till prostens hedersdag. Brita
knycker på nacken och Cajsa rodnar upp öfver öronen,
men intetdera bekommer Pel Persson någonting. Han
följer den bortilande Cajsa med blickar af oförställd
beundran. Och så komma fogden och länsman, klockarfrun
med sina sju äldsta barn, sockenhandlanden och
skräddaren, med flera anspråkslösa artister i de
olika försköningskonster, som värderas lika mycket
af landets enkla barn, som stadens mera granntyckta
invånare. Alla äro de lika välkomna hos det gästfria
och hjertliga värdfolket och alla äro de medvetna
härom. Derföre råder också en ömsesidig känsla af
innerlig belåtenhet och trefnad bland gästerna.

När de första rundliga trakteringarne voro
undanstökade och de äldre makat sig ihop i grupper i
de olika rummen, skyndade sig de unga att få dansen
i gång i salen. En qvartett regementsmusikanter,
som blifvit medförd af de unga officerarne, stämde
upp sina toner, och den ena dansen 
aflöste den andra. Hvad det led, fingo vals och
kadrilj ge vika för den lustiga polskan. De äldre
drogos nu med i dansen. Landshöfdingen bjöd upp
prostinnan och adjunkten fick sig en sväng med
»nådig landshöfdingskan». Tolfmansmor neg för
öfversten. Pel Persson tvang den stretande Cajsa
in i ringen vid ett tillfälle då hon skulle skynda
sig genom rummet. Klockarfar gör sig så dristig
att förekomma andre majoren, just då denne bugar
sig för den ståtliga Brita. Dansen blir allt mera
yr. Skörtena på klockarns rock stå i alla fyra
väderstrecken. Klarinetten gör ett uppsluppet
öfverslag i falsettregistret och fiolerna söka
att öfverrösta hvarandra. Nu niger prostens Elin
med glänsande blickar och sitt täckaste småleende
för en löjtnant, med hvilken hon redan förut under
qvällens lopp dansat icke mindre än fyra danser. Det
der betyder någonting. Låtom oss närmare betrakta
honom, der han makligt nog snurrar om på samma fläck,
under det Elin med flygande lockar och purprade kinder
beskrifver cirklar kring honom, såsom planeten kring
sin sol. Vacker är han just icke. Han har stor näsa,
kullriga, utstående, ljusblå ögon, köttiga kinder och
ett par temmeligen långa öron, som hål'a vakt om ett
stort, päronformadt hufvud, hvilket uppbäres af en
bredaxlad, undersätsig bål på ett par ovanligt korta
ben. Hans hår är tjockt och mörkbrunt, polissonger
och mustacher yfviga. Uttrycket i hans ansigte
väger midt emellan godmodighet och dåsig dryghet,
som af en ung flicka lätt kan tagas för manlig
karakter. Nu slutar polskan och efter den följer
»väfva vadmal». Munterheten står högt i tak. Gamla
och unga taga del i den ålderdomliga dansleken,
fottramp och handklapp genljuda genom huset.

Liten Elin dansar åter tillsammans med löjtnanten. Hon
ler och rodnar när han blickar på henne; sällhet
och glädje stråla oförstäldt ur hennes ögon hvarje
gång hon räcker honom sin hand. Det är klart huru
här står till. Löjtnant Mörck -- så är hans namn -- har
också ihärdigt varit hennes riddare, ända från hennes
barndom kan man säga, ty de voro sockenbarn. Ett
tiotal år äldre än Elin, hade han låtit henne rida
ranka på sitt knä då hon var fyra och han fjorton
år, skänkt henne sockergryn och konfekt när hon
begynte ingå i slynåren, dansat med henne, ehuru ung
hon var, första dansen, då han invigde sin första
officersuniform. År efter år hade Elin sett honom
om söndagarne i kyrkan sitta i bänken midt emot sig
och varit van att han vid utgången mötte henne och
följde henne hem. Så hade han småningom från hennes
tidigaste dagar vuxit in i hennes hjerta, oaktadt
hvarken föräldrarna eller systern någonsin varit
honom synnerligen bevågna. Elin hade alls icke märkt
att den smärte, godmodige ynglingen, allt efter som
han blef man, förändrade yttre och inre karakter, att
han lade nog mycket på hullet, att hans drag blefvo
pussiga, att hans hy antog en betänklig cinoberfärg
och att den fordna öppna godmodigheten utbyttes mot
en tung dåsighet. Hennes oskuldsfulla själ bevarade
trofast den rena bilden af de tidigaste intrycken af
hans väsende. Hennes älskande hjerta återgaf honom
både hans utseende och sinne sådana de voro i hans
ynglingaår. Han förde henne i detta ögonblick med
stadig hand genom dansens irrgångar, han log mot
henne ännu såsom fordom och Elin kände sig outsägligt
lycklig.

Efter några vändningar fram och åter blef den långa
vadmaln slutväfd och gästerna spredo sig kring i
rummen, ty nu skulle qvällsmåltiden dukas i stora
salen. Elin skyndade, röd och upphettad, fram mot
dörren till förstugan, då hon sakta rycktes i armen
af systern Brita.

»Du dansar mycket med Mörcken, du», yttrade Brita
med låg röst, »allt för mycket.»

Elin såg på henne utan att svara.

»Mörcken är en dålmåns, har jag sagt.»

»Brita!»

»Mörcken är en stackare. Det blir bara elände af om
du gifter dig med honom. Kom ihåg det!»

»Ska' j gifta er med löjtnant Mörck, Elin?» hördes
plötsligt en skarp, barnslig röst fråga.

Båda systrarna vände sig åt samma håll. Der stod en ung
flicka. Hon mätte Elin med underliga blickar från
stora, brinnande mörka ögon. Det var tolfmansmors
Stina.

Elin skulle just svara någonting, då prostinnan
nalkades.

»Har ni sett till far, flickor?» frågade hon.

»Prosten?" svarade gällt Stina. "Han har inte synts
till på en lång stund. Han är borta.»

»Kom, låt oss se efter om han gått in i sitt rum»,
sade prostinnan oroligt och skyndade, följd af
döttrarna, ut i förstugan.

Här stötte de på Elsa, som med en rykande kaffepanna
i handen var på väg till drängstugan.

»Har du sett till prosten?»

»Han gick för en stund sedan in till sig», svarade
Elsa. »Han såg trött ut och skulle visst hvila sig
en smula.»

Rädd att väcka honom, om han somnat, öppnade
prostinnan varligt dörren till skrifrummet,
och med sakta steg inträdde alla tre. Allt var så
tyst. Aftonskymningen kastade sin violettgråa kappa
öfver föremålen och stred en stilla underlig strid
med det matta skenet från en skriflampa, som stod
med sin gröna skärm på bordet. Lätt och varligt
trippade prostinnan fram till den med svart skinn
öfverklädda soffan, der hon såg sin mans gestalt ligga
utsträckt orörlig. Hon lutade sig varligt öfver honom,
för att öfvertyga sig om att han sof; men plötsligt
ryckte hon till, blodet isades i hennes ådror. »Gud,
barn!» utropade hon och dignade ned på sina knän.

Han var död, den gamle, hastigt träffad af slag. Den
sista striden var redan utkämpad. Anden var flydd,
endast stoftet fanns qvar. Makans och döttrarnas
snyftningar och tårar kunde icke återväcka en gnista
lif i de brustna blickarna eller framkalla ett, om
än aldrig så svagt gensvar af de stelnade händerna.

Glädjens högljudda sorl i de folkuppfyllda rummen
förstummades plötsligt, gästerna skingrade sig,
förskräckta och bedröfvade; de halft dukade
borden lemnades orörda och liklakanen hängdes för
fönstren. Der nyss musikens toner klingat, rådde
saknadens och sorgens högtidliga tystnad. Första maj,
vårens härold, förkunnaren af lifvets återfödelse
i naturens bröst, hade kommit med döden i sin
famn. Men döden sjelf, hvad är den för den fromme
annat än en födelse till ett nytt, ett högre lif!

(Forts.)



Allmännyttigt.

Att rengöra gipsfigurer. Man kokar ett tjockt
klister af stärkelse och bestryker gipsfigurerna
dermed förmedelst en pensel. Derefter låter man
gipsfigurerna torka på ett luftigt ställe. Klistret
löser sig då från gipset i form af tunna blad, vid
hvilka alla de smutsiga delarne fastna. Den torra
stärkelsen aflägsnas med blotta fingret.

Äggprof. Man upplöser 120 gramm koksalt i ett qvarter
vatten. Häruti lägger man ägget som skall profvas. Ett
ägg, som värpts samma dag, sjunker ända till botten;
är det två dagar gammalt, så når det icke botten;
är det tre dagar gammalt, så simmar det omkring
i lösningen, och är det ännu äldre, så simmar det
ofvanpå, och ju äldre det är desto mera höjer det
sig öfver vattenytan.




Logogryf.

Jag flyger öfver berg och dalar 
och sväfvar i det höga blå, 
det fria språk, jag öppet talar,
all verlden kring man plär förstå. 
Ej stormens ras min vinge stäcker, 
ej ryggar jag för böljans svall;
till himlens hvalf mitt tak sig sträcker, 
och jorden är min fotapall. 
I vredesmod är jag förfärlig 
och blifver stundom riktigt vild, 
men deremot i glädjen härlig 
och leende och ljus och mild. 
Jag kan det sköna bäst uppfatta 
och återge det goda väl; 
den flärd, som kan min yta matta, 
ej hinner djupet af min själ. 
Beställsamt må förtalet säga 
att jag är flygtig -- vare sagdt: 
dock bör man ej för mycket väga 
på dessa ordens rätt och makt, 
ej heller låta sig förbrylla,
om någon mig den tjensten gör, 
bland andra, för det fel beskylla, 
att icke alltid som sig bör 
jag synes snörrätt gå min bana; 
här'mot jag blott invända kan,
att hvad som sker af gammal vana 
är svårt att streta mot, minsann! 
Landtmäteriet har jag lärt mig, 
att mäta sjöar likaså; 
naturen denna konst beskärt mig
bland annat, jag förstår mig på. 
Jag går igenom eld och vatten 
och skadas ej det minsta grand --
väl slumrar jag i ro om natten, 
men väcks af morgonrodna'ns brand. 
Sju lemmar i min kropp du finner, 
tag dem att flyttas af och an 
och gå med dem så långt du hinner 
och blanda om dem bäst du kan:

En liten varelse med vingar,
men ingen fågel dock för det,
som i det fria glädtigt svingar
att visa prof på idoghet;
en skogens bundsförvandt med krona
som täljer flydda årens mängd;
hvad bör man vara stadig trona?
hvad kom du ej, när dörr'n var stängd?
Två pelare med "lif i spelet"
att hjelpa dig i verlden fram;
-- men står du still, hvems är då felet,
du ättling af "en frejdad stam?" --
En sak, skomakaren till nytta,
som sjömannen värdera vet;
och något som sig plär förflytta
från ort till ort med hastighet;
ett ord som tydligt dig förklarar
hvad negativus är för slag;
hvad nog du ville med om vara,
då oskuldens och glädjens dag
än lyste för ditt barnasinne;
hvad denna tid en blomning var
som ännu hägrar för ditt minne;
men ock hvad vi ju en och hvar
en gång här blifva efter striden
med lifvets alla små besvär,
när, upphöjd öfver rummet, tiden,
vår ande går mot ljusets sfer; 
hvad ödmjukheten kan oss lära, 
om nöden det ej gjort förut; 
idylliskt namn, som flickor bära; 
hvad kan den starke bli till slut? 
en växt, ej lämplig till vår näring,
men för vårt yttre desto mer; 
hvad kreaturen till förtäring 
man ju på många ställen ger; 
en spetsig tingest, oftast liten, 
hvars bästa egenskap är -- drift; 
hvad skönhet blir, när koloriten 
går ned i glömskans mörka grift; 
hvad er jag nämner; och tillika 
hvad ni blott är, hur mäktig än; 
hvad röst ej hörs hos dem som skrika 
och passa icke nordens män; 
hvad stundom uppå bifall tyder, 
när det helt vänligt gifves blott, 
och ofta nog den svage lyder
från den, som herrskarmakten fått; 
ett annat åter, som förtroligt 
det nyss beskrifna följa plär,  
men är det likväl mindre roligt, 
när ett försåt det innebär; 
en flod som mycket allmänt känd är, 
om äfven endast till sitt namn, 
med mångbesjungna sköna stränder, 
långväga flyktings lugna hamn; 
symbol utaf förgängligheten;
ett alster ifrån grufvans schakt -- 
Och låt det nu "i hastigheten" 
få vara nog med hvad jag sagt.

A-st.



Uttydningar
Lösning af Logogryfen i föregående häfte, sid. 192:
Sparbank, hvaraf fås: spara, pank, apa, karbas,
skrapa, krans, bana, ark, park, baka, skapa, Skara,
brasa, par, bas, arab, ranka, spark, kran, ask, bark,
ans, asp, anka, kar, Ran, skarp, ana, barsk, spak,
ankar, snar.

Lösning af Bokstafsgåtan i föregående häfte, sid. 192:
1) Ansbach, 2) Loke, 3) Ejder, 4) Xylosteum, 5)
Arvika, 6) Nordkyn, 7) Deshalb, 8) Ej, 9) Rasa, 10)
Domar, 11) Uladislaus, 12) Mört, 13) Ankare, 14)
Sardinien; hvaraf begynnelsebokstäfverna beteckna
Alexander Dumas, slutbokstäfverna Herman Bjursten.

Lösning af charaden i föregående häfte, sid. 192: Andreas.



Svarte Sven.

Berättelse från Gustaf Wasas vistande i Dalarne af
C. Georg Starbäck.

4. 

I länsmansgården.

På långt håll såg man skenet från fogdegårdens fönster,
hvilka voro försedda med glas, något som den
tiden icke var fallet med allmogens boningar. Sven
påskyndade sina steg och stod snart framför ett af
dessa fönster.

Der inne sutto fogden Nils Westgöte och de danske
knektarne och tycktes vara i färd med att göra sig en
god qväll. En halfäten julgalt låg midt på bordet och
ölmuggarne gingo flitigt omkring, under det att ett
oredigt sorl af en framskrålad skämtvisa, beledsagad
af högljudt samtal, trängde ut i det fria.

Plötsligt ryckte Sven till och lyftade den ena handen,
liksom om han funnit något, som han alldeles icke
väntat och som derföre både öfverraskade honom och
försatte hans själ i den högsta spänning.

En af svennerna i stugan hade rest sig upp och lutat
sig fram öfver bordet för att skära sig en bit af
grissteken. Han höll i handen en knif, hvars långa
skaft stack upp öfver handens bredd och lät en prydlig
silfverrand lysa i eldskenet. Sven kunde tydligt se
sin fosterfaders bomärke.

Det var åsynen af detta, som kom honom att darra af
den häftigaste rörelse och nästan glömma ändamålet
med den nattliga vandringen samt Rasmus och hans
huskarlar, hvilka ännu icke hunnit fram, men hvars
steg han hörde knarra mot snön.

Sven skyndade fram till dörren, ryckte upp denna
och störtade in. Under inflytandet af den rikliga
välfägnaden var det knappt någon, som gaf akt på
den ensamme bonddrängen, förr än denne stod alldeles
invid svennen med den sölfbodda knifven.

»Hvar fick du den knifven?» sporde han med ett hemskt
lugn, som alla missförstodo, och lade sin hand på
svennens skuldra.

Denne log ett bredt leende och såg på frågaren.

»Knifven?» utbrast han, »knifven fick jag i ärlig strid ...»

»Jag menar, att det spökar ännu efter
Långfredagsoset», inföll en annan, skrattande.

»Det är den andra bågskytten!» ropade en
tredje. »Tvenne pilskott rammade herr Otto Krumpe den
dagen, den ene skytten fick hastigare lön för ärende,
än han väntat, nu skall man se, att den andre kommer
och vill hafva det samma.»

Och så skrattade han öfverljudt åt sin qvickhet. Otto
Krumpe var danskarnes befälhafvare i slaget vid Upsala
och blef der sårad af tvenne pilskott. De modiga bussarne,
som icke anade någon fara och minst af den ensamme
bonddrängen, funno hans uppträdande synnerligen egnadt
att skänka dem nöje och sparade derföre icke på sina
infall. Det ena ordet gaf anledning till det andra,
och så dröjde det icke länge, förr än Sven hade allt
klart för sig.

»Denna knif tillhörde en gång min fosterbroder!»
sade han.

»Såå», svarade knifvens nuvarande ägare, »men nu är
han min ... Ser du, sprutöga, jag skall säga dig,
hur det var. Pojken kom ensam in midt ibland oss och
var icke längre från herr Otto, än du är från fogden
der borta. Ja, du var ock med, Lauritz, så du minnes
det lika väl som jag.»

»Jo jag minnes», svarade den tilltalade, den samme som
talat om pilskotten, »och dälen gale mig, såg jag icke
dig ock, du följde med den galne tuppkycklingen, men
vände om strax som vi ryckte fram att lära eder icke
i förtid gala om seger ... Vi hafva godt minne, ser
du ... Jag känner dig på hållningen, för jag stod i
utkanten af hären, men följde kamraten, tills han fick
sin välkomma, så att han aldrig behöfver någon mera.»

»Så gick det till, ser du. Din galne broder kastade
sig med denna knif in i hopen rakt på herr Otto,
då jag gaf honom ett slag, som stäckte vägen,
och knifven drog jag ur hans hand som ärligt byte.»

Dermed lade han knifven ifrån sig på bordet. Sven
stod ett ögonblick tyst, men hans läppar darrade, och
det var som om en ljusning låtit sig förnimma i hans
anlete. Men hans ögon sprutade eld, så att man kunde
väl med den danska knekten kalla honom sprutöga. Alla
knektarne sågo på honom, och alla skrattade.

»Hvad vill du så mera?»  sporde Lauritz.

»Hvad jag vill», började Sven och höjde sin stämma,
så att det blef tyst i stugan. »Jo det skall jag nu
säga dig och eder alla. Är det sanning ditt tal, att
min broder föll som din fiende, och icke som din vän,
så må Gud välsigna din tungas tal, men knifven tager
jag igen.»

Dermed stack han fram handen och tog knifven samt
höjde den upp så att alla sågo den blanka klingan
lysa. Det gick så hastigt och oförtänkt, att ingen
hunnit komma sig för med att hindra honom. Många togo
ock alltsammans för skämt, ty ingen kunde föreställa
sig så mycket mod hos den ensamme bonddrängen.


Men då Sven gjorde en rörelse att stoppa knifven i
bältet, ropade dess ägare:

»Håll litet, dräng ... om den saken skola vi blifva två!»

»Ja väl», genmälte Sven, »ty knifven lemnar jag icke
lefvande ifrån mig!»

Nu rusade alla upp och omringade Sven, hvilken drog
sig tillbaka mot väggen för att hafva ryggen fri.

»Var det icke det jag sade», ropade Lauritz, »den
galne drängen vill bli skickad genvägen till bror
sin. Rask gerning, gossar ... så dricka vi på liket.»

Ett häftigt handgemäng uppstod och Sven värjde
sig med en otrolig styrka. Den upplysning han fått,
återskänkte honom hela hans sinnesnärvaro. Men huggen
föllo allt tätare och ringen slöt sig allt fastare
omkring honom.

Ett tungt fall mot golfvet hördes i samma ögonblick
som dörren åter öppnades och Rasmus Jute visade sig
på tröskeln.

»Nu lärer du fått nog!» ropade Lauritz, och den andre
knekten, som ägt den sölfbodda knifven, lutade sig
ned för att upptaga något.

»Dälen gale mig», yttrade han, »håller han icke
knifven så hårdt, som om han ville taga honom med
sig i grafven!»

Ett hugg af Rasmus gjorde slut på meningen och
afsigten, och alla knektarne vände sig mot den nye
fienden. Nu upplågade striden å nyo, men denna gången
var man någorlunda jemnstark å ömse sidor, och det
dröjde icke länge, förr än Nils Westgöte såg, att allt
motstånd var omöjligt. Han slog då ut fönstret och
sökte rädda sig genom flykten. Men ett par af Rasmus'
karlar sågo det och skyndade ut. De andra sökte följa
fogden genom fönstret. Inom några ögonblick var stugan
tom, och striden fortsattes på gården eller i skogen,
dit danskarne sökte taga sin tillflykt.

Rasmus Jute sjelf nedlade Nils Westgöte och upphann
derefter den knekten, som fått det första hugget af
hans svärd inne i stugan.

Men der inne stod Kari lutad öfver Sven.

Han låg der så blek och likväl så skön med ett drag
af obeskriflig frid i sitt anlete. Knifven med gubben
Elfs bomärke höll han ännu i sin hand. Den danske
knekten hade måst lemna den, när det gällde att
försvara eget lif.

Den döende flamman från härden belyste med ett
blåaktigt sken såväl slumraren som Kari, hvars öga
med outsäglig smärta hvilade på hennes hjertans kär.

Hon hade på afstånd följt honom, när han kom från
Rasmus, och när hon såg honom nalkas fogdestugan,
hade hon ilat bort till Utmelandsbyn och Tomtgården,
der hon träffat sin fader, till hvilken hon sagt,
att Rasmus gått med makt till fogdegården. Det var
hennes afsigt att fadern skulle komma till hjelp,
och i den tron skyndade hon tillbaka till fogdegården,
der nu striden gick lös som bäst,

Hjertat ville brista i hennes bröst, när hon steg
in i den dunkla stugan och fick se Sven ligga i sitt
blod vid ena långväggen.

Så hade han farit öfver det vida hafvet, hvarifrån
ingen väg går tillbaka. Och han syntes lyckligare i
döden än han någonsin var i lifvet.

Kari föll ned på knä invid honom. Hon fattade hans
hand och höll den i sina, och så förblef hon i stum
smärta och med tårlösa ögon blickande på den ädle,
missdömde ynglingen.

Hon hörde icke, huru dörren öppnades och män kommo
in i stugan. Hon bara såg och såg på det kära liflösa
anletet.

Men ännu hade ej döden fullbordat sitt verk.

Plötsligt slog Sven upp ögonen och ett matt leende
öfverför hans drag, när blicken träffade Kari. Hon
log tillbaka och lutade sig längre ned tätt intill
honom. Det var så naturligt, tyckte hon, att han icke
var död utan blott slumrade. Hvarföre väntade hon väl,
om icke på hans uppvaknande?

»Kari», hviskade Sven, »nu kan jag säga sanningen. Din
broder ...»

»Min broder ... hvad vill du så säga om honom?»

»Han var ingen förrädare!»

»Sven!» ropade Kari, för hvilken med ens ett ljus
uppgick, som göt helgonglans kring den döendes panna.

»Ser du», fortsatte Sven, »jag trodde det ... men
jag ville ej lägga din fader med sorg i grafven.»

»Men du ville bära all den smälek, allt det hat,
som ...»

»Ja, jag ville ... men nu är det bra igen. Din
broder dog en ärlig död. Jag trodde om honom,
hvad alla trott om mig, att han gick onda stigar
till fienden och jag följde honom. Han hade knappt
försvunnit bland fienden om qvällen, förr än anfallet
skedde på vår här ... Det var dumt af mig, men jag
har ock lidit straffet för min misstro.»

»Jag visste det förut, Sven, att du icke kunde begå
något sådant, som man gaf dig skuld för! Dock skulle
alla hafva trott dig utan att hafva misstrott min
broder, om du förut talat hvad du nu sagt.»

»Kanske ... kanske icke. Jag ropade honom vid namn,
när han gick ifrån oss om qvällen, jag ropade om igen,
men han hörde mig icke, ville icke höra mig, utan gick
blott så mycket fortare. Föll misstanken på mig, så
hade den väl ock fallit på honom, och jag ville icke
se dens ögon i sorg, som varit mig i faders ställe.»

»Dock har han sörjt öfver dig!»

»Den sorgen var dock mindre, än om han nödgats sörja
sin egen son.»

»Knappast var han dock mindre!» hördes gubben Elfs
stämma, och han framträdde med Rasmus Jute.

Denne lutade sig ned att undersöka såren. De voro
många, men, som han tyckte, intet lifsfarligt.

Den gamle fattade Svens hand och sade, i det han
förgäfves sökte återhålla de frambrytande tårarne:

»Gud välsigne dig, son, och står du öfver detta,
så vill jag med dig vara den förste, som drager ut
för herr Gustaf Eriksson.»

»Och jag med!» tillade Tomt-Mats, som tillsammans med
de andra trädt in i stugan, sedan han åhört Rasmus
Jutes redogörelse för den döende danske knektens
bekännelse.

Derpå gick äfven Tomt-Mats fram, så att han bättre
kunde ses af Sven.

»Men du må lefva eller dö, Sven», sade han, »så skall
du gifva mig till de vrånga tankarne om dig.»

Ett drag af innerlig själafrid utpräglade sig i Svens
anlete, men han tillslöt af mattighet ögonen.

*

Något derefter inträffade julhelgen, då Gustaf Wasa
uppträdde på en kulle nära Mora kyrka och ännu en
gång talade om landets nöd och fara, om de olyckor,
som drabbat honom sjelf, och om sitt fasta beslut,
att våga allt för fosterlandets räddning.

Det är en bekant sak, att Gustafs tal icke förmådde
uträtta något hos Mora-karlarne. Väl funnos de,
hvilka likt Tomt-Mats och Elf ville genast gripa
verket an, men de allra fleste kände honom icke och
trodde knappast, att sådan träldom, som han talat om,
väntade Sveriges folk under den nye konungen.

Och så måste Gustaf den gången draga sina färde.

Men snart ändrades allt och skidlöpare utsändes att
söka och upphinna den flyktande herren, som enligt
allas sammanstämmande utsago var den ende, hvilken
kunde rädda Sveriges land.

Snart var han åter i Mora, der han möttes af utsände
från alla socknar i Öster- och Westerdalarne, hvilka
utropade honom till »herre och höfvidsman öfver Dala
och menige Sveriges rike». Och han utsåg sexton unga
män till sin lifvakt samt att föra hans bud och
ärenden kring om landet.

Bland dessa var gubben Elfs fosterson en.

Han hade öfverstått den fara, hvari han kastat sig för
den flyktande ädlingens skull. Väl var han blek ännu,
men kraft och mod strålade ur de ärliga ögonen.

Gubben Elf gaf sig ingen ro förr än han fått gifva sin
dotter åt den så länge och så orättvist misstänkte.

»Lång ofredstid förestår», sade han, »och det heter:
uppskjut icke till morgondagen hvad du kan göra i
dag.»

Så blef det bröllop i gubben Elfs stuga, och Gustaf
Wasa var der den förnämste gästen.

»Nu skola vi, vill Gud, göra om Långfredags-slaget,
men bättre!» sade han leende till Sven om qvällen,
när bröllopsskaran kommit hem från kyrkan.

»Amen», sade herr Jakob, kyrkoherden, och knäppte
andäktigt ihop sina händer, och gubben Elf tillade:

»Vi bedje Gud fader i himmelrik, oss må nu full bätter
gå!»

Men bruden log så ljuft mot sin Sven, och denne
blickade så trofast tillbaka. Hans tankar flögo
dock från Karis rosenmun till ett högre mål -- till
den stundande striden för Sveriges rike. Det var
som ett löfte legat outtaladt och dallrat på Karis
svällande läpp, ett löfte om ära och tro i döden,
och det framgick i ord från mannens mun.

»Så visst som dalkarlens pil träffar snöskräfvans
hjerta i flykten, så visst skall han icke hvila på
sträng, förr än vi hjelpt Gustaf Eriksson att drifva
jutekungen ur Sveriges rike!»

Inom år och dag var löftet en verklighet. Och mången
jul drack sedan Sven sitt öl med Kari i gubben Elfs
stuga.



I månskenet.

Romans.

I vackert månsken sitter jag i båten 
Och ber, mitt herrskap,  vänligen att j
Tillåten, 
Att jag får njuta af min fantasi.

Att börja med, så ber jag, att j måtten 
Sentera reflektionen, som jag gör:
Att botten 
Jag icke ser, och icke rår derför.

Ty vattnet är så fasligt djupt i  viken, 
Att ej  dess djup med säkerhet man vet.
Nyfiken 
Är jag ej heller att försöka det.

Se huru skönt den blonda månen lyser. 
Så melankoliskt tyst är jordens ring,
Att nyser 
En uggla blott, så hörs det vidt omkring.

Och i det dunkla djupet stirrar månen 
Och darrar, som han gör i minsta bäck:
Förvånen 
Er ej deröfver, han har vattuskräck!

Och strandens alar, som vi se och prisa, 
De spegla sig i vågen, att dermed
Oss visa, 
Att det går an att växa upp och ned.

Fast månen gudaskönt sin glans nu sprider, 
Om sömnens ljufva kraf man dock påmins:
Omsider 
Är det rätt lyckligt att en måne fins.

Och fast som nu jag alltid nattvak hatat, 
Så ha vi ändå rott från häll till häll
Och pratat 
Så mycket nonsens med hvarann i qväll.

I molnens bädd sig månen nu ses gömma. 
Så vill jag ock ro hem af andans kraft
Och drömma 
I natten se'n, hur roligt vi ha haft,

E. S-dt.



Fjäll-lemmeln.

Man har med rätta betecknat instinkten såsom en hos
djuret medfödd drift att handla på ändamålsenligaste
sätt för slägtets bestånd. Så äro drifterna att
samla förråder, söka byte, bygga bostad, skydda sig
mot fiender och att bidraga till slägtets förökelse
gemensamma för alla djur och hafva samma ändamål,
det att uppehålla arten. Men utom de nyss nämda
finnas ännu två märkvärdiga drifter, som uppträda
hos enskilta djurarter, men icke hos alla; det är
samhälls- och vandringsinstinkten.

I allmänna fall är denna sednare öfverensstämmande
med behofvet att söka näring och uppträder i förening
med samhällsinstinkten. Djuren samla sig under
sina skilda ledare och vandringarne verkställas
på bestämda tider. Så ställa flyttfåglarne hvarje
höst sitt tåg emot södern undan våra kalla vintrar;
sillen kommer i milliarder till Nordsjöns kuster för
att leka, men så regelbundet, att man kan bestämma
dess kommande och gående lika säkert, som månens upp-
och nedgång. Märkvärdigare än de här anförda förefalla
dock vanorna hos det djur, med hvilket vi här vilja
sysselsätta oss. Hos fjäll-lemmeln yttrar sig samhälls-
och vandringsinstinkten icke så som hos andra
djur. På ort och ställe, d. v. s. i fjälltrakterna,
föra lemlarne ett ensamt och osällskapligt lif; det
är endast under deras vandringar man kan spåra en
planmessighet, som har karakteren af samhällslif. Men
dessa ströftåg företagas på oregelbundna tider,
ofta med hela årtiondens
mellanrum, så att man kan antaga, att mången
lemmel-generation lefver och dör i fjällen, utan
att hafva deltagit i någon utflygt.

En märklig vandringsdrift har äfven sports hos andra
medlemmar af gnagarnes slägte, till hvilket lemmeln
hör. Allmänna magasinsråttan, stundom kallad stora
vandrareråttan, var okänd i vår verldsdel ända till
början af förra århundradet. Efter en stor jordbäfning
i trakten af Kaspiska hafvet år 1727, skall hon i
stora massor hafva invandrat öfver stepperna till
Astrakan, der hon hoptals gick öfver floden Wolga och
sedan snabbt utbredde sig åt vester. Nästan samtidigt
kom hon med ostindiefarare öfver till England, och
efter denna tid kan hennes uppträdande i olika delar
af Europa och Amerika angifvas genom bestämda data.

Här visar sig dock vandringslusten såsom gynnad af
omständigheterna och betingad af civilisationen,
som underlättar råttornas utbredning; men om vi
skola tro de berättelser, som ännu gå och gälla om
lemlarne, så visar sig instinkten här icke verksam
såsom »uppehållande drift», utan äro lemlarne snarare
exempel på en djurart, som öder sig sjelf och hos
hvilken naturen verkar direkt sjelfreglerande för att
stäfja en alltför hastig tillväxt.Det  
har  nämligen  berättats,   att  icke   en
tiondedel, enligt andra  icke   ens en hundradedel,
återkommer af de millioner, som vandra nedåt kusterna
och antingen finna sin graf i mötande vattendrag
eller blifva offer för rofdjur. Exemplet saknar
i detta fall ett motstycke inom djurverlden.

Fjäll-lemmeln (Mus lemmus. Linn.) tillhör, såsom
sagdt, gnagare-familjen. Det är ett litet vackert,
lifligt djur af omkring sex tums längd, deraf knappast
3/4 tum belöper sig på 
svansen, som har ett temmeligen afstympadt
utseende. Kroppen är försedd med en ytterst fin
och mjuk pels, på ryggen och hufvudet brungul med
svarta, glänsande fläckar, på sidorna ljusare gul
och på buken samt fötterna nästan hvit. Hufvudet är
rundt, med trubbig nos, hvarpå sitta några svarta
och hvita morrhår, klorna mycket skarpa och egnade
lika mycket till försvar, som till att gräfva gångar
i jorden. Lemmeln är anvisad att söka sig näring i
fjälltrakternas saftlösa örter, renmossa, bark och
dvärgbjörkens knoppar, hvadan han är försedd med
hvassa tänder, hvilka till byggnad och ställning
närmast likna bäfverns.

Lemlarne ligga icke i dvala om vintern, utan de
gräfva då gångar i snön, för att åtkomma och afgnaga
grässvålen. Om sommaren gå de högre uppåt fjällen,
men aldrig bortom dvergbjörkens gräns. Honan bygger
sig af sönderbitet gräs, löf och qvistar ett bo
med rund öppning på ena sidan. Hon föder fem till
sex ungar i en kull, men lägger flera sådana under
året. Lemlarne föröka sig med otrolig hastighet och
skulle utan tvifvel blifva en landsplåga, om de ej
hade så många fiender och icke saknade nästan hvarje
tillstymmelse till sjelfbevarelseinstinkt. Vargar
och räfvar följa dem milslångt på deras vandringar
och äta ingenting annat, om lemlar finnas att
tillgå; filfrasen, lekatten och de alltid hungriga
lapphundarne fira ordentliga högtider bland de små
frodiga offren, hvilka sällan söka gömma sig, utan
snarare utmanande väcka fiendens uppmärksamhet. Ugglor
och andra roffåglar, till och med kråkor och skator,
försöka sig på dem, ehuru stundom utan framgång, ty
de små, modiga djuren sätta sig envist till motvärn,
fräsa, gnissla, spotta och bita så tappert, att
angriparne ofta måste draga sig tillbaka. 

Djuren hafva i Skandinavien sitt egentliga tillhåll på
norska fjällryggen; de träffas så väl uppe på nakna
fjället, som i tufvig fjällmark, der de gräfva sig
gångar. Vatten undvika de försigtigt, så snart de
ej äro på vandring, och begagna hvarje gren, hvarje
torfremsa de påträffa för att slippa bli våta. Om
man kastar en lemmel i ett vattenämbar, så gnäller
han argt och söker så fort som möjligt att åter
komma upp. Rädda blifva de aldrig, och detta gör
att man icke har någon svårighet att påträffa dem i
fjälltrakterna. Der sitta de ofta lugnt och beskedligt
i sina hål och skulle säkert icke bli bemärkta, om
icke åsynen af en menniska retade dem för mycket, för
att de skulle kunna tiga: de helsa vanligen vandraren
med en högljudd gnissling, liksom ville de förbjuda
hvarje obehörig att nalkas. Blott om de påträffas i
det fria taga de till flykten, dock aldrig längre än
till sina hål. Der fatta de posto med en grym uppsyn
och låta hellre slå ihjel sig än de rymma fältet.

Norska fjäll-lemmeln.

Under en vandrig i norska fjällen, sommaren 1868, var
förf. i tillfälle att se några af de små dumdristiga
fyrfotingarne,
och de gjorde minsann tillräckligt väsen af sig för
att ådraga sig min uppmärksamhet. Först tittade de
nyfiket fram ur sina hål, derpå kommo de fram med
synbarliga tecken af en uppretad sinnesstämning, satte
sig på bakbenen och böjde hufvudet så långt bakåt,
att de nära nog lågo på rygg. Härunder gnisslade de
ursinnigt och blickade så hotfullt med sina små,
svarta ögon, att jag blef tveksam om jag skulle
skratta eller taga till flykten. Satte jag fram
stöfveln, så beto de genast i den; höll jag fram
käppen, likaså. En af bitvargarne var så envis,
att jag fick lyfta honom högt i vädret och dugtigt
rista käppen, innan han släppte tag. Att med våld få
lemlarne att krypa tillbaka i sina hål var omöjligt;
de beto och gnisslade tills de fingo dråpslaget eller
tills jag aflägsnade mig, då de fräste och skreko än
värre, antagligen för att ge luft åt sin segerglädje.

Vi komma nu till den märkligaste delen af lemlarnes
historia, nämligen deras fjällvandringar. Professor
Nilsson säger i sin fauna, att fjäll-lemlarnes
vandringar utgå från fjällryggen, antingen åt vester,
då tåget ofta slutas i Nordsjön, eller åt öster, då
det vanligen slutas i Bottniska viken. »Under dessa
vandringar sky de ingenting, som kommer i deras väg;
floder simma de öfver, stenar öfverstiga de, och
om branta klippor möta, så gå de väl åt sidan, men
komna förbi hindret, fortsätta de sin vandring i
samma riktning som förut. Om dagarne ligga de stilla,
ty dessa tåg anställas mest om nätterna. Ögonvittnen
hafva berättat, att der ett sådant tåg framgår,
ser marken ut som om elden gått öfver den. De,
som slutligen hinna hafvet, kasta sig deri och uti
den en gång tagna riktningen simma de till dess de
drunkna. Det skall hafva händt, att fiskare, som under
höstaftnarne legat nära kusten med sina drifgarn,
helt oförvarandes funnit sig omgifna af dessa smådjur,
hvilka uppklättrat på den lilla båten i så otalig
mängd, att de hotat att sänka den. Ofta skola de efter
sådana vandringar finnas döda, flytande på hafvet
och betäckande en stor sträcka af dess yta ...»

Så långt professor Sven Nilsson. Han säger sig
hafva dessa meddelanden ur andra hand, hvilket
tyckes innebära en uppmaning att mottaga dem med
försigtighet. Åtminstone bör detta gälla uppgiften om,
att de vid framkomsten till hafvet skulle störta sig
deri.Man har äfven sett lemlar komma nedstörtande
ur luften, hvarföre ännu den sägen är gängse
i norra Sverige, att lemlarne regna ned från
himmelen. Fenomenet är dock lätt förklaradt på det
sätt, att djuren af någon hvirfvelvind dragits upp i
luften. Om dylikt verkligen kunnat hända med grodor
och andra slättlandsbebyggare, så är det så mycket
möjligare med lemlarne, der de löpa omkring på de
kala fjälldrifvorna, hvarest vindarne stryka fram
med större våldsamhet än annorstädes. 
Berättelserna om den stora lemmelvandringen i
Oktober 1823 tala icke om något dylikt, men förtälja,
att lemlarne visade sig emellan Sundsvall och Umeå,
på en sträcka af 30 mil, att de simmade öfver floder
och sjöar, hvilka funnos fyllda af en mängd drunknade
djur. Likaså hafva vi af F. Söderhjelm en anteckning,
som ej bör lemnas utan afseende:

»Djuren», säger han, »skola ej börja sina vandringar
i massa, utan aftåga spridda hvar för sig, så att de
bilda ett 
slags jägarkedjor, till dess naturhinder möta och
uppehålla de först ankomne. Då bilda dessa jemte
de efterföljande djupa kolonner. Mindre hinder, som
ligga i deras väg, öfverstiga de med en förundransvärd
beslutsamhet. Komma de till ett större vatten, följa
de stranden tills tålamodet förgår, som icke dröjer
länge. Derefter taga de sin tillflykt till simmande,
antingen hvar för sig eller i massa; i sednare fallet
ligga de tätt intill hvarandra, de eftersta med sina
hufvuden på de föregåendes  rygg, och framskrida öfver vattnet
likt en flottbro.»

Man har också berättelser om återvändande
skaror. Prosten Fröman i Särna såg år 1809 ett dylikt
tåg passera prestgården på väg mot fjällen. Hundar och
kattor gjorde då ett så stort nederlag bland lemlarne,
att Fröman, som fruktade att luften skulle förpestas
af de många döda kropparne, lät skolungdomen hopsamla och begrafva dem.
Härvid måste skottkärror begagnas för transporten.

I Norge fruktar man lemlarne, emedan de alltid
lemna efter sig en mängd förruttnande kroppar, som
alstra en särskilt elakartad sjukdom. Så omtalade
tidningarne för något år sedan, att den så kallade
lemmelfebern utbrutit i Trondhjems amt i följd af en
stor nedvandring af lemlar från fjällen.

Om dessa vandringars ändamål hafva många olika
åsigter gjort sig gällande. Så har man iakttagit
att fjäll-lemmeln vanligen visat sig efter starkt
regn eller töväder med påföljande frost, då marken
tillfrusit och jorden blifvit öfverdragen med en
för lemlarne ogenomtränglig isskorpa. De tvingas då,
antager man, att söka sig föda på andra orter; men
då de ej kunna finna sådan lika smaklig, som de späda



"Sitt stilla, min vän, sa ska' du få dig en kyss utaf toffeln".
(Tillhör art. "Historien om en broms", se sid. 231.)

fjäll-örterna, fortsätta de marschen till aflägsnare
trakter, under väntan att de en gång skola anträffa
hvad de söka. Andra påstå att slägtets betydligare
förökning gör det oundgängligt nödvändigt för en del,
att öfvergifva sina hemvist, emedan annars födoämnena
icke skulle räcka till. Ingendera påståendet är ännu
bevisadt, och bland de öfverdrifna skildringarne
om lemlarnes vandringar, blandade med enfaldiga
historier hur de kommit flygande i luften o. s. v.,
är det ganska svårt att skilja emellan hvad som är
faktiskt sanning eller blott hörsägen. Författaren var
sjelf i sin ungdom vittne till när lemlarne hemsökte
trakten kring Östersund år 1857 eller 58; jag såg dem
aldrig uppträda i tågande massor, de der vandra fram i
rät linie mot hafvet, utan de sökte sig fram här och
der, sprungo på gatorna och läto mycket lätt fånga
sig. Ibland kunde man på gatorna hitta döda lemlar,
som blifvit krossade af hjuldon: Om höstaftnarne
hördes de öfverallt gnissla bland buskarne; ty
först i mörkningen kommo de riktigt på benen. Det
berättades underliga saker om deras vandringar;
så skulle de på sitt tåg i massor hafva summit
öfver den närbelägna Storsjön, ehuru detta vatten på
sina ställen har en bredd af flera mil. Jag måste
tillstå, att hur mycket dessa berättelser då än
tilltalade min fantasi, så anser jag dem nu mera
för mindre tillförlitliga.

Under förflutna året lära de hemlighetsfulla
vandrareskarorna aflagt besök i flera af de norra
provinserna, ända ned till Wermland. I trakten
af Ströms vattendal i Jemtland berättar sig ett
ögonvittne hafva påträffat dem i otalig mängd. I
nämda trakt lära de små djuren ej vara sällsyntare än
att man kan räkna deras utflygter till tre på hvart
årtionde.

Härmed äro de mest framspringande dragen i lemlarnes
historia omnämda. Berättelserna om deras vandringar
hafva för mycken auktoritet och öfverensstämmelse
sinsemellan, att de i hufvudsak kunna sättas i
tvifvelsmål, men vi kunna ej neka, att de i det
dunkla och sväfvande skick, hvari de föreligga,
fullkomligt strida emot hvad man har sig bekant
om andra djurarters instinktslif. För vår del tro
vi att hemligheten med dessa utflygter ännu ligger
olöst och att vetenskapen har ytterligare ett ord
att säga om fjäll-lemmeln och hans utvandringar.

Bn.



Historien om en broms.

Berättad af Fale Bure.

Det var så tyst och varmt i jägmästar Hullings
sängkammare, och annorlunda fick det icke vara när
ägaren tog sin middagslur.

Hela rummet sof: pipan var släckt och lutade sig
behagligt mot soffkarmen, kaffekannan nickade med
pipen, gardinerna hängde vårdslöst i tobaksröken och
porträttet kunde icke hålla ögonen uppe, utan sof
som om det aldrig varit lif i det. Jägmästaren sjelf
låg i behaglig förvirring utbredd på sin skinnsoffa,
der han försvann i en hop filtar och kuddar, så när
som på ett par ulltofflor och nattmössan, som lik en
hvilans symbol stack upp öfver det hela.

Men nattmössan njöt ingen hvila. Det var någonting
oroligt inuti, som flyttade den af och an, upp och
ned.

»I dag är det då omöjligt att få en blund i ögonen»,
brummade det från filtarne.

»Brr ... srr ..." svarade det från fönstret. Det
var en envis broms som stångades mot rutan.

Nattmössan visade nya tecken till oro.

"Brrr ... srrr ....» lät det högre och ursinnigare
än förut.

»Det var då skock millioner ....»

»Brrrrrr .... srrrrr ....» Det var som om legioner
bromsar släppts in i rummet.

Nattmössan försvann. Jägmästaren beväpnade sig mot
oljudet genom att han drog ned den öfver öronen.

Bromsen lemnade fönsterrutan och begaf sig inåt
rummet, der han fördjupade sig i en mängd betraktelser
öfver de märkvärdigheter, pipor och vapen, som funnos
bland jägmästarens samlingar. Han glömde för en stund
både friheten och sången.

Allt var åter i sömn.

Dörren öppnas. Hvems är det olycksaliga hufvud, som
vågar sticka sig in i detta åt hvilan helgade rum?

Det var bara Petter. Petter var herr Hullings unge
och hoppfulle springpojke.

»Jägmästarn!» hviskade han.

Inte en gång bromsen störde tystnaden; Petter
upprepade sitt yttrande med mera eftertryck:

»Jägmästarn!»

Nu rörde sig toppen på nattmössan. Petter grep
tillfället.

»Det är en fru der ute som nödvändigt vill tala med
jägmästarn", yttrade han.

Nattmössan gjorde en våldsam åtbörd, som tydligen var
afsedd att afbryta vidare meddelanden, men dessa läto
ej hejda sig.

»Hon bad mig helsa från Maria Sellner, och hon sade
att hon känner jägmästarn se'n gammalt. Det måtte
visst vara något, för hon ser så sorglig ut så.»

Nattmösse-tofsen gjorde åter en nekande rörelse,
våldsammare än nyss.

»Kanske jag fälle ska säja att hon får vänta tills
jägmäst ....».

»Tyst, harskramla», mullrade det i jägmästarens
strupe. »Jag har sagt en gång att jag vill sofva,
hör du! Hon behöfver inte vänta.»

Petters rödskinande anlete afspeglade en
obeslutsamhet, som räckte så länge, att en annan än
jägmästaren borde godt hunnit somna under tiden. Derpå
tycktes han fatta ett djerft beslut.

»Jägmästarn!» ropade han helt tvärt.

»Nå?»

»Jo, det är bara på det viset, att jag tycker det är
en smula synd att låta frun gå sin väg. Hon ser så
klen och skranglig ut, som hon inte sku' hålla ihop
länge. Och för resten vore det inte värst om ...»

Nu råkade både nattmössan och jägmästaren i rörelse.

»Gå ut, pojke», röt han argt, »jag har sagt dig
att jag sofver -- för hvem det vara må. Hon behöfver
inte komma igen i dag .... och inte sedan heller»,
tillade han tyst för sig sjelf.

»Gamla, elaka struffel», tillade Petter lika
ljudlöst, hvarpå han lät sitt hufvud försvinna ur
dörröppningen.

Jägmästaren begrof sitt i kuddarne och uppkallade hela
återstoden af sin viljekraft för att komma i sömn.

Men det är endast de rättfärdige som sofva godt
efter en stark middag. Färsk lax och samvetsagg
äro skadliga för hvilan, och Hulling, som just
nu innehade en portion af beggedera, kände deras
oroande verkningar. Pulsarne dunkade i venstra örat,
och när han vände sig, så dunkade det på samma sätt
i det högra. Obehagliga tankar tillställde klappjagt
i hans tankegång och han kände sig ungefär till mods
som en hetsad hare. Främst i förföljarflocken
skymtade en qvinna, troligtvis den samma som Petter
nyss talat om. Än såg han henne hatfull och vild komma
emot sig, än såg han henne bedjande sträcka fram en
mager hand. Omsider kändes det som skulle han till
att sofva; han räknade till hundra för att ej tänka
på något annat.

Nej,   brrrr ...   srrrr ....   nu är bromsen framme igen.
Der sitter han på jägmästarens näsa ... »Tjass, kanalje!»

»Uff ...   nu   igen»,   pustar   han och stiger   upp   från
soffan.    »Det   här kan ta' lifvet af en menniska ... jaså, du
är der .... sitt stilla, min vän, så ska' du få dig
en kyss utaf toffeln ... klatsch! ... borta igen
.... förfärligt ... att inte få sofva sin middag i
fred! ...»

Jägmästaren ändade monologen och förföljelsen
med en lång gäspning, derpå kastade han sig i
ländstolen med en förkrossande kraft. Märkvärdigt
nog tycktes bromsen fatta respekt för denna yttring
af jägmästarens missnöje, ty han hördes icke mera, --
Hulling kände sig med ens så lätt och behaglig till
sinnes. Rödhufvade buteljer och läckra rätter började
hägra för hans tjusta ögon, skummande champagne göt
sig sjelf i spetsiga glas och hjorthufvudet ofvanför
dörren förvandlades till ett brunstekt, doftande
grishufvud. Jägmästaren kände sig helt nyter och
vaken och erfor en uppfriskande känsla af munterhet
och aptit.

Plötsligen hörde han åter bromsen surra och såg honom
komma flygande från fönstret. Närmare och närmare kom
han och jägmästaren såg med förundran att han blef
större och större. Ja, verkligen, emot fönstergardinen
syntes tydligen hur han växte och svällde ut.

Jägmästaren var just i begrepp att stiga upp och
smälla till med toffeln än en gång, men blef sittande,
förlamad af fasa. Det var icke längre en broms,
det var ett odjur, en gräslig blandning af menniska
och broms. I ett nu hade det lagt upp sina ben på
bordet och stirrade med ett par förskräckliga ögon
på någonting, som jägmästaren märkte icke kunde vara
någon annan än han sjelf.

Det är obehagligt att vara föremål för ett par elaka
ögon, långt mer af ett par sådana. Jägmästaren bjöd
förgäfves till att vara ogenerad, det halp icke,
han försökte röra sig, fåfängt -- det var som om
ländstolen gripit omkring honom med karmarne och
hållit honom qvar.

»Omöjligt!» pustade han och knep sig i skinnet för
att öfvertyga sig om att han var riktigt vaken. Derpå
tittade han åter på bordet.

Förfärligt, bromsen satt ännu der, kapprak och
högtidlig som en brottmålsdomare.

Jägmästaren trodde, ej sina ögon, emedan han aldrig
brukade tro mer än han ville; men nu blef han
verkligen rädd, ty bromsen började tala, tala som en
menniska, med djup, ihålig röst.

»Jag är din plågoande, du usle slaf utaf lättjan och
njutningen, du hjertlöse gamle vällusting.»

Jägmästaren försökte att få ned mössan öfver öronen,
men armarne voro lika orörliga som han sjelf.

»Inbillning!»  pustade han.

»Åh, icke så inbillning som du tror.    Känn här.»

Och en klo, en kall och kittlande klo, grep i hans
feta bröst. Det kändes som den gripit om sjelfva
hjertat.

»Nåd», pustade ban, »nåd, bästa herr Broms, tag bara
bort klon, handen skulle jag säga.»

»Känner du Maria Sellner», återtog bromsen, »känner
du henne, som du lofvade kärlek och sedan öfvergaf,
vanärad, fattig och föraktad?»

»Ja, men det är så länge sedan ... jag var ung då.»

»Ung, ja visst, men en lika hjertlös yngling som
gubbe. Inser du ej att du bör försona detta felsteg --
det är lättare än att glömma.»

»Omöjligt, det vore att förstöra hela mitt anseende.»

»Brr! ditt anseende, min vän. Vänta, du skall få se
ett förstörelseverk som vanärar dig långt mer. Följ
mig!»

»Förlåt, bästa herr Broms, jag kan omöjligen gå ut
i bara nattrocken ... jag skall strax ...»

»Öfverflödigt», genmälte bromsen och gick bort till
fönstret, som han slog upp. »Seså, kom nu, vi behöfva
inte genera oss?»

»Har du sett mig flyga», tänkte jägmästaren och blef
sittande, obeskrifligt nöjd med sin tjocka mage.

Nöjet blef icke långvarigt, ty i ett nu hade bromsens
klibbiga klo gripit om hans handled. Han kände sig
lyftad ur stolen och sväfvade öfver golfvet, lätt som
en luftballong. Ut genom fönstret bar det och se'n
i svindlande fart öfver skogar och gärden. Bromsen
surrade och flög; det fläktade
från vingarne som från en väderqvarn. Jägmästaren flög
också; han såg sin skugga nere på en åker som en stor,
flaxande läderlapp. Och fort gick det, jorden ilade
fram under dem.

Ändtligen kunde jägmästaren andas, men nu var han
andlös af undran. De gingo i en vacker skogspark, der
fåglar qvittrade och blommor nickade under skuggiga
träd. På en mossbänk sutto två unga menniskor, som
jägmästaren tyckte sig känna igen. Flickan med det
blonda rika håret och den flammande kinden hade han
en gång haft kär och ynglingen kände han också igen --
det var ju han sjelf i grön jägarrock, men tjugu år
yngre, smärt och välväxt. Han höll flickans händer i
sina. Brännheta kyssar smekte hennes lockar, glödande
ord om kärlek och tro smekte hennes öra.

»Stackars tös», mumlade jägmästaren, »så god och så
lättrogen .... vid Gud, jag ljög ej den gången ändå,
jag älskade henne!»

När han såg upp, var bilden borta. En ny trädde fram:
der var åter samma flicka, men nu satt hon ensam
i en mörk, dyster kammare -- inga rosor på kinden,
ingen glans i ögat, håret i oordning kring den hvita
pannan. På golfvet låg ett skrynkladt bref.

»Vet du hvem som skref det brefvet, hjertlöse?»
sporde följeslagaren.

Jo, han måste vidgå att han gjorde det och han intogs
af medlidande med sitt offer och ett djupt förakt för
sig sjelf. Men derjemte rörde sig något ovant och
skönt inom honom; han erfor en ljuf längtan efter
att få trycka den arma qvinnan till sitt hjerta,
att få torka bort hennes tårar.

»Dröj bara en stund», sade han bedjande till sin
följeslagare.

Nej, denne var obeveklig, fastare kändes greppet kring
handlofven. De sväfvade vidare, bilden flyttade sig
bort i ett dunkelt fjerran och en ny började skönjas.

Det var en kyrkogård. En qvinna i slitna kläder
staplade fram mellan grafvarne; kroppen darrade
af köld och blåsten tryckte det tunna tyget intill
hennes knotiga skuldror; ansigtet var blekt och
tärdt, hufvudet böjdt och darrande. Hon hade några
friska blommor i ett glas som hon satte ned på en
liten grön jordkulle.

»Bed för din stackars mor», suckade hon och sjönk ned
på grafven. »Bed för din mor, hon har ingen att luta
sitt hufvud till.»

Djupare och djupare sänktes hennes anlete. Det var
som om kyrkogården andades sin dödsvind genom hennes
kropp; den löstes i en dimma och försvann.

Jägmästaren kände en iskyla gå öfver sig. »Hon dör»,
våndades ban, »dör ... och det är jag som låter henne
dö - jag! ... Låt mig lefva om det der igen; jag
vill vara god emot henne, jag vill godtgöra allt.»

Bromsen talade med vänligare röst: »Hvad du gjort, kan
ej mera ändras. Dock, ännu är det tid att trösta den
stackars qvinnan, än är tid för dig sjelf att bli hvad
du bort blifva. Huru ljuft att vara den skyddlösas
värn, huru skönt att få torka hennes tårar! ... men
nu måste vi skiljas; jag vill ut i solskenet igen.»

»Nej, goda broms, du är min vän ... stanna än en
stund.»

Han hade fattat bromsens fot. Nu var den inte svart
och kall längre; det var en liten hvit hand. Ett
vackert barn stod framför honom och ett skimmer af
qvällsolen föll på dess gula lockar.

Barnet ville gå, men gubben höll det qvar. Han smekte
den lilla mjuka handen och ett par tårar tillrade
ned på den.

Plötsligt spratt han till -- allting var borta. Hvad
ban så ömt höll i handen var ingenting annat än
ulltoffeln som skulle gifvit bromsen dödsknäppen.

»Nå, jag må säga -- att drömma så märkvärdigt ...
nej, men se, der ha vi honom nu igen.» Jägmästaren
stirrade på fönstret ... riktigt! -- bromsen surrade
lika flitigt ännu och hamrade ursinnigt med hufvudet
mot rutan.

»Vänta», ropade jägmästaren och stultade af till
fönstret.

Men nu var det ej för att ge något dråpslag --
mordsinnet hade lemnat honom i sömnen. Han tittade vänligt på 
den surrande insekten, som fördubblade sina ansträngningar 
för att slippa ut. Det var bara en stund. Så gick fönstret 
upp och gästen fladdrade så gladelig ut i det fria.

»Petter, Petter!» ropade jägmästaren.

Pojken visade sig med fruktan målad i synen; men fruktan 
öfvergick hastigt i glad öfverraskning, när han fick se 
jägmästarens ansigte. Aldrig hade det afspeglat så mycken 
godhet och en sådan liflighet.

»Petter», återtog han, »hjelp mig på med rocken och
tag sedan hit hatten och stöflarne, käppen med!»

»Jägmästarn går ut nu, och just när toddyvattnet är i 
ordning?»

»Det får vänta till sedan ... Seså, adjö med dig ... 
Vi få fruntimmersfrämmande här i qväll.»

Petters synredskap antogo en alldeles klotrund form och 
bibehöllo den ställningen orubbad tills jägmästaren hunnit ut 
genom grinden.

»Kalla honom för en struffel! En hedersknyffel är han,
det säger jag och Petter Larsson med.» Efter att ha
meddelat sig sjelf denna hugnesamma upplysning beslöt unge 
Petter att afvakta händelserna.

*

Hvad det pratades ute i staden om jägmästaren, som gjort 
sig så löjlig att han gått och gift sig på gamla dagar! Allt 
hade nog kunnat vara bra ändå, om folk bara haft reda på 
hvad hon var för en den der, men det hade de icke. Visst 
ledde kaffetanterna snart i bevis att hon varit en gammal 
ungdomsflamma, att hon haft ett barn etc. etc. ... men ingen 
kunde bli klok just i den punkten hvarföre jägmästaren icke
kommit på giftastankarne långt förut.

Bromsen visste det kan hända, men han talade aldrig på 
kafferep, för der var ingen som hörde på honom.

Och bäst gjorde han i att tiga, ty ingen skulle trott,
om så sjelfvaste borgmästarinnan sagt det, att det var en 
liten broms som gifte bort jägmästaren midt för allas näsa, 
att det var en liten broms som skaffade honom godt humör, 
god aptit och god nattro.

Eller hvad tror Ni?



Hängande blomsterhylla.

»Om blommor icke togo så mycken plats», är en allmän
klagan bland blomstervänner och en klippa, hvarpå
mången gång den goda viljan måste stranda.



För att afhjelpa denna olägenhet, kan man använda
en så kallad etagère eller hängande blomsterhylla af
det utseende som närstående teckning anger. Hyllan är
genom snören, som blifvit anbragta i de fyra hörnen,
inrättad så att den efter behag kan hängas i fönstret
eller om sommaren placeras på någon solig vägg. Inuti
lådan, som helst bör vara fodrad med zink- eller
jernbleck placeras blomkrukorna
så tätt intill hvarandra som möjligt. Naturligtvis
böra sjelfva krukorna vara lika höga och ej synas
öfver hyllans kant. Anordningen af blommorna göres
bäst efter tycke och smak; dock torde vara lämpligt
att ställa murgrön och andra slingerväxter i hörnen
eller vid hyllans kanter; deras slingor gifva nämligen
ett pittoreskt utseende åt det hela och tjena dessutom
att på ett behagligt sätt dölja tågen som uppbära hyllan. 

Hyllan kan göras af hur simpelt träslag
som helst, men bör för prydlighetens skull på sätt
teckningen utvisar monteras i passande färger och
med snörmakeriarbete.



En utdöd folkstam.

II.

Under den tid, som föregick ynglingarnes martyrprof,
anställdes af folket utanför tempelhyddan allehanda 
danser och groteska ceremonier, hvarvid de deri 
deltagande uppträdde i de mest fantastiska kostymer. Omkring 
fyrtio togo del i dansen, några framställde bufflar och andra 
fyrfotadjur, några fåglar och ormar. Tillsammans såg man 
ungefär etthundratrettio menniskor, målade och tatuerade så 
att man ej kunde upptäcka en enda qvadrattum naturlig 
hudfärg på dem. Slutligen begåfvo de sig in i tempelwigwam för 
att bedja om mod och ståndaktighet för de unga männen. 
Derefter förkunnade medicinmannen: »Den Store Anden har 
lånat sitt öra åt vår bön; luften är full af frid och lycka; 
qvinnor och barn kunna tillsluta den grå björnens käftar 
och fatta hans tassar.»

Sedan festens begynnelse hade man äfven tillkallat den 
onde anden, men han hade ännu icke vågat visa sig. Men på 
fjerde dagen, just under den sista dansen, uppstod en liflig 
rörelse bland de olika grupperna. Qvinnorna skreko, 
hundarne tjöto och alla riktade sina blickar utåt prärien. Der 
såg man en svart man som lopp i sicksack fram mot byn, 
der qvinnor och barn förskräckta flydde undan honom. Han 
var helt och hållet svart med hvita ringar, i händerna höll 
han en omkring åtta fot lång stång med en röd kulformig 
spets, som han släpade efter marken. I början visade 
qvinnorna mycken förskräckelse, men när ceremonimästaren 
framträdt med sin pipa, som på den onde anden hade en 
vördnadsbjudande verkan, började de blifva modigare och trädde 
närmare. En djerf flicka lyckades frånrycka honom stafven,

som hon sönderbröt, hvarefter han blef ett föremål för alla 
qvinnornas skymford, slag och andra våldsamheter, så att han 
slutligen började tjuta jemmerligt och flydde utåt prärien. 
Flickan, som frånryckt honom stafven, bevisades mycken ära 
såsom den der nu ägde välde öfver den onde och makt att 
locka buffelhjordarne till indianernas by.

Mandaner, maskerade till offerdans.

Alla de till marter bestämda unga männen voro genom 
fyra dagars hunger och sömnlöshet alldeles utmattade och lågo 
afmagrade kring medicinhyddans väggar. Midt i templet stodo 
två män. Den ene bar en stor spetsig knif med naggad klinga, 
på det att hvarje styng i köttet skulle förorsaka så mycket 
större smärta. Den andre hade spetsade träpinnar af ett 
fingers tjocklek, hvilka genast inträddes i de af knifven gjorda 
styngen. Nu reste sig en ung man och släpade 
sig mödosamt fram. Mannen med knifven upplyfte 
huden på hans armar, ben, bröst och skuldror 
och genomstack fliken, hvarpå träpinnarna 
stuckos derigenom. Ynglingen lät detta ske 
utan att röra en muskel och log åt den hvite 
mannen, som ej kunde värja sig för en rysning 
vid åsynen af huru knifven for in i köttet 
och huru blodet frustade fram.

När alla sålunda blifvit späckade, fastgjordes 
tåg uti träpinnarne på bröstet eller skulderbladen;
på armen fastgjordes skölden, på benen hängdes
buffelhufvuden. Derpå hissades offren i höjden,
tills buffelhufvudena svängde fritt af och an 
under dem på sina tåg, och hela kroppstyngden 
hvilade på de genom huden stuckna pinnarne. Det 
är omöjligt att söka beskrifva de gräsliga 
plågorna under det kroppen svängdes 
omkring till dess den plågade förlorade medvetandet, under 
det han derpå släpptes ned, mera död än lefvande; under det 
ett och annat finger afhöggs såsom offer åt den Store Anden 
och under det offren slutligen, under vildt tjut, släpades rundt 
omkring arken, till dess kroppen liknade en smutsig, sargad 
och liflös massa!

Derpå blefvo de orörliga kropparne öfverbredda med 
gröna qvistar och fingo ligga ute till dess lifvet återvände 
och en efter annan släpade sig in i hyddorna. Så känslolöst 
och härdigt är indianens kroppssystem eller så starka äro 
hans nerver, att man sedan mannaminne ej kunde påminna 
sig mer än en enda dödlig utgång af denna tortyr. Då lät 
man liket bli liggande tre dagar och tre nätter, emedan man 
hoppades att den Store Anden åter skulle väcka den döde till 
lif. När detta likväl icke inträffade, prisade man den döde 
lycklig, emedan den Store Anden bevisat honom en stor gunst. 

Om ursprunget till denna fest veta vi intet och nu för
tiden höra alla dessa rysliga högtidligheter blotta minnet till. 
Ty mandanernas stam är försvunnen från jorden; den tillhör 
hundrade andra folk, hvilka under loppet af tre århundraden 
dukat under vid beröringen med civilisationen.

Catlin lemnade mandanerna för att färdas vidare. Fyra 
år sednare kom en af Missouri-pelskompaniets i St. Louis
ångare upp dit och lade till vid byarne. 
Amerikanarne hade bränvin och bytesvaror 
till last och mandanerna bjödos att besöka 
fartyget. De kommo om bord, der en del af 
besättningen låg sjuk i kopporna. Hvad 
brydde den snikne yankeen sig om huruvida 
detta »röda pack» smittades eller ej! Snart 
rasade sjukdomen bland indianerna som en 
mordengel, och innan tre månader knappt 
försvunnit räknade byn blott tvåhundra 
lefvande menniskor! Kort efteråt angreps 
byn af en annan kringströfvande stam, 
Rikkaris, och invånarne gjordes till 
fångar. Rikkaris skulle dock icke länge 
få fröjda sig åt denna besittning, ty de 
blefvo sjelfva angripna af Sioux-indianer. 
Till byns försvar måste äfven mandanerna 
då gripa till vapen; men de voro trötta 
på slafveriet och kände att det gick 
till sitt slut med deras stam. På
ett gifvet tecken, som gafs af en krigare, störtade de 
genom pålverket ut på prärien och sprungo, män, qvinnor och 
barn, in bland Sioux, af hvilka de nedstuckos eller trampades 
till döds under hästarnes hofvar. Några få funno efter 
denna händelse sin tillflykt hos andra grannstammar. År 
1853 skall deras antal ännu hafva uppgått till omkring 300, 
men äfven dessa nu mera fredliga mandaner hafva blott en 
kort fristad på jorden; de skola icke undgå det öde som 
är den röda rasen bestämdt och hvilket ingen makt nu mera 
skall kunna afvända.



Indian i höfdingskrud.
(Tillhör art. "En utdöd folkstam".)


Populära föredrag i naturkunnighet.

II. Ljuset. 1.

Hvad är ljuset? Denna fråga, som dagligen ställes
till oss, har i många århundraden sysselsatt
vetenskapen och det forskande menniskosnillet. Men
huru underbara de resultater än äro, till hvilka
man kommit, upptäckter, hvaraf en enda varit nog
att kröna sin upphofsman med odödlig glans -- ännu
har icke denna fråga besvarats med ett fullständigt
bevis. Vi känna ljusets lagar, dess hastighet,
dess inverkan på växter och djur, men till sitt
väsende är det ännu ej förklaradt. Och dock är ljuset
något så utomordentligt sublimt, något för menniskors
forskning så svårtillgängligt, att man måste betrakta
det af vetenskapen redan eröfrade såsom en skatt,
den de yppersta vetenskapsmän blott genom långa,
mödosamma arbeten lyckats samla.

Redan i forntiden fattades icke åsigter öfver ljusets
natur. Det inflytande som ljuset utöfvar på andra
naturföreteelser lät det för fornfolken te sig såsom
ett flöde af den skapande kraft, som genomgår hela
verldsaltet. Mosaiska skapelsehistorien ger ett skönt
och poetiskt uttryck åt denna föreställning:

»I begynnelsen skapade Gud himmel och jord. Jorden
var öde och tom, mörker låg på djupet och Guds ande
sväfvade öfver vattnet. Då sade Gud: varde ljus:
och ljus vardt.»

Grekernas filosofer, mera sinliga i sina
åskådningssätt, sökte icke förklara ljusets natur
utan blott att ställa dess företeelser i samklang med
deras tankesystem. Ljusintrycket, trodde de, utgick
från ögat. Liksom känseln i den utsträckta handen
gåfve oss ett begrepp om en utom oss varande kropps
beskaffenhet, så skulle äfven från ögat utspringa
ett slags osynliga känseltrådar som förmedlade till
själen de från föremålen erhållna intrycken. Hur
underlig denna villfarelse förefaller, är den likväl
betydelsefull -- minst tillkommer det oss att skratta
deråt. Månne vi ej alla en gång trott (och säkert är
det ett flertal som ännu tror) att i ögat ligger en
kraft, som genomtränger rymden upp till stjernorna,
och icke tvärtom, att det är stjernorna som utsända
sina strålar, likgiltige om vi upplåta vårt öga eller
icke?

Det är betecknande för sednare forskningar att
man, i motsats till forntidens filosofer, från
betraktandet af en mängd enskilta företeelser uppsteg
till bildandet af en teori. Galilei hade långt förut
anställt sina berömda experimenter öfver fall-lagarne
innan Newton upptäckte den hemlighetsfulla makt
som drager ett äple till marken. Denna väg, som
allena är den riktiga, har naturvetenskapen sedan
icke öfvergifvit. Samma väg har den äfven gått med
afseende å teorien öfver ljusets natur. 

Man hade slutligen kommit till den öfvertygelsen att
orsaken    till     ljuskänslan   ligger, icke
i vårt öga, utan utom det samma. Då nu ljuset
till stor del försvinner så snart solen icke mer
bestrålar jordytan, så låg det nära att anse solen
såsom ljusets källa. Men om så var, huru öfverföres
då ljuset till vårt öga? Denna fråga är den egentliga
tyngdpunkten i läran om ljusets natur. Ett antal
berömda naturforskare, ibland dem Newton och Kepler,
sökte hänföra denna ljusets postgång till vissa
erfarenheter som man gjort med för vår iakttagelse
tillgängliga kroppar. Hvar och en vet, att ett
stycke mysk, som man förvarar i en låda, fyller hela
rummet med sin genomträngande lukt. Om man ger akt,
skall man finna att stycket förminskas dag efter dag
och slutligen försvinner. Den lukt, som vi känna,
förorsakas sålunda af osynliga myskpartiklar, som
genom luften föras till våra luktnerver. Det låg
nu nära att på samma sätt föreställa sig det från
solen utströmmande ljuset, och ett antal berömda
naturforskare gjorde äfven så. De antogo att från det
glödande solklotet utströmmade små ljusatomer, som
blixtsnabbt utbredde sig i rymden och då de anlände
till vårt öga framkallade känslan af ljusintryck.

Men emot denna uppfattning, som man kallat
emanationsteorien, uppställde Huyghens samtidigt
en annan hypotes, den så kallade undulationsteorien
eller läran om ljusets vågrörelse. Vi hafva visat huru
svängningarne af en ljudande stämgaffel ledas till
vårt öra genom luftens vågrörelse. Enligt Huyghens
åsigt skulle ej heller ljuset vara någonting annat
än en vågrörelse, som likt ljudet fortplantar sig i
alla riktningar. Men
det   ämne   som   fortplantar   ljuset kan omöjligen
vara luften, enär vi veta  att luftatmosferen
når sin gräns på en proportionsvis   ringa   höjd
öfver jordytan.    Den skarpsinnige naturforskaren
antog då, att hela verldsrymden vore uppfylld med
en elastisk materia, så lätt och fin, att den ej kan
framställas hvarken   på  fysiskt eller kemiskt sätt.
Denna ovägbara materia har man kallat Ether, och
naturforskarne    betrakta dess tillvaro såsom en
förutsättning,     utan hvilken frågan om ljusets
natur omöjligen låter sig lösas.

Ty vid en pröfning af emanationsteorien uppenbara sig
en mängd svårigheter som icke kunna aflägsnas genom
de mest vågade antaganden. Bestode ljuset verkligen
af från solen utslungade smådelar, äfven de minsta,
så skulle vår jord oupphörligt mottaga sådana och
förstoras, under det solen, som oupphörligt utsänder
ljuspartiklar till hela verldsrymden skulle aftaga,
men något dylikt har genom astronomiska
iakttagelser visat sig icke
vara   fallet.     Ett   dylikt
utkastande af partiklar strider dessutom emot alla
fysikens lagar, som gälla lika i verldsrymden som
på jorden. Äfven de minsta partiklar som sålunda
utkastades skulle ovilkorligen röna tyngdlagens
inverkan och småningom aftaga i hastighet, vända och
återfalla till solen. Men samma invändning kunde göras
emot Huyghens åsigt, nämligen att man ej kan tänka
sig ett ämne som skulle fylla hela universum utan
att attraheras af planeterna. Men skilnaden emellan
de båda hypoteserna är, att den ena kullkastats
genom vetenskapliga rön, hvilket ännu ej inträffat
med hypotesen om ljusets vågrörelse. Vinsten är
visserligen ofullkomlig då den måste hvila på en
gåtlik grund, men en vinst måste det ändock vara,
då man finner en grund för många företeelser, då man
i stället för många gåtor blott har en att lösa.

Sednare upptäckter hafva lemnat glänsande bekräftelser
på riktigheten af Huyghens hypotes framför den andra,
och vi skola försöka förklara en af dem.

Låter man två ljusstrålar falla på en hvit yta
genom två små öppningar, och detta så att de belysta
fläckarne äro skilda från hvarandra, så kan man, i det man
genom en spegel leder den ena strålen ur sin riktning,
låta båda strålarnes ljus sammanfalla på den hvita
ytan. Allt efter spegelns ställning kunna nu olika
företeelser iakttagas. Falla nämligen de belysta
fläckarne fullkomligt tillsammans, så blir det 
belysta stället dubbelt så ljust som förut. Detta är nu
en skenbar bekräftelse af emanationsteorien; -- ty
ljusämne tillagdt ljusämne borde naturligtvis stegra
deras ljusverkan. Men vrider man en smula på spegeln
så att fläckarne skiljas så när som på en mindre del,
så visa sig på denna gemensamma del omvexlande mörkare
och ljusare streck, och förunderligt! -- ehuru dessa
mörkare ställen erhålla ljus från båda öppningarne,
synas de dock mörkare än de ställen, som erhålla ljus
från blott en öppning. Detta kan på intet vilkor
bringas i öfverensstämmelse med emanationsteorien,
men så mycket bättre med Huyghens lära om ljusets
vågrörelse. Liksom två vattenvågor jemna sig till
en slät yta, om den enas vågberg faller in med den
andras vågdal, så orsakas äfven här ett inträdande
af hvila genom sammanträffandet af två motsatta
vibrationer. Men denna hvila är hos ljusvågorna
ingenting annat än mörker, d. ä. frånvaro af 
ljusvibration. Träffa deremot likartade
svängningar på hvarandra, så måste de förstärka
hvarandra, och detta är orsaken till den större
ljusutvecklingen när de belysta fläckarne noga träffa
tillsammans.

Liksom i detta enstaka fall, så besannar sig
undulationsteorien öfverallt der naturforskaren
iakttager ljusets spel. Denna teori leder oss till
samma lag som vi iakttaga hos vattnets och luftens
vågor och ger oss en ny bekräftelse på den enhet i
mångfalden som vi eljest öfverallt spåra i naturen. --
Samma lag, som råder i vattnet och i luftoceanen,
kunna vi skönja äfven i den omätliga verldsrymden.

Ljuset fortplantar sig rätlinigt. Vi kunna ej se
dagern genom ett långt rör, så framt det icke är
rakt eller åtminstone ej mera krokigt än att en rät
linie kan dragas från den ena mynningen till den
andra utan att röra sidoväggarne. Likaså hindras
ljusets fortgång derigenom att man håller ett mörkt
ogenomskinligt föremål emellan ljuset och ögat. Om
man låter solljuset intränga genom en fin öppning
i ett fullkomligt mörkt rum, så synes på de små i
luften sväfvande damkornen, hvilka deraf upplysas,
att ljusets väg måste vara rätlinig.

Fig. 1.  Camera obscura.

Fig. 2.  Solbilder uppkomna genom öppningar i löfverket.

Härpå grundar sig ett experiment, som troligtvis
är våra läsare väl bekant. Om man på en hvit skärm
uppfångar de ljusstrålar, som genom en fin öppning
intränga uti ett för öfrigt mörkt rum (fig. 1),
så visa sig på skärmen bilder af
utanför liggande föremål; dessa bilder äro upp- och nedvända 
och deras form är oberoende af öppningen, så länge den 
blott är mycket liten. Bildernas upp- och nedvändning kommer 
sig deraf att de ljusstrålar, som utifrån intränga i det 
mörka rummet, skära hvarandra i den fina öppningen. 
Framgående i räta linier, måste de strålar som utgå från 
föremålets högsta punkter, träffa skärmen i de lägsta och tvärtom. 
Vi skola framdeles se huru man genom att i öppningen 
insätta lämpliga glas kan öka de frambringade 
ljusbildernas tydlighet och klarhet.

Vi skulle på samma gång kunna iakttaga ännu ett
annat fall, om vi blott kunna laga att den lilla
öppningen är vänd så att solljuset kan direkt falla
in derigenom. Det egendomliga inträffar nu att,
om öppningen är trekantig eller fyrkantig, får 
jag dock på skärmen se en rund fläck. 
Solstrålarne intränga nämligen ej fullkomligt 
parallela, utan skära hvarandra uti öppningen 
och sprida sig derefter i konisk form 
inåt rummet. Den på skärmen åstadkomna fläcken är 
sålunda en upp- och nedvänd bild af solen.

Går man en solig middagsstund och promenerar i en
lummig löfskog, så får man se en otalig mängd dylika
solbilder, som uppkomma af de genom öppningarne i
löfvet nedsläppta solstrålarne (fig. 2).

Fig. 3.   Exempel på solstrålarnes rätliniga fortplantning.

Fig. 4.   Skuggbilder åstadkomna med ett genomskuret kort.

Ett annat exempel på ljusets fortplantning i
rät linie kunna vi iakttaga hos den företeelse,
som vi kalla skugga. När ljus faller på ena sidan
af en ogenomskinlig kropp, så uppstår på motsatta
sidan ett mörkt fält. Skugga är således frånvaro af
ljus. Skuggans form beror alltid på den skuggbildande
kroppen, men äfven på ljusets beskaffenhet. Man
har nämligen att tänka sig två fall, antingen att
ljuset utgår från en enda lysande punkt eller från en
utsträckt kropp. Kommer ljuset från en enda lysande
punkt och träffar t. ex. ett mörkt klot, så uppstår
bakom klotet en skugga, som har formen af en stympad
kägla, hvars afskurna del utgöres af den strålknippa
som har sin spets i den lysande punkten samt tangerar
det mörka klotet.

Fig. 5.

Om den lysande kroppen deremot är större än
den skuggbildande, så är det klart att
skuggan icke kan utsträcka sig i oändlighet.
Ett storartadt exempel härpå erbjuder solen
i sitt förhållande till jorden med dess drabant. 
Så snart vi befinna oss på den från solen AB
(fig. 5) bortvända jordhalfvan DC, blicka vi ut i
den jättestora skuggkägla som jorden kastar ut i
himlarymden och i hvilken stjernorna blifva synliga
för oss i natten. Om då månen på sin bana råkar komma
in i jordens skuggkägla, så blir derigenom månen
sjelf förmörkad och på dess belysta yta aftecknar sig
ett klotrundt genomsnitt af den från jorden kastade
skuggkäglan. Denna skuggkägla betecknar man med
benämningen kärnskugga, till följe af den fullständiga frånvaron
af alla ljusstrålar. Deremot ser ett öga som befinner
sig i CdD solen ännu delvis och derföre är denna
del af klotet ännu belyst, om ock blott delvis, så
att benämningen halfskugga, som man ger detta rum,
synes fullkomligt berättigad.

»Mycket ljus gör mycken skugga», gäller lika väl i
naturen som i lifvet. Man kan sålunda jemföra styrkan
hos tvenne ljus genom
att jemföra deras skuggor. Härtill har man
på följande sätt konstruerat en ljusmätare (fig. 6):
en liten flyttbar staf anbringas framför en hvit skärm
af tunnt papper; der bortom flyttar jag lågorna som
skola jemföras, till dess
de båda skuggorna af stafven blifva lika mörka. Jag
kan nu genom lågornas olika afstånd från skärmen
bestämma huru mycket den ena lyser starkare än den
andra, om jag indelar afståndet uti grader. Om ljuset
A befinner sig på fyra fots afstånd från skärmen
och ljuset B på två fots afstånd, men båda göra
lika starka skuggor på skärmen, så lyser ljuset A
fyra gånger starkare än B. Lagen för belysningen är
nämligen den, att ljusets styrka varierar omvändt
som afståndet från ljuskällan multipliceradt med
sig sjelf, d. v. s. att om samma ljuskällas afstånd
förhåller sig som 2, 3, 4 ... så förhåller sig
belysningarne som 1/4, 1/9, 1/16  ...

Häraf kunna vi nu sluta att planeterna erhålla en
mycket olika belysning från solen, det enda ljus
som lyser genom hela solsystemet. De som befinna
sig aflägsnare från solen erhålla svagare solljus,
så att det på två- till tre-faldigt afstånd är 4 och
9 gånger
svagare. Om varelser finnas på dessa planeter så måste
de hafva andra ögon än vi och äfven vara annorlunda
skapade. Mercurius är den planet som går solen närmast
eller 2 1/2 gånger närmare än jorden, hvadan den
erhåller sex gånger starkare belysning. Om ett sådant
ljus kunna vi ej göra oss begrepp annorlunda än att
tänka oss sex stycken solar eller, hvad som är det
samma, sex gånger så starkt ljus som den klaraste
dag. I en sådan ljusflod skulle vi icke allenast

bländas; vi skulle dö, äfven om vi vore i stånd att
uthärda den i samma proportion stegrade solhettan.

Fig. 6.   Ljusmätare.

Ljuset framilar med en hastighet af 28,000 mil i
sekunden. Det anländer från solen på 8 minuter och
13 sekunder, hvilket icke är någon obetydlighet,
om vi tänka oss att en kanonkula, som går med en
fart af 1,500 fot i sekunden, icke skulle nå solen
förr än om tolf år. 

Men hur vet man det? Då vi svara
härpå, måste vi upprepa det faktum, att icke vårt
öga genomtränger afstånden utan blott från fjerran
emottager det intryck, som vi kalla ljus, samt att
vi endast behöfva öppna ögonen för att mottaga det
samma.

Men då det icke är sjelfva föremålen utan blott
de derifrån utgångna strålarne, som verka på våra
synredskap, så är den händelsen ganska väl tänkbar,
att vi se något som i verkligheten upphört att
existera. Vi se t. ex. icke blixten förr än den redan
är slocknad. Ett moln på himmelen, hvilket fortfarande
ombyter form och plats, synes oss i en gestalt som
det kanske icke längre har. Fixstjernorna, som vi
se på så ofantliga afstånd, kunna möjligtvis länge
sedan hafva slocknat, innan dess strålar hinna till
oss, och vi skulle kunna se dem ännu i åratal, sedan
de upphört att finnas till!

Om man nu gjort sig fullkomligt förtrogen med den
tanken att vi i viss mening aldrig se det närvarande,
utan blott det förflutna, så framställer sig den
frågan: huru mycket senare än i verkligheten se vi
då egentligen tingen?

För att besvara denna fråga måste vi taga till hjelp
litet astronomi, der man har att göra med millioner
mil, och der företeelserna kunna bestämmas med en
sådan noggrannhet, att en sekund redan utgör en liten
märklig tidsafdelning.

Fig. 7.   Förmörkelserna på Jupiters månar.

För snart tvenne århundraden sedan lyckades det den
snillrike danske astronomen Olof Römer att genom
beräkningar, grundade på förmörkelsen af en bland
Jupiters månar, bestämma ljusets hastighet, 
Jupiter är en planet, omkring hvilken
kretsa fyra drabanter. Vi föreställa oss att i något
ögonblick solen S, jorden T och Jupiter J hafva den
inbördes ställning som fig. 7 visar. Med tillhjelp
af en god kikare kan man från jorden
iakttaga det ögonblick då drabanten e inträder uti
den bakom planeten bildade skuggan. Men då Jupiter
är mycket stor och drabanterna kretsa mycket nära,
så inträffa dylika förmörkelser ganska ofta och
tiden emellan två sådana efter hvarandra följande
förmörkelser är ungefär 42 timmar. På ett halft år i
rundt tal, d. v. s. medan jorden fullbordat hälften
af sin bana kring solen, böra sålunda icke mindre
än hundra förmörkelser inträffa med lika långa
mellanrum. Men om man efterser vid hvad tid denna
hundrade förmörkelse inträffar, så finner man att
den i verkligheten synes 16 minuter senare än enligt
beräkning. Jorden har nämligen under tiden
flyttat sig från T till T'; i den förra punkten skulle
förmörkelsen otvifvelaktigt synas i det beräknade
ögonblicket; men den sista ljusstråle som drabanten e
utsände, innan han inträdde i planetskuggan, behöfde
ännu någon tid för att från T' hinna till T, och
denna tid är 16 minuter, d. v. s. att då Jupiter är
jorden närmast, så inträffar förmörkelsen 8 minuter
tidigare, och då nämde planet befinner sig på sitt
längsta afstånd från jorden, 8 minuter senare än
efter beräknad medeltid. Då nu detta afstånd uppgår
till 40 millioner mil, så följer att ljuset behöfver
åtta minuter för att tillryggalägga en väg af 20
millioner mil eller i rundt tal 42,000 geografiska mil
i sekunden. Ljusets hastighet öfverträffar sålunda
millioner gånger ljudets och 101,000 gånger jordens
flygt i dess bana.

Och ändock erhåller denna snabbhet en betydelse för
himmelens ofantliga rymder och vi måste häpna då
vi erfara att ljuset från den närmaste fixstjernan
behöfver tre och ett halft år för att hinna fram till
oss. Ja, ute i rymderna finnas planeter, hvarom ljuset
först bringar oss budskap när hundra kanske tusentals
år förgått.                                 

An.



I sommardag.

Solen går ur österns sal, 
Strör sitt gull kring vida jorden,
Flora nyss klädt blomsterborden, 
Smyckat backe, berg och dal.

Öfverallt är fröjd och frid, 
Fjäriln lätt kring fältet flyger, 
Genom lundens dunkel smyger 
Vestanfläkten varm och blid.

Ingen saknad, ingen sorg, 
Allting lifvas, ler och njuter, 
Oron sjelf sig innesluter 
Uti hoppets framtidsborg.

Tärnan, som på ängen går, 
Kan du se väl hvad hon tänker. 
Hon sin älskling kanske skänker 
Någon suck, som fjerran når.

Nej, hon suckar ej, min vän, 
Af förtjusning känslan flammar, 
Och en blick i hjertats kammar 
Skall förklaring ge åt den.

»Ack, hvad det är skönt att gå 
I den herrliga naturen,
Öfver stoftets vanmakt buren, 
Själen höjs mot himlen då.

Tanken svingar stolt och fri, 
Fri från mödor och bekymmer, 
Ingen skugga ögat skymmer, 
Himlen speglar sig deri.

'Älska!' är det herrskarord, -- 
Du all kärleks ljufva källa! -- 
Som ger lif åt känslor sälla, 
Enar himmel, haf och jord.

Lycklig, lilla fågel, du, 
Som får fri i rymden fara,
Ibland lätta skyars skara 
Du dig närmar himlen ju.

Lycklig, lilla ros på ren, 
I den stora syskonringen! 
Ingen kan bedra' dig, ingen 
Röfva från dig solens sken.

Solens bild i daggens tår 
Är en afbild här i gruset
Af det höga, rena ljuset, 
Som i himlens salar rår.

Tack, du alla väsens far, 
Du, som tronar i det höga! 
Väna blickar från ditt öga 
Äro sommarns klara dar.»

Klippans son.



Ur Chateubriands Atala.

Af Emil von Qvanten.

VIII.

Efter en half timmes vandring kommo vi till eremitens
grotta, dit man inträdde mellan förhängen af lianer.
Fader Aubry skyndade sig att tända lampan, som
snart spred ett vänligt skimmer i hans boning. Det
öfriga husgerådet bestod uti en bädd af papayablad,
ett stenbord med ett krucifix samt några böcker, en
kalebass, ett par träskålar, en spade och en tam orm.

Vår värd krossade majs mellan tvenne stenar och
bakade deraf en kaka, hvilken han gräddade i
varm aska. När kakan fått en vacker gulbrun färg,
frambar han den jemte litet kokosnötmjölk i en skål
af lönnträ. Qvällen hade återfört lugn och stillhet
i naturen. Genom grottans öppning, mellan lianernas
blommande hängen, hade vi en långsträckt utsigt öfver
skogar, berg och skyar. Två räfvar, som, skrämda
af orkanen, kommit på villospår, framstucko sina
svarta nosar i grott-öppningen och drogo sig hastigt
tillbaka. Då och då förnummo vi det lätta fraset
af gräs och plantor, som, torkade af aftonfläkten,
åter uppreste sina böjda stänglar.

Under måltiden berättade Atala vår historia för
eremiten. Den gamles hjerta rördes, och från hans
ögon tillrade några tårar ned i hans långa, hvita
skägg. Han tilltalade Atala som en kärleksfull fader.

Min dotter, sade han, lita trofast på Gud! Du har
sett skogselden släckas, vattuflödet torkas ut,
molnen skingras, orkanen stillas! Skulle icke Han,
som förmått detta, äfven kunna återskänka friden
åt ett menniskohjerta? Känner du ej någon bättre
tillflyktsort, så erbjuder jag dig ett hem i denna
trakt och en plats i den hjord, som jag leder. När
jag för trettio år sedan kom hit, funnos här endast
kringströfvande horder, hvilka förde ett ytterst vildt
och bekymmerfullt lif. Jag predikade för dem fridens
och frälsningens budskap. Nu bo de tillsammans i en
liten by vid foten af detta berg och odla jorden i
endrägt. Som jag fruktade att
min ständiga närvaro skulle falla dem besvärlig, drog
jag mig undan till denna grotta, och de komma nu hit
när de vilja rådföra sig med mig. Jag skall undervisa
din vän Chaktas i Kristi lära, och när han är värdig
att bli din make, skall jag förena er med hvarandra.

Vid dessa ord föll jag till eremitens
fötter. Glädjetårar strömmade ur mina ögon. Den gamle
upplyfte mig vänligt. Men Atala blef dödsblek.

Natten nalkades. Med en bön beredde vi oss till
hvilan efter dagens fasor och ansträngningar. Fader
Aubry afstod sin egen bädd åt Atala; jag utsträckte
mig på friska blad i ett annat hörn af grottan. Den
gamle sjelf satte sig i dess öppning.

Midt i natten hörde jag Atala resa sig från sin
bädd. Hon ropade sakta fader Aubrys namn, men fick
intet svar och lade sig tillbaka med en djup suck. Vid
denna tid befann sig eremiten, såsom jag sedan erfor,
på bergets topp, der han beundrade det vidt utsträckta
himlahvalfvet och uppsände böner till Gud. Dessa
nattliga vandringar voro honom redan en gammal vana.

Jag väcktes tidigt af kardinal- och skrattfåglarne,
som byggt bon i akacia- och lagerträden utanför
eremitens boning. Jag gick ut och plockade en
magnolia-ros, ännu helt fuktig af nattens dagg,
bar den in i grottan och nedlade den på den
slumrande Atalas hufvud. Derpå gick jag åter ut,
för att uppsöka min värd. Han satt i närheten på en
af ålder ikullfallen furas stam. Det var som om
han inväntat mig, för att erhålla sällskap på sin
morgonvandring. Jag följde honom, och vi styrde våra
steg till byn vid bergets fot.

Vi kommo in i en djup dal, hvars sidoväggar
öfverst voro sammanbundna genom en naturlig
klippbrygga. Menniskorna, framför allt de som bo och
bygga i Europa, efterhärma ofta naturen; men deras
afbildningar äro vanligen 
utförda i mycket liten skala. När naturen någon gång tyckes 
efterhärma menniskoverk, förfar den på ett motsatt sätt; den 
uppställer då snarare oupphinneliga mönster. Den kastar 
broar från ena bergspetsen till den andra, drager breda floder 
såsom kanaler genom landet, mejslar berg till kolonner och 
utgräfver haf till dammar!

Nere i dalen låg missionsstationens kyrkogård, kallad 
Dödens lunder. Marken här var delad i lika många lotter 
som i byn funnos familjer. Hvarje lott utgjordes af en lund 
eller skogsdunge, omvexlande i anordning, allt efter deras 
smak som planterat den. En liten bäck drog med sakta sorl 
sin silfverfåra mellan lunderna och kallades Fridens bäck.

Efter att i dalens mynning hafva passerat en högstammig 
pinieskog, varsnade vi byn, liggande vid stranden af en liten 
insjö midt på en grön med åkerfält och blommor öfversållad 
savann. Invånarne hade knappast varseblifvit den annalkande 
eremiten, innan de lemnade sina arbeten och skyndade 
honom till mötes. Några kysste hans kläder till helsning, 
andra erbjödo honom sina armar till stöd; mödrarna 
upplyfte sina minsta barn, för att han skulle ge dem sin 
välsignelse.

Sålunda beledsagade, inkommo vi i byn till en öppen plats, 
på hvilken stod ett stort kors. Midt emot korset reste sig 
en hydda, som var litet högre än de andra och försedd med 
en klocka, att klämta eller ringa med.

Der, min son, sade eremiten till mig och pekade på den 
nämda hyddan, ser du vårt kapell, i hvilket vi samlas under 
regntiden; men i den vackra årstiden fira vi vår gudstjenst 
här under Guds eget herrliga tempelhvalf.

Derpå vände han sig till den församlade mängden och
tilltalade den sålunda:

Mina barn! Till eder kommo i går en broder och en
syster, och till råga på denna glädje finner jag att den 
gudomliga försynen skonat edra skördar för ovädrets härjningar. Vi 
ha således i dag två nya skäl att frambära till Gud våra 
tacksägelser. Låtom oss då lofva och prisa Herren, och må 
hvar och en bringa honom sin själs tackoffer med djup andakt 
och lefvande tro!

Morgonrodnaden, som vaknat bakom bergen, upplyste
horisonten. Allt skimrade i guld och purpurrödt. Dagens 
stjerna, som bådats med sådan prakt, höjde sig ur ett ljushaf, 
och dess första stråle förklarade den gamle, som framför sitt 
altar af sten och krucifix af trä förrättade gudstjensten med 
rörande och högtidlig värdighet. Efter dess slut framförde 
man till honom ett nyfödt barn, som han döpte, derefter en 
likkista, hvars tysta invånare han invigde till uppståndelsens 
fest på yttersta dagen, slutligen tvenne älskande, dem han 
sammanvigde till inbördes hjelp och kärlek för hela lifvet.

Alla dessa ceremonier, som jag många gånger förut
bevittnat i Saint Augustin, inverkade nu på mig häftigare än 
någonsin. Jag tänkte på Atala. Jag drömde mig lyckan, att 
få lefva tillsammans med henne här i denna nejd, under 
skyddet af hennes och fader Aubrys kärleksfulle Gud.

Min dröm blef kort!




På Kronobergs ruiner.

Om inte min nådiga alltför mycket rädes att i ett
obevakadt ögonblick snafva eller kanske stöta den nya 
förtjusande lilla tygkängan mot någon uppstudsig 
bullersten, hvilken, då han icke längre velat hålla sig rätt i 
ledet bland sina kamrater, af den mäktige herre, som vi kalla 
tiden, sans façon blifvit utsparkad och dervid i förargelsen med 
sitt buller skrämt någon stackars uggla att uppge ett nödrop 
-- med andra ord, om inte min nådiga hyser några 
betänkligheter, så var så artig och stig på! Jo, jo, onkel får allt 
akta liktornarne, ty det är icke någon vanlig »kiökkenmödding», 
som vi här beträda. Det är ett fastare och hårdare 
ämne, än så, i lemningarne af detta fordom så stolta 
Kronoberg, en bland Sveriges vackraste ruiner, hvars minnen gå 
ända upp till -- sade jag verkligen S:t Antonius? -- nej, 
till götalandets apostel, den helige Sigfrid, som först 
predikade kristendomen i Värend och i Vestergötland.

Emellertid, och medan vi nu för en stund lustvandra
här och låta våra ögon tjusas af den yppiga vegetationen och 
Helgasjöns vågor, som glittra genom skottgluggarne på de 
väldiga murarne, samt framför allt skänka vår beundran åt 
den mer än trehundraåriga eken, som står der nästan midt 
på borggården och som hvälfver sin lummiga krona högt
öfver våra hufvuden, torde det tillåtas eder ledsagare att så 
lätt som möjligt, och med förbigående af alla skarpare 
kronologiska råstenar, vidröra de öden, som förskaffat detta ställe 
dess historiska ryktbarhet.

Kronobergs minnen gå, som sagdt, ända upp till den
helige Sigfrid. Denne var nämligen icke blott en
helig man, utan äfven en ganska stor praktikus, ty,
då hedningarne en gång, under hans bortovaro, i sin
blindhet och sitt mörker låtit inbilla sig att S:t
Sigfrids nepoter Unaman, Winaman och Sunaman voro
endast vanliga kycklingar och såsom sådana halshuggit
dem, insåg den helige mannen genast, huru det vore bra
mycket mera förmånligt för honom och kyrkan, om han,
i stället för att taga dessa usla hedningars lif,
endast toge samtliga deras egendomar och läte dem
sjelfva fullborda den kyrka, som en engel ingifvit
honom att grundlägga, der Wexiö domkyrka nu står.

På en af dessa egendomar, och just här på denna holme,
var det, som denne S:t Sigfrid sedermera lät efter
egen ingifvelse anlägga åt sig och sina efterträdare en fast
och för en biskop lämplig bostad, hvilken kallades
Biskopsberg.

Men konung Gustaf I, som förmodligen tyckte att en
sådan präktig borg, som Biskopsberg, mera anstod
kunglig majestät och kronan än biskopen i Wexiö,
af hyste utan vidare bispen, och så midt uppe i
sitt reformerande, som denne konung då var, kunde
han naturligtvis icke heller underlåta att vidtaga
en liten reform med sjelfva namnet, hvadan han också
omdöpte slottet till Kronoberg.

En glad omvexling i det magra och enformiga lif, som,
efter biskoparnes afhysande, under den sparsamme
konung Gustafs regemente rådde på Kronoberg, bereddes
visserligen detta slott, i det den uti vårt kära
fäderneslands historia så sorgligt ryktbare Nils
Dacke, om jag minnes rätt, anno 1542, härstädes
utan sin konungs lof och samtycke tillställde ett
hejdundrande julkalas, dervid han, sannolikt i
det öfvermod, som uppkom hos honom af den fräsande
mamman och det präktiga julölet, lät konungen och
rådet i skrifvelser förnimma att han (Dacke) vore
en sjelfständig furste och behandlade de myndiga
herrarne, som om han hade varit deras jemlike. Men
att lyckan, om också på annat sätt, äfven kan hjula,
fick Dacke snart erfara, ty redan det följande året
var icke blott han sjelf fördrifven från borgen, utan
på dennas borggård blefvo tre hans förnämsta höfdingar
afrättade, tillika med fem andra hans anhängare.

Sedermera, och antagligen att förekomma allt vidare
festande härstädes af obehöriga, lät samme konung
Gustaf ombygga och utvidga slottet samt omgifva det
samma med en mur, så fast, att den kan hända stått
välbehållen än i dag, om icke våra vänner danskarne,
vid ett par emellan dem och oss uppkomna kyliga
tillfällen, för att få det nöjet att värma sig i
Sverige, tändt eld på den stolta byggnaden.

Härmed voro dock ej Kronobergs öden slut, ty
konung Gustaf den store lärer, så säges det, hafva
iståndsatt slottet, och konungens befallningshafvande
i Wexiö län derefter hafva härifrån utskickat en
mängd, om icke just dödande, men säkert mången gång
åtminstone ganska sårande projektiler i form af
de prydligaste utslag, tills den mäktige Carl XI,
såsom endast Gud ansvarig för sina gerningar, ansåg
sig kunna och böra i nåder låta nedrifva de öfversta
våningarne och 

använda det sålunda åtkomna teglet till åtskilliga offentliga 
byggnader i Wexiö.

Sedan dess har tiden, denne potentat, som var med,
innan krutet fanns upp, och som icke aktar för rof att lägga 
sin näsa i äfven de mäktigaste konungars verk, varit den 
ende, kan man säga, som tagit hand om det gamla Kronoberg 
och så småningom förvandlat det samma till hvad det nu är 
-- en ruin, men, såsom vi se, en förtjusande sådan.

Om det här tornet med sin täcka hängbjörk finnes också 
en ganska vacker, fastän något hemsk sägen om Ylva, den 
sista katolska presthustrun i Wexiö, till hvilken sägen er 
ledsagare på förhand anhåller att få återkomma. När detta 
torn för just ej så många år sedan rasade, funnos der, så 
påstås det, ej många af de mera nervösa fruarna i det något
öfver en half mil härifrån belagda Wexiö, hvilka icke då 
trodde att den yttersta domen var i annalkande, ty med ett 
sådant förskräckligt dån störtade sig det gamla tornet i 
Helgasjöns vågor.

Men hvad är det, som lyser så rödt? Är det Ylvas
blodiga vålnad? Nej, minsann är det icke vår präktige onkel, 
som skyldrar der med portvinsbuteljen och ger oss och våra 
många medbesökande en vink om att Helgasjön, liksom alla 
andra sjöar, åtminstone de svenska, har den egenskapen att 
den suger, och huru nödvändigt det är, på det vi icke sjelfva 
skola i förtid blifva ruiner, att vi ur de välförsedda
kantinerna stärka oss en smula under den der minnesvärda eken.

Er ledsagare behöfver alltså för närvarande lyckligtvis 
icke säga mera än: Ylva får vänta.  Allons souper!


Sydöstra tornet i Kronobergs ruin. 
(Teckning af C. S. Hallbeck.)


Ylva.

Skönt der var, då qvällsol lyste 
På det stolta Biskopsberg, 
Men hvad skönast borgen hyste, 
Bar dock morgonrodna'ns färg.

Det var Ylva, aktad, ärad 
Rundt kring hela Wärends bygd; 
Känd hon var som oförfärad, 
Känd för fromhet och för dygd.

Snart, för skönhet mångomordad, 
Blir hon kapellanens brud, 
Tror, på holme sjöomgjordad, 
Hon kan trotsa påfvens bud.

Fåfängt, Ylva! du begrafver 
Ryktet ej, hvarhelst du bor;
Lundas primas öron hafver 
Mycket längre, än du tror.

"Wexiö kapellan har brutit 
Celibatet", vred han skrek; 
"Straffet dock jag här beslutit, 
Kyrkans arm är ej så vek."

Och en dag, då Ylva sitter 
Ensam inom tornets mur, 
Från sin slända upp hon spritter, 
Vid signalen från en lur.

"Herran öfver borgen vake!" 
Suckar hon vid lurens skall, 
"Fjerran borta är min make 
Med sin biskop, i sitt kall.


Borggården i Kronobergs ruin.
(Teckning af C. S. Hallbeck.)


Hvad? en båt! en väpnad skara!"
Vindbron sänks i nästa stund; 
Hörde hon ej männen svara, 
Att de vore ifrån Lund.

Borgens portar gnissla, knarra, 
Och af jernskodd fot, hvad gny! 
Arma Ylva, darra, darra! 
Fly, men hvart skall hän du fly?

Nej, på flykt är ej att tänka. 
Sorlet sig allt närmre rör, 
Hillebarder redan blänka, 
Och sin dom den arma hör;

Slipper längre ovisst ängslas 
För sitt öde, ty helt kort 
Männen säga, hon skall fängslas, 
Fängslad skall hon föras bort.

Under skymford man beskrattar 
Hennes djupa qval, och fräckt 
Vid de ljusa lockar fattar 
Henne en förvildad knekt.

Hon sig sliter ur hans händer, 
Lemnar der en blodig lock,
Hastigt blicken utåt sänder, 
Om ej hjelp der finnes dock.

Men då ej för hennes öga 
Minsta skymt af hopp sig ter,
Ylva från sitt torn, det höga, 
Störtar sig i djupet ner.

Uti fallet offret såras 
Mot en klippa, som der stod;
Blåa vågen purpurfåras 
För en stund af Ylvas blod.

Och der uppe, häpne, tyste, 
Männen sågo på hvarann',
Då hon krucifixet kysste 
Och i böljorna försvann.

Än mång' natt, då månen skiner, 
Ylvas vålnad, blodig, blek, 
Då hon ser sin borgs ruiner, 
Sörjer under lummig ek.

Tills vid ugglans rop hon hastar 
Till sitt torn, der björken står, 
Famnar den, med ångst sig kastar
I den våg mot stranden slår.

F. Barthelson.



Vineta.

Underlig och vemodsfull är sagan om staden Vineta,
sådan den sedan långliga tider berättats och ännu
berättas i fiskarkojorna vid östersjökusten i närheten
af Oder-mynningen. Der låg fordom, så lyder sagan,
en stor stad, ryktbar för sin handel och rikedom samt
full af kyrkor och praktfulla byggnader. Men en dag
sjönk staden i djupet med folk och allt, byggnader,
kloster och kyrkor. Århundraden hafva sedan gått och
ingen visar mer stället hvar den staden legat; men
understundom te sig för den ensamme fiskaren sällsamma
saker der nere i djupet: murar, tak, spiror och torn
träda fram ur dess dunkel, underbara toner tränga till
hans lyssnande öra och tyckas blanda sig med vågornas
brus. Det är Vinetas sång som han hör nere i vågorna,
vågorna som blefvo den rika stadens graf och evigt
sjunga sitt dödsqväde öfver dess svunna storhet.

Äfven sången har tillegnat sig detta sagostoff
och flätat in det uti en vacker melodi, som första
gången här sjöngs af ungdomen vid Fyrisån. Många af
våra läsare minnas säkert med välbehag Vinetas sång,
sådan den vid en af studentkonserterna föredrogs i
Katarina kyrka i Stockholm. Der fick den en mångdubbel
tjusningskraft af en skön harmoni och ett föredrag som
väl kunde kallas fulländadt. Mäktigt och melodiskt
genljöd det väldiga kyrkhvalfvet af sången från
hundra ungdomliga röster. Kraftig som vågornas dån,
mild och dämpad som dallrande toner ur hafsgudens
sal ljöd Vinetas sång.

 Der svallande böljor vagga i rad, 
 Der låg Vineta, den heliga stad, 
 Der orgelns djupa röst en gång 
 Mot himlen höjde pilgrimssang
 Salve regina! 

 Blott falskhet bor i det vida haf, 
 Ve dem som funnit der sin graf. 
 Vineta har sjunkit i kalla sjön 
 Ej höres mer munkarnes sång och bön 
 Salve regina!

 Djupt under böljors vaggande rad 
 Der ligger begrafven den heliga stad. 
 Sakta från djupet i natten lång
 Genljuder ännu Vinetas sång 
 Salve regina!

Ja, Vineta har sjunkit -- men icke i böljornas
famn. Den har endast delat samma öde som mycket annat
stort och praktfullt här i verlden; den har sjunkit
i tidens och glömskans flod. Blott sagan har bevarat
några grumliga konturer
af dess bild, tills man nyligen börjat att med
forskningens ljus belysa den och visa att sagostaden
en gång existerat i verkligheten.

Midt emot Oderns mynning ligger ön Wollin, och
derpå en liten stad med samma namn. Oansenlig och
tarflig, äger den ej stort mer än namnet qvar ifrån
forntiden; men man träffade detta namn i gamla
skrifter såsom tillhörande en stor vendisk stad,
och några händelsevis gjorda fynd gåfvo ytterligare
anledning förmoda att det nuvarande Wollin eller Julin
varit just denna stad. Gräfningar hafva också nyligen
uppdagat talrika märken efter en gammal stadsplan som
sträckt sig vida utom den nuvarande staden. Hvad man
vidare fann, var, att en betydlig del af den försvunna
staden varit byggd på pålar, nedslagna i ett träsk,
hvari funnits en mängd djurben och husgerådssaker,
bland annat en mängd arabiska prydnader och
mynt. Dessa förskrifva sig från Abassidernas (i
Bagdad) och Samanidernas (i Samarkand) tidsålder,
alltså från mellan åttonde och tionde århundradet.

Genom sammanställning af dessa fakta med de,
visserligen ofullständiga, historiska uppgifter
från denna tid som kunna anses säkra, har man
kommit att finna nyckeln till sagan om Vineta
eller, hvad mer, man har funnit att allt hvad de
gamla historieskrifvarne berätta om Wollin, Julin,
Jumin, Jumne och Jomsborg hänför sig till en enda
stad, Vineta, och att de olika namnen tillkommit
endast genom förvrängningar på främmande nationers
tungomål. Hvad namnet Vineta angår, så är detta
ett nyare namn än Wollin och kan öfversättas med
Wendens stad. Wollin omtalas redan af Adam von
Bremen, Helmold och Saxo Grammaticus samt i den
skandinaviska Jomsvikingasagan. Alltsammans utgör
en högst ofullständig historik, som här likväl torde
behöfva anföras.

Det elfte århundradet betecknar vändpunkten för
Vinetas lycka och makt; då begynte danskarne sina
härjningståg. Det första gjordes af danske konungen
Magnus år 1043. Vinetas handel, rikedom och betydelse
ledo derigenom en så mycket kännbarare stöt, som
samtidigt i den fjerran östern kalifatet i Bagdad
förföll. Den kronologiska följden af på Wollin funna
arabiska mynt går derföre icke öfver första hälften
af elfte århundradet. Emellertid hämtade sig staden
dock åter under loppet af närmare två århundraden,
ty Adam von Bremen skildrar den uti sin kyrkohistoria
från tolfte århundradet såsom den "största af alla
städer".

Denna senhöst af en rik blomstring var dock af
kort varaktighet. Snart upprepade åter danskarne
sina landstigningar och sköflingar samt tillfogade
stadens handel obotliga 
skador. Biskop Otto af Bamberg fann sålunda vid sin ankomst 
till staden år 1124 att en stor del af invånarne flyktat öfver 
till Stettin. Men förskräckligast led Vineta genom det fjerde 
och sista angreppet af danskarne under konung Waldemar år 
1172. Med denna olycka var den sista återstoden af dess 
fordna glans försvunnen och staden dök helt plötsligt ned från 
verldshändelsernas skådebana i glömskans eller sagans dunkel. 

Fullkomligt ohistorisk är berättelsen att Vineta omkring 
år 1183 skulle uppslukats vid en fruktansvärd jordbäfning 
och en oemotståndlig stormflod från hafvet. Visserligen har 
man upprepade gånger än på ön Usedom, än på andra punkter 
af baltiska kusten, velat på djupet se ruinerna af ett Pompeji; 
men ruinerna hafva vid närmare undersökning aldrig visat sig 
vara annat än naturliga klippformationer. Vineta har hvarken 
sjunkit, brunnit eller försvunnit genom några andra elementära 
katastrofer. Dömd till vanmakt och fattigdom genom lystna 
eröfrares våld, sjönk den hastigt ned från sin lyckas höjd och 
dök sedan upp endast för att lik en tom skugga spöka bland 
sina egna ruiner, kring hvilka sagan hastigt sköt upp sina 
yppiga rankor. 

B.




Norrmannen.

Fast söderns varma sol ej strålar 
På landet rundt kring Dovre-fjäll; 
Fast vinterns köld isblommor målar 
På fönstren i palats och tjäll; 
Fast kort är sommar'n -- jag ej byter 
Mitt Norge bort, det kärast är! 
Om än kring fjällen stormen ryter 
Och vågen gnyr mot strandens skär. 

Uti min julle glad jag ilar, 
Lik vikingen, på skummig fjärd. 
Från dagens mödor se'n jag hvilar 
Så nöjd vid hemmets lugna härd. 
Vid fjällets fot, der står min hydda, 
Ej stormens famntag henne når, 
Ty Dovres armar henne skydda, 
Och fast hon invid branten står. 

Hör säterflickans lur!  Från dalen 
Ger aftonklockan svar derpå. 
Hör!  Der vid stranden uti alen 
Små fåglar sina drillar slå. 
Ack!  Norges sommar är så fager, 
Som Norges vinter frisk och stark! 
Hvad gör det då att icke lager 
Här frodas uti skogens park? 

Kom, broder, räck mig trofast handen, 
Och låt oss kämpa som en man, 
Om någon hotar Nordanlanden, 
Om våldets skara rycker an! 
Vid Norges klippkust skall han falla 
Den fiende som närmar sig, 
Då frihetsropet höres skalla 
I dalens djup, på bergets stig. 

Jussu.




Strömsborg.

Just der Mälarens vågor äro i begrepp att säga farväl 
åt de fagra stränder, mellan hvilka de tumlat om och 
genom den strida Norrström gå att kasta sig i Östersjöns 
famn, höjer sig öfver vattnet den lilla, täcka holmen 
Strömsborg. Sedd från någon af de omgifvande stränderna 
en varm och qvalmig sommardag lockar han dig förföriskt till 
sig med löften om en uppfriskande och behaglig svalka under 
lindarnas gröna och yfviga kronor. 

"Den lilla holmen leker dig i hågen, 
Ty äfven der är Bachus dig bevågen. 
Vid stranden sitter Morakullan bidande, 
Om någon vinkar kommer båten glidande." 

Ett par minuters rodd och du är framme. På båda 
sidor af landningsbron äro beqväma hvilsoffor, der du kan 
slå dig ned för att i ett behagligt dolce far niente inandas 
den af vattnet afsvalade luften, betrakta de många små 
ångbåtar, hvilka som ett fiskstimm ila fram och tillbaka mellan 
stränderna, eller låta dina blickar följa de outtröttligt kretsande 
fiskmåsarne, som då och då dyka ned för att snappa 
upp en nors eller en löja. 

Är det vid middagstiden, du gör ditt besök på stället, 
och vill der, efter ett svalkande strömbad i den vid holmens 
vestra sida belägna badbassinen, intaga din middag under 
öppen himmel i Guds fria natur; så har du blott att taga 
plats vid något af de många småbord, som stå dukade rundt
om på stranden under de lummiga lindar, som omkransa 
holmen. Mat finnes här i Guds välsignelse, och kostar det 
något, så smakar det också; ty »sjön suger». Taffelmusik 
bestås dig af de förbiilande båtarne, hvilkas kaptener traktera 
ånghvisslan med en ogemen färdighet. Det är en musik 
som tränger genom märg och ben, det är sant, men den 
piggar upp appetiten och bevarar dig ofelbart mot den fula 
ovanan att försjunka i den lilla middagsluren. Är du road af 
kägelspel, kan du i den bakom corps de logis'et liggande kägelbanan 
få dig en helsosam motion på maten; och vill du »fördold 
för verldens öga» dricka ditt kaffe och läppja på ditt 
glas punsch, så förer dig en trappa upp till en mellan trädens 
kronor undangömd balkong, från hvilken du har tillfälle att 
betrakta de stundligen på den strax under löpande 
sammanbindningsbanan fram- och återgående jernvägstränerna, 
förspända sina frustande lokomotiver.

Kortligen, Strömsborg har åtskilligt som inbjuder till en 
eller annan stunds besök på platsen. Men sanningen fordrar 
dock det erkännandet, att medaljen äfven har sin frånsida, 
och att mycket ännu återstår att önska. Egentligen är det 
trädens yppiga grönska, den friska luften och det vackra 
läget midt i ett vatten, på hvars stränder ett hvimlande 
hufvudstadslif rörer sig, som göra den lilla holmen så täck 
och behaglig. Strömsborg saknar ej en viss likhet med 
folksägnens skogsrå, hvilken beskrifves som en skön jungfru men 
baktill urhålkad som ett baktråg. Det 1750 af Berge Olofsson 
Ström uppförda corps de logis'et tyckes på den sednare 
tiden ej varit föremål för någon större omvårdnad, än som 
nätt och jemt erfordras för att göra det beboeligt. Mot dess 
vestra vägg eller frånsida luta sig ett par ruskiga träbyggnader, 
som utan stöd säkerligen ej skulle hålla sig upprätta. 
Vägen till badbassinen leder genom några skräpiga och 
förfallna bodruckel, som hafva en endast svag ursäkt i sin 
bestämmelse att tjena till en kort vistelseort för de fjäderfän, 
som här afbida sin säkra gång till stupstocken och under 
tiden fröjda sig åt föreställningen om det nöje, de veta sig 
skola bereda menniskornas gommar. I förbigående sagdt, är 
vägg om vägg med detta lefnadsglada slägte inhyst en räf, 
som med plirande, giriga blickar genom springorna följer sina 
grannars alla rörelser. Stackars »mickel»! det är ju ett 
grymt hån att hålla dig instängd så nära och dock så fjerran 
från dina älsklingar, som år ut och år in väcka dig med sitt

"Jag predikade för dem fridens och frälsningens budskap."
Atala. 
(Teckning af Gustave Doré.)

kukeliku; och man kan nog förstå med hvilka tantaliska
känslor du måste åse, huru den ena efter den andra
föres din näsa förbi och in i köket.

Företer entréen till badhuset ett förfallet skick,
så gör sjelfva bassinen det ännu mera. Man känner
sig benägen antaga, att det nuvarande badhuset är
det samma som här uppfördes för jemt ett hundra
år sedan; så primitivt förefaller det. Af målning
synes nu mera knappast ett spår, och de murkna
golfplankorna och ruttna bjelkarna hota att brista
under ens fötter. Svårligen kan man, när man klifver
ned i bassinen, värja sig mot den farhågan, att
hela inrättningen skall för svallvågorna efter någon
förbigående ångbåt råka i drift och med sina invånare,
som fiskar i en sump, göra en färd utåt strömmen
och så genom hvalfven under Norrbro. Att denna genom
sitt läge och sitt friska vatten så ypperliga plats
för en storartad badhusanläggning ej blifvit bättre
tillgodogjord, är sannerligen att beklaga.

Men snart nog torde de denna del af Norrström
omgifvande stränderna få ett utseende, efter hvilket,
man länge
förgäfves väntat. Redan prydes platsen nedanför
Riddarhuset af en ny och solid kaj och man är nu som
bäst i farten med att nedrifva det missprydande
träplank, som allt för länge bortskymt det
arkitektoniskt vackra Rådhuset, för att fortsätta
kajbyggnaden nedåt Mynttorget till. På norra
stranden höjer sig det nya Posthuset, och det kan
ej dröja länge förr än en mängd nya och i prydlig,
stil uppförda byggnader skola göra denna stadsdel
till en af Stockholms vackraste. Helgeandsholmens
planering och anordning på ett sätt, som lätt bör
kunna göra den till en af de vackraste platser,
någon hufvudstad har att uppvisa, kan väl ej heller
länge låta vänta på sig. När så de afröjda och med
granitkajer garnerade stränderna låta de många vackra
offentliga och privata byggnaderna oskymda framträda
och bland de många af naturen gynnade platser,
vår hufvudstad har att framvisa, denna perla, såsom
med skäl Strömsborg kan kallas, fått en prydligare
infattning; hoppas vi att den täcka holmen skall under
en ny ägares händer lyfta sig förskönad ur vågen och
göra sig värdig att kallas Norrströms Isola Bella.

Ln.

Strömsborg.
(Teckning af C. S. Hallbeck.)



Harpspelerskan.

En kall och mulen dag i början af Maj 1864 vandrade jag
arm i arm med en af mina vänner fram och tillbaka
öfver Södra Hamngatan i Göteborg; vi voro i en ganska
dyster sinnesstämning till följe af underrättelserna
från danska krigsskådeplatsen. Vi hade många anhöriga
och vänner bland de svenskar, som frivilligt ställt
sig i de stridandes leder, och dessas öde gaf oss ämne
till många funderingar. Jag var i synnerhet orolig för
en min fosterbror, en ung, hurtig, förhoppningsfull
infanteriofficer.

Under det vi som ifrigast utbytte våra tankar
rörande den förmodade utgången af de pågående
underhandlingarne om vapenhvilans afslutande,
hörde vi plötsligen från en gård i närheten en rätt
välljudande fruntimmersröst, som med ackompanjemang
af harpa uppstämde den allmänt bekanta: "Den tappre
landssoldat".

"Den der sjunger icke så illa; skola vi för ro skull
blanda oss i den gapande och lyssnande hopen?" sade
min följeslagare och förde mig med sig dit, der den
stackars konstnärinnan lät höra sina prestationer.

"Stackars qvinna! hon är bestämdt icke van vid denna
eländiga sysselsättning", sade en äldre man, som i
det samma
passerade förbi och kastade ett par silfvermynt på
den tallrik, hvilken en vacker, mörklockig gosse
framräckte till åhörarne.

Sångerskan var en liten, smärt, finlemmad varelse,
hvars regelbundet sköna ansigte var till ytterlighet
blekt och afmagradt samt uttryckte en stum, hopplös
smärta.

En ursprungligen tjock och vacker sidenklädning
hängde urblekt och trasig omkring henne och förmådde
ej skydda henne för kylan. Hennes små, välformade
fötter voro insnörda i ett par grofva skinnkängor,
och på det af långa, glänsande lockar omsvallade
hufvudet satt en liten amazonhatt, som en gång varit
ett mästerstycke af smak och elegans.

"Hvad heter ni?" frågade jag, då hon med harpan,
hängande i ett band på ryggen, stod i begrepp att
aflägsna sig.

"Maria Jensen", svarade hon efter en kort tystnad
och med en otvetydigt utländsk brytning.

"Hvar bor ni?" frågade jag vidare.

"Kära herre", svarade hon, sorgset skakande sitt
hufvud, "icke kan det roa er att veta hvar jag bor."


"Jo", genmälte jag och gaf henne, såsom 
öfvertalningsmedel, en ny riksdalerssedel, "jag önskar
tala vid er om en vigtig sak."

"Jag förstår er inte riktigt, men ni ser inte ut
att vilja något ondt, och derföre må ni väl komma",
sade hon samt fortfor med brydd min: "jag bor i ett
riktigt näste, långt utom sta'n, vid Gröna gatan."

"Hvad tusan tänker du på, som står här och slamrar
med en gatstrykerska", utbrast min vän och drog mig
med halft våld ett stycke afsides.

"Hon intresserar mig, till följd af sin olycka och
skönhet."

"Ha ha, det var, förbanna mig, rätt
kostligt! Intressera sig för en gatsångerska. Du är
ändå en rätt rolig kurre! Hvad tror du flickorna
R. och G. skulle säga, om de öfverraskade dig i
samspråk med en sådan der slinka?"

"Det bryr jag mig icke om. Denna slinka, som du kallar
henne, har, om jag icke misstager mig allt för mycket,
stått vida högre i bildning, än de nyss uppräknade
unga damerna, och hennes olycka ger henne ett vida
större värde i mina ögon, än det fädernas fyllda
kassakistor förskaffat de andra."

"Du måtte säkert vara mogen för dårhuset, eljest kan
jag icke förstå huru du, utan ringaste anledning,
kunnat fatta ett så varmt intresse för ett sådant
föremål."

Maria Jensen eländig! Nej, det var omöjligt; hon
hade kanske felat mycket och djupt, men i botten
af hjertat låg ännu några guldkorn qvar; det läste
man i de stora, mot jorden sorgset nedblickande,
svarta ögonen.

Harmsen öfver att blifva begabbad för det medlidande,
jag hyste för den arma qvinnan, tog jag afsked af
min följeslagare och begaf mig utåt Majorna, för att
söka rätt på hennes bostad. Detta blef dock icke så
lätt, som jag föreställt mig, och först efter ett
par timmars tröttsamt gående af och an, lyckades jag
finna det ruckel, der harpspelerskan hade sitt hem.

Jag har sett många af armodets boningar, men knappast
någon, som varit så eländig, som denna.

En sönderbruten säng, två rankiga trästolar och
ett haltande bord utgjorde hela möbleringen. Blott
en sprucken ruta fanns qvar i det knappt en aln
från marken befintliga fönstret; dörren var så
låg, att jag måste gå betydligt lutad, för att
komma öfver tröskeln, och det hela tog sig i den
rådande halfskymningen så otrefligt ut, att jag
säkert skulle dragit mig tillbaka om jag ej i en
vid fönstret sittande gestalt igenkänt den jag
sökte. Harpspelerskan reste sig och gick några steg
fram, men vid åsynen af en främmande drog hon sig
förvirrad tillbaka och frågade om anledningen till
mitt besök.

Jag svarade sanningsenligt, att det gjorde mig ondt om
henne, samt att jag önskade kunna lindra hennes nöd.

"Jag tackar er så mycket, men jag ta'r icke emot
något, utan att först få sjunga för er. Den fattige
har också sin stolthet", svarade hon, fattade harpan
och uppstämde en romans, hvars vemodiga melodi och
innehåll lockade tårar i mina ögon.

Då hon slutat sin sång och ställt harpan afsides,
undföll henne ett halfqväfdt jemmerrop, hvilket väckte
mig ur de tankar, i hvilka jag försjunkit.

Jag skyndade fram, för att bistå henne, och såg med
förskräckelse, huru blodet forsade öfver hennes bleka,
halföppnade läppar.

I största hast anskaffade jag litet friskt vatten
och lofvade att efterskicka en läkare.

"Nej, det behöfs icke, han kan inte hjelpa mig. Mitt
onda är obotligt."

Den lille gossen, som hitintills suttit tyst i
ett hörn, började nu att, halfgråtande, bedja
om mat. Modren tystade honom genom att ur sin
klädningsficka framtaga några skorpor, och jag lade
ett par riksdaler på bordet samt tog afsked med
löfte att snart återkomma.

Från denna dag besökte jag ofta Maria Jensen, skaffade
henne en bättre bostad och en hel klädning. Det
uppstod småningom en viss vänskap oss emellan. Jag
jollrade med den lille och trakterade honom med
kakor. Hon sjöng ibland
och berättade dess emellan huru dagen förflutit;
men om sina tidigare öden kunde jag aldrig förmå
henne att tala.

Ibland försäkrade hon småleende, att mina omsorger
betydligt förbättrat hennes helsa; men man behöfde
ändock icke vara läkare, för att se, huru hon, dag
för dag, blef mera kraftlös.

Det var tydligt, att grafven snart skulle öppnas för
henne.

Mot slutet af sommaren insåg hon sjelf, att hennes
slut var nära; och en dag, då jag som vanligt tittade
in till henne, sade hon:

"Ni har ofta bedt mig säga, huru jag kommit i en
så förskräcklig belägenhet, som den, hvaruti jag
nu befinner mig. Om ni har lust att dröja en stund,
så skall jag uppfylla denna er önskan."

Jag tog plats bredvid henne, och efter en paus började
hon:

"Jag är född i närheten af Köpenhamn. Min far, som
härstammade från en gammal tysk, adlig ätt, hette
Holger von Bürger. Min mor, en vacker italienska,
var en markisinna Rumelli.

"Jag behöfver väl knappt säga, att de voro rika. De
lefde således som deras rang fordrade. Så långt
jag kan minnas tillbaka, hvimlade alltid vårt hus
af glada gäster och livréklädda tjenare, som stodo
färdiga att lyda deras minsta vink.

"Jag var enda dottern och ett föremål för den på en
gång ömmaste och svagaste föräldrakärlek. Alla mina
önskningar uppfylldes så fort jag hunnit uttala dem.

"De främmande herrarne och damerna voro outtömliga
i sitt beröm öfver min skönhet och qvickhet. Allt,
hvad jag sade eller gjorde, beundrades och upprepades,
och när jag, vid fyllda sexton år, gjorde mitt inträde
i verlden, var jag, i mitt eget tycke, ett under af
skönhet och behag.

Min framgång kunde ej heller vara mera
lysande. Hvarhelst jag visade mig, tändes rökverk
i oändlighet. Flera unga män begärde min hand, men
min far afvisade dem alla. Ingen var i hans tycke
god nog åt hans lilla Beatrice.

"Ack, han visste icke då, huru grymt hans afgud skulle
gäcka hans förhoppningar.

"Sjelf log jag blott åt allt det tal om kärlek, som
ständigt genljöd i mina öron; ty mitt eget hjerta
sof ännu.

"Det vaknade ej på länge; jag hann att fylla tjugu år,
utan att det klappat fortare än vanligt vid åsynen
af en ung man. Men helt plötsligt kom dock den i
min väg, som skulle lära mig känna all den sällhet
och smärta, passionen skänker oss.

"På en bal hos statsrådet Ritter, såg och dansade jag
första gången med ryske fursten Nicolaus Margolinsky;
han var skön som en engel eller snarare som en demon
och eröfrade blixtsnabbt hvarenda tanke i min själ.

"Så mycket konvenansen det tillät, höll han sig vid
min sida, och hans mörka, glödande ögon följde mig
allestädes. Jag var den lyckligaste bland dödliga och
trodde mig för alltid ha fångat den nyckfulle gästen.

"Den dag, på hvilken vi bådo om min fars välsignelse,
var min första pröfvodag, emedan han med kall och
hård ton gaf ett bestämdt nej till svar.

"Nicolaus aflägsnade sig med vredens rodnad på sin
panna och jag sjönk storgråtande på knä framför min
far samt bad honom på det varmaste att återtaga sina
ord.

"'Jag kan det icke, Beatrice; han är en moraliskt
förderfvad menniska, som endast skulle bereda din
olycka. Du måste glömma honom', svarade han och
lemnade mig ensam med min smärta.

"Min Nicolaus en moraliskt förderfvad menniska. Det
är en nedrig osanning, sade jag till mig sjelf och
utbröt i vilda förbannelser mot min far, som ens
ett ögonblick kunnat sätta tro till denna orimliga
beskyllning.

"Alla mina medfödda onda anlag utvecklade sig nu
med otrolig snabbhet, och utan att en enda minut
betänka, att det var orätt att bedraga mina föräldrar,
samtyckte jag villigt till min älsklings förslag,
att genom en hemlig vigsel för alltid tillhöra honom.

"Denna djerfva plan lyckades mot förväntan. Jag lefde
från denna stund blott i det närvarandes sällhet.


"Då min far såg mig så glad, trodde han, att jag
förgätit Nicolaus samt öfverhopade mig med dyrbara
gåfvor och förlustelser. Jag visade mig oändligt
glad och tacksam öfver dessa bevis på hans faderliga
ömhet, men smög mig icke desto mindre dagligen till
ett litet, långt in uti skogen beläget hus, der mitt
hjertas afgud väntade mig.

"En dag, just under det jag höll på att kläda mig
för en stor bal, med hvilken vi skulle fira min
mors födelsedag, fick jag ett bref från min make,
hvaruti han, i de mest skandalösa ordalag, tillstod
icke allenast att hans namn och titel varit falska,
utan att han i sitt hemland, Frankrike, ägde en laglig
hustru, till hvilken han nu skulle återvända.

"Jag läste och omläste de olycksdigra raderna, tills
det dansade rundt omkring i mitt arma hufvud. Mera lik
en vålnad, än en lefvande, infann jag mig i salongen
samt deltog i dansen; skyllande på en plötsligt
påkommen hufvudvärk, drog jag mig dock snart undan
till mina rum.

"Återljudet af den lifliga musiken och de dansandes
glada skämt och skratt trängde äfven hit och
förorsakade mig en oändlig pina. Jag hade blott en
enda redig tanke, och den var, att jag måste bort,
långt bort, från mitt hem och allt, som kunde påminna
om den trolöse. Utan att besinna alla de svårigheter,
som kunde vänta mig, beslöt jag att fly och utbytte
min lysande baldrägt mot en mörk ylleklädning,
sammanrafsade alla mina nipper, penningar och litet
linne i ett knyte, samt smög mig som en jagad
brottsling in till Köpenhamn, dit jag anlände midt
i natten.

"Hvar jag begärde herberge, blef jag bortvisad. Mitt
förstörda utseende och min darrande röst ingåfvo dem
förmodligen föreställningen, att jag var en förrymd
fånge. Slutligen blef jag mot hög betalning emottagen
på ett illa beryktadt ställe samt inhyst i ett rum,
der några harpspelerskor bodde, hvilka uppträdde om
aftnarne på ett café.

"När jag frampå morgonen förtärt mitt kaffe och klädt
mig, bad jag den ena om tillstånd att få låna hennes
instrument en stund. Hon beviljade utan svårighet
min begäran, och med det samma var tärningen kastad.

"Min sång förtjuste henne, och i sin egenskap af
sällskapets direktris, föreslog hon mig att associera
mig med dem.

"Jag samtyckte och gick några timmar derefter
tillsammans med dem om bord på ett fartyg, som förde
mig till Stockholm.

"Vi skördade der mycket bifall, och jag blef publikens
förklarade gunstling. Denna ynnest var mig i början
högst motbjudande, ty jag kände den djupaste afsky och
förskräckelse för den förtrolighet, hvilken uppstod
emellan mig och åhörarne; men vår direktris hade
strängeligen förbjudit oss att afvisa en kyss eller en
smekning, och detta gjorde att också jag teg, tålde
och vande mig dervid. Mitt hjerta var så krossadt,
att jag saknade kraft att bryta mina fjettrar, och
dessutom glömde jag vid min harpa till en del bort
min förtviflan och förnedring. Tonerna söfde qvalen
till ro.

"Ungefär ett halft år efter vår ankomst till
Stockholm, såg min lille gosse dagens ljus. Det
var den första ljusglimten efter min flykt från
föräldrahemmet. Jag hade åter en varelse att älska
och lefva för.

"Frun, såsom vi kallade direktrisen, blef mycket ond
öfver denna tilldragelse samt gaf mig, så fort jag
tillfrisknat, min innestående aflöning med förklaring
att mitt engagement var slut.

"Jag köpte mig då en harpa, tog mitt lilla barn på
armen och vandrade sjungande från hus till hus. Min
fägring försvann efterhand, min röst blef svagare och
inkomsterna i följd derutaf mindre och mindre. Jag
har både fått svälta och frysa och skulle ofelbart
hungrat ihjel, om ni icke förbarmat er öfver mig."

Hon lutade, tigande, hufvudet i handen och fortfor
efter en lång ömsesidig tystnad:

"Jag har felat djupt, men mitt straff har också
varit förfärligt."

"Allt kan kanske ännu bli godt; återvänd till edra
föräldrar, de skola nog förlåta er och vårda er lilla
gosse", sade jag och tryckte hennes hand till afsked.

"Nej, nej", stammade hon, "det är för sent. Jag
går dit, der inga sorger mer nå oss; men lofva mig,
att ni, när jag är död, i mitt namn beder mina gamla
föräldrar om förlåtelse och lemnar lille Nicolaus i
deras händer. De ...."

En blodstörtning hindrade henne från att fortsätta
den påbörjade meningen och mig från att gå.

Jag dröjde till morgonen hos den nu med döden
kämpande qvinnan, och då jag till slut aflägsnade mig,
hade det stackars plågade hjertat ändtligen funnit
hvila och frid i den eviga sömnen. Den olyckliga
Beatrice von Bürgers historia har lärt mig att icke
skoningslöst bryta stafven öfver de arma, föraktade
harpspelerskorna; ty helt säkert fins det mången, som,
likt henne, af förtviflan drifvits in på den bana,
från hvilken hon sedan, brännmärkt af samhället,
icke mer kunnat återvända.

Sigyn.



Allvar i uppfostran.

Nutidens familjelif betecknas, hvad angår barnavården,
af en efterlåtenhet och svaghet, som voro fullkomligt
okända i fädrens patriarkaliska hem, der hustukten
upprätthölls med ytterlig stränghet. Vinsten är,
att hemmet nu ger större rum för oskrymtad kärlek och
tillgifvenhet; men i denna frihet från tvång, som med
allt skäl prisas, ligger en fara som lätt förbises.

Frihet från tvång får icke urarta till
sjelfsvåld. Mången stackars mor pliktar dyrt derför
att hon klemat bort sin älskling. Kanske förebrår hon
sig denna svaghet; kanske sörjer hon utan att inse att
hon sjelf bär ett tungt ansvar för barnets olater. Vi
tillåta oss att upprepa ett betydelsefullt varningsord
i detta ämne af en berömd fransk skriftställare.

»Ett bortskämdt barn», yttrar han, »är ett barn
som man tillåter allt och hos hvilket man inympar
egenkärleken. Man lär det hänföra allt till sig sjelf,
man tillåter det att behandla sin mor som en piga och
sin far som en tråkig magister. När föräldrarne gifva
vika för denna dåraktiga svaghet, skörda de alltid
liknöjdhet och förakt af sin son. Barnet finner
snart ett nöje i att tyrannisera sin mor, hon är
det första offret, men hon skall icke bli det enda:
hela samhället skall lida af att i sitt sköte hafva
en egoist mer.

Fasthet är en mors första dygd.    Hon kan icke
bättre visa sin moderskärlek än genom att vara sträng,
när hennes son handlar illa. Hon är barnets synliga
samvete. När hon skämmer bort sitt barn, förderfvar
hon barnets samvete.

Rättvishet är moderns första pligt. Tala icke om
suckar, om fåfängt utgjutna tårar; allt detta är
svaghet. Den verkliga kärleken är sträng och mild på
samma gång; den uppmuntrar det goda, den tål ej det
onda, och det är på så sätt som kärleken blifver på
en gång moderns sällhet och barnets lycka.

Det är icke nog att visa fasthet mot barnen; man
bör äfven uppfostra dem utan klemighet, man låte
dem föra ett tarfligt och snarare hårdt än vekligt
lefnadssätt; man bör vänja dem att stiga upp tidigt
och att börja arbeta genast efter uppstigningen. Ett
gammalt ordspråk säger: stiga upp i god tid gör helsa,
välstånd och vishet. När man kan köpa helsa, välstånd
och vishet för så godt pris, gör man mycket orätt i
att försumma så godt tillfälle.

Om du vill att dina söner skola blifva män, så
ingif dem allt ifrån vaggan ett djupt förakt för
sällskapslivets konstgjorda behofver. Lyxen har gjort
oss mer än tillräckligt ondt. Det är nödvändigt att
barnet uppfostras strängt i fädernehemmet. Detta
är rätta beräkningen för att trygga dess framtida
välstånd.»




Jakobs dröm.
(Illustration ur Gustave Dorés praktbibel.)




Amerikanska typer

presenterade af Isidor K.

2. 

Tändsticksförsäljerskan.

Då jag en dag under vistelsen i New-York stannade utanför
det ståtliga Astor House, trädde en flicka fram
till mig och anhöll, under det hon började plocka ur
en liten korg, som hon bar under venstra armen: »Köp
strykstickor, kängsnören eller nålar, om ni behagar.»

Hon tycktes vara tretton eller högst fjorton
år gammal; hennes ansigte var något blekt, men
förlänades ett i hög grad tilltalande uttryck genom
dess regelbundna drag och ett par mörka, spelande
ögon. Drägten tycktes vara den lättaste: en klädning
af simpelt tyg, som lemnade anblicken af ett par bara
fötter fri, föll tätt efter de smärta formerna; och
en stor halmhatt, utan andra band än det under hakan,
prydde hufvudet, från hvilket ett rikt, i det närmaste
svart hår föll ned på axlarna.

»Vill ni köpa en ask tändstickor för fem cents?»
frågade hon å nyo och räckte mig den utbjudna varan.

»Nej», svarade jag, som nu fått min uppmärksamhet
fästad på ett annat föremål, i en kanske något för
skarp ton.

»Well, ni behöfver inte taga eld för det ... Och
om ni också skulle göra det, så gråter ingen ändå»,
menade hon.

»Ni är en näsvis flicka», förklarade jag.

»Och ni är visst ingen gentleman», replikerade hon
med en knyck på nacken, »efter som ni tycker er kunna
bemöta en lady på det sättet.»

»Jag visste icke förut», upplyste jag och kunde dervid
ej underlåta att draga på munnen, »att en match girl
och en lady vore det samma.»

»Så må ni veta det nu då, mr Greenhorn!»

»Tror ni inte det ta'r sig illa ut att uppträda så
der oqvinligt?»

»Inga predikningar, jag ber! Jag har för länge sedan
hört nog af sådana.»

»Men, säg mig, har det ingen gång fallit er in,
att ni kunde få sälja mycket mer af ert kram, om ni
iakttoge ett mera blygsamt sätt?»

»Nej hör bara på!» utropade hon och tillade med en
min, värdig en skådespelerska: »Liksom inte I karlar
skulle tycka bäst om att få mothugg! ... Jag hoppas
ni förlåter att jag inte bär min tunga i fickan.»

»Hur gammal är ni?»

»Vet inte», svarade flickan vårdslöst. »Somliga säga
att jag är elfva, och andra att jag är tretton år;
jag ta'r mig deraf anledning att gå en medelväg och
uppger mig vara tolf år.»

»Hvar bor er mor?»

»Har aldrig haft någon mor eller far; och för resten
äger jag alldeles inga anhöriga eller vänner. Jag går
och kommer just som jag behagar och tillåter ingen
att mota mig så länge jag betalar min väg.»

»Vågar jag fråga efter ert namn?»

»Jag kallar mig Cecilia, vandrerskan.»

»Hvad heter ni mera?»

»Well, jag tänker att ett namn är tillräckligt; men
det finnes andra som inte tycka det, och de lägga ett
Benson till det första, hvilket de gerna få för mig
... Men nu måste ni köpa ett par tändsticksaskar
af en god vän ... Ni anser mig ju vara en sådan?»

Jag gjorde henne till viljes, hvarefter hon tog ett
hastigt afsked och försvann.

Icke fullt en vecka derefter blef jag genom en svensk
värdshusvärd presenterad för en viss mr Siegemeyer,
ägare af ett »tredje klassens boarding house», till
hvilket jag en afton vänligen inbjöds i sällskap
med min nyss nämde landsman. Sedan vi tillryggalagt
ett par engelska mil, hunno vi målet: en hög, grå
stenbyggnad vid en smal och illa stenlagd
gata. Mr Siegemeyer satt på trappsteget och vi togo
plats vid hans sida.

»Alla dessa äro, bland andra, mina hyresgäster»,
upplyste mr S. pekande på en mängd framför oss i
grupper församlade äldre och yngre barn, trasigt
klädda gossar och flickor, hvilka lekte, pratade
och skrattade. Länge hade jag icke mönstrat denna
skara, då jag på afstånd igenkände Cecilia, som nyss
vikit om ett hörn och med snabba steg närmade sig mr
Siegemeyers hus. Hunnen nära ingången, tilltalades
hon af en bland pojkarne, som det tycktes, en
fjortonåring, hvars rock hade ovanligt långa skört
och smala ärmar:

»Hur mycket har du förtjenat i dag, Ceal?»

»Det angår inte dig, Jake», blef det korta svaret.

»Se så, inte behöfver du bitas för det», sade Jake.

»Nå, så lägg inte din näsa i blöt en annan gång»,
varnade Cecilia och trängde sig emellan oss tre på
trappsteget sittande, utan att egna någondera en
blick. Jake och en af de större flickorna gjorde
henne sällskap in i huset.

Sedan jag låtit min värd förstå min önskan att lära
känna så mycket som möjligt af lifvet i New-York
och upprepat det samtal jag några dagar förut haft
med en af hans customers, Cecilia, erbjöd han sig
att föra mig omkring i sitt etablissement. Vi
passerade först igenom en lång, mörk förstuga,
hvars golf icke var mycket renare än den smutsiga
gatan, och gingo derefter upp för den ena trappan
efter den andra. Öfverallt voro väggar, fönster och
dörrar betäckta af smuts och rök som under många år
lagt lager på lager; och från somliga af de rum,
i hvilka vi i förbifarten tittade in, utströmmade
en luft så tjock och vedervärdig, att jag tyckte
mig nära att qväfvas. Ändtligen hade vi nått den
fjerde våningen, hvars långa korridor vi gingo till
ända för att komma till ett rum, hvars dörr stod på
vid gafvel och i hvilket Cecilia och tre andra unga
flickor bodde. Vi inträdde med hattarne på hufvudet,
och under det värden samtalade med en af Cecilias
väninnor, adresserade jag mig till henne sjelf; men
ifrigt sysselsatt med att studera ett bref, skrifvet
på det finaste postpapper, gaf hon sig knappt tid
att besvara min helsning.

»Jag trodde icke att ni kunde läsa, Cecilia», erkände
jag.

»Vill ni lära er den konsten af mig?» blef svaret.

Med ryggen lutad mot fönsterkarmen tog jag rummet i
närmare skärskådande. I ett hörn sågs en stor madrass
upprullad och ett par täcken oordentligt kastade
deröfver. I ett annat hörn lågo två andra, smalare
madrasser och representerade med tillhörande filtar
ett par bäddar, färdiga att mottaga ägarinnorna. Ett
medelstort bord hade sin plats framför den lilla
jernkaminen; och omkring detta stodo två pinnstolar
och några mindre kistor, hvilka äfven tjenade
såsom sittplatser. Väggarne voro rikligt prydda med
illustrationer ur Harpers Weekly och New Varieties
m. fl. tidningar.

Då mr Siegemeyer, i mitt tycke, lemnade mig allt för
länge ensam, närmade jag mig honom och den flicka,
med hvilken han samtalade och som hördes säga:

»Det är bestämdt: jag flyttar härifrån redan i
morgon.»

»Hvarföre? ... Detta är ju ett ganska hyggligt rum»,
invände mr S. på bruten engelska och med en accent,
som tydligt förrådde hans tyska härkomst.

»Jag har aldrig sagt annat.»

»Och billigt är det ju också; billigare än hos någon
annan, Mary.»

»Låt så vara, men jag kommer att lemna eder i alla
fall.»

»Men säg mig nu allvarsamt, hvad som står på!»
envisades tysken. »Vi ha ju alltid kommit så väl
öfverens ... Tro mig, ni kan inte finna en bättre
plats i hela New-York.»


»Jag antager gerna att ni har rätt; men saken är den,
ser ni, att jag ämnar resa ifrån staden med första
tåg i morgon.»

»Hvad! Ni tänker öfvergifva New-York, der ni gjort
så goda affärer!» utropade mr Siegemeyer.

»Ja», svarade Mary med komisk värdighet, »jag skall
tillbringa ett par månader ute på landet hos min
kusin, den fordne senatorn.»

»All right, Mary! Er räkning är betalad i förskott
och ni kan gå när ni behagar.»

»Ja, så är det, men jag har gifvit er betalning för
hela månaden; ni torde erinra er att vi ha endast
den trettonde i dag.»

»Mycket riktigt ... Också må ni stanna till månadens
slut. Jag skall icke köra ut er.»

»Det vill säga så mycket som att ni icke vill ge mig
något tillbaka af hvad ni uppburit, om jag i morgon
lemnar min plats för en annan», förmodade Mary.

»Nej, jag kan verkligen icke medgifva något afdrag,
ty detta vore emot reglorna, som ni vet.»

»Never mind,  mr Siegemeyer!    Det tjenar till
ingenting att   tvista   om   en  sådan småsak.
Men, hör nu, jag har åtskilligt   der uppe   på
vinden, som jag önskar sälja, eftersom jag   svårligen
kan   taga   det  med  mig ...   Är ni hågad för
affären?»

»Visserligen», försäkrade tysken; »vi skola se på
sakerna i morgon bittida ... Var öfvertygad om att
jag betalar lika hederligt för dem som någon annan!»

»Dessa flickor», hviskade han till mig, då vi åter
aflägsnade oss, »äro mina favoriter, ty de ha alltid
visat sig pålitliga och punktliga, trots det att de
äro i högre grad än flera andra begifna på nöjen.»

»Hvad slags nöjen?» frågade jag.

»På sådana nöjen, som stå dem till buds inom hus,
förnämligast hasardspel med kort och tärning.»

Ett utrop af med fasa blandad förvåning undföll mig.

»Det skulle kanske roa er att se hvarmed de fördrifva
en ledig stund på qvällen», gissade tysken. »Detta rum
bredvid deras är tomt; och vi kunna, om ni så önskar,
slå oss ned der med våra bierglas.»

Och härmed öppnade han dörren till en liten kammare,
i hvilken han bad mig stanna till dess han hunnit
bära upp dricksvaror och hämta min vän, svensken,
som icke följt oss på vår rund. Det dröjde en lång
stund innan han återkom, och under tiden lyddes jag
till rösterna i det andra rummet.

»Betsy, Betsy!» hördes Cecilias stämma. »Betsy, kom
till dig sjelf en gång ... Du har ju lagt dig på min
bädd; och inte har du klädt af dig heller ... Hör
du inte? ... Tag bort dina smutsiga fötter från
min nya filt!»

»Gå din väg och låt mig vara i fred, säger jag!»
ljöd en annan röst.

»Du är drucken, Betsy, och ligger på min bädd,
i stället för på din egen.»

»Det bryr jag mig inte om», förklarade den
tilltalade.

»Ja så, du gör inte? Well, du skall få se» ... hotade
den andra. »Ligg der så länge, men snart skall du få
skjuts.»

»Rätt så», hördes en annan stämma; »låt henne vara
tills vidare och säg mig, om du har något godt i
matväg att bjuda på.»

»Om jag inte har, så kan jag få för pengar, ty sådana
har jag», upplyste Cecilia. »Se här, Jake, gå ned
till hörnet och köp oss en pot bier, två bullar och
ett stycke stek för 30 cents.»

»Låt honom ta' en bit ost också, Ceely.»

»Ja, köp ett stycke ost, Jake», förordnade Cecilia;
»men låt se att du skyndar dig -- och, hör hit, Jake,
drick inte ur ölkruset under vägen!»

Tysken och min landsman infunno sig nu, hvarefter vi
flyttade ett midt på golfvet stående bord närmare den
trasiga soffan vid rummets ena långsida och slogo oss
ned deromkring för att dricka ur de stora bierglasen,
som flitigt påfylldes af den välvillige värden. Snart
voro mina båda
vänner inbegripna i ett lifligt samtal, som föga
intresserade mig; och med deras tillåtelse ställde
jag mig upp på en stol, som mr Siegemeyer för min
räkning placerat tätt invid den åt flickornas rum från
vårt ledande dörren, öfver hvilken befunnos tre små
glasrutor. Ett af dessa fönster, som genom dam gjorts
ogenomskinliga, var lyckligtvis till hälften utslaget,
så att jag kunde direkt blicka in till våra grannar.

Jag såg nu de båda flickorna och deras kavaljer,
Jake, sysselsatta med att inmundiga den nyss erhållna
trakteringen, då en annan, äldre flicka steg in och
tog plats vid bordet utan att helsa på någon af de
förut innevarande.

»Sally, om du vill sitta här, så flytta dig till en
af kistorna, ty den stolen är min», tillrättavisade
Mary och gaf den nykomna en ingalunda vänlig blick.

»Hvad nu!» snäste den tilltalade. »Betalar icke jag
så mycket som någon af er för detta rum, och får jag
inte sitta hvar jag vill?»

»Åh, du passar alltid på, när utsigt gifves att få
smörja kråset för ingenting. Stig genast upp ifrån
stolen, du snyltgäst!»

»Säg om det igen, om du vågar, och jag skall ...»

»Hvad skall du?» skrek Mary i vredesmod. »Säg, hvad
vill du göra! Kasta oss i norra strömmen, kanske?»

»Tag din gamla stol!» ropade den andra och rusade
mot dörren.

»Kom hit, Sally!» inbjöd Cecilia, torkande ett af
glasen med en flik af klädningen. »Kom hit och smaka
på vårt bier och tag ett stycke stek dertill.»

I det närmaste blidkad vände Sally om och satte sig
på en af de lediga kistorna. Samtalet gick trögt så
länge måltiden räckte. Gossen, som först slutat, steg
upp och hämtade ned en gammal kortlek från en hylla,
hvarefter han åter intog sin plats och började blanda
de smutsiga kortlapparne.

»Låt oss spela seven up», föreslog den äldsta
flickan.

»Åh nej, Sally, då spela vi hellre euchre», sade
Mary.

»Poker är det roligaste spelet», tyckte Jake.

»Jag har först något att säga er», tillkännagaf
Cecilia. »Intet spel kan bli af, förr än hvar och en
visat sina tillgångar.»

»Du är mycket nogräknad», sade Sally.

»Kan väl hända», medgaf Cecilia; »men jag vill för
min del icke spela om och för ingenting. Fram med
slantarne!»

Man tycktes känna Cecilia för väl att våga flera
invändningar. Det visade sig nu att Sally och Mary
ägde ungefär en och en half dollar hvardera, Jake
en dollar, men Cecilia något mer än fyra dollars,
dem hon uppräknade med en triumferande min.

»Tag kruset, Jake», sade Mary och öfverräckte pojken
10 cents; »vi måste ha mera bier innan vi börja
spelet.»

»Jag är trött af att dricka bier», förklarade Sally
och kastade fram ett 25-centsstycke. »Skaffa oss
litet whisky i stället.»

»Det är för simpelt, efter vi nu skola slå på stort;
se här ytterligare 25 cents! Köp oss nu en butelj
claret», afgjorde Cecilia.

När Jake återkommit med det reqvirerade vinet,
tog spelet sin början med ens; och alla hängåfvo
sig deråt med det beräknande lugn, som tillhör
gamla spelare. Jag lemnade för en half timme min
observationsplats, men skyndade åter dit, då en
häftig träta derinifrån nådde mitt öra. Cecilia hade
nu ställt sig upp framför Sally, som satt midt emot
henne vid bordets andra sida.

»Kom väl ihåg», skrek den förra, »att du får icke
en cent af dessa penningar. Du har spelat falskt,
och jag gör anspråk på hela potten.»

»Hvad är meningen med detta?» frågade Sally under
det hennes nyss så bleka kinder fingo en högröd färg.

»Nej, du låter bara bli dem!» menade Cecilia, då
hennes motstånderska sträckte sig öfver bordet för
att rycka till sig penningarne. »Du har gömt två
kort i venstra ärmen ... Neka icke dertill, Sally!»

Seende   sig   ertappad,  lät Sally de båda korten
falla på 
golfvet och försökte urskulda sig med att hon tappat
dem, då hon skulle dela leken. Cecilia blef emellertid
tillerkänd hela vinsten; mera likör hämtades och
spelet fortsattes till dess Cecilia vunnit nästan
allt af de öfrigas penningar, då Jake afträdde och
flickorna, mer än halfrusiga, började ordna sina
nattläger.

»En hemsk tafla! De armas förfall har inträffat
tidigt», sade jag åt mr Siegemeyer i det jag räckte
honom handen till afsked.

»Ingenting att tala om! I New-York finnas nog fler
än hundra match girls, som äro mer beklagansvärda än
dessa», svarade tysken kallt.



Vexlande öden.

En berättelse af Turdus Merula.

(Forts. fr. föreg. häfte sid. 224.) 

II.

Det var midsommardag, solig och varm. Björken stod klädd
i sin ungdomliga sommarskrud, häggen spred sin doft,
gräset vajade högt för vinden; gräshoppan sträckte
sina ben till väldiga skutt, myggen dansade i lä för
fläkten; fåglarne uppstämde sina sånger i skogen och
barnungarne lekte halfnakna på gårdarne bland grisar
och höns. Vallflickan ropade gladt i beteshagen
sitt »kosöta, kom, kom!» under det hon letade
liljekonvaljer och ögontröst. Hela jorden log som en
brud i krans och krona under den blåa, höga pellen.

I den murkna klockstapeln ringde klockorna redan
andra gången till gudstjenst, manande folket fjerran
och när till Herrans tempel, för att tacka den Högste
gifvaren för de goda håfvor han till dem nu utsände
och bedja honom om välsignelse öfver den stundande
skördetiden. Och folket strömmade in i den åldriga
kyrkan, och äfven der spredo löf och blommor sin
milda rökelse, vajade kring väggarna, slingrade sig
kring altarrunden och klängde uppför predikstolen, så
att det nästan såg ut som om de sjelfmant begifvit
sig i kyrkan, för att, äfven de, blifva delaktige
af den heliga sången och det förhoppningsfulla ord,
som i dag skulle förkunnas.

Bänkarna uppfylldes till höger af männen, till venster
af qvinnorna, men längs kyrkans långa gång, utanför
bänkraderna, satte sig på låga träpallar de mödrar,
som nödgats föra med sig sina lindebarn. Om barnen
begynte att blifva alltför oroliga, kunde de från
dessa platser bege sig ur kyrkan, utan att störa den
öfriga församlingen. De långa, kring lindorna svepta
lakanen lågo bländhvita på kyrkans stengolf och gåfvo
en egendomlig syn.

I en af korets bänkar, af ålder begagnad af
prostgårdens tjenstfolk, se vi en gammal qvinna. Ett
väl stärkt stycke och en glänsande mössa af svart
siden omsluta hennes ansigte, som icke är obekant för
oss. Vi igenkänna Elsa, trotjenarinnan i prostgården
på dess förre innehafvares tid. Åren, som rullat hän
sedan vi förra gången sågo henne, hafva blekt den
gamlas drag; men blicken är ännu den samma klara och
trofasta som förr. Hon ser bortåt herrskapsbänken,
såsom sökte hon någon der, ehuru förgäfves, och ett
lätt uttryck af oro och sviken förhoppning framträder
i hennes ansigte. Men så blickar hon vidare omkring
i kyrkan, låter ögat hvila på föremål, som äro henne
välbekanta och kära sedan långa tider, den lilla gamla
orgeln på sin läktare, den anspråkslösa taflan öfver
altarbordet, predikstolen, med dufvan hängande ned
från taket, den krusflorsbeprydda värjan på pelaren
der borta, ett minne af en gammal hädangången kämpe,
som offrat sitt blod för fosterjord och födelsebygd.

Allt efter som den gamlas öga möttes af dessa föremål,
klarnade det upp, och allt efter som gudstjensten
småningom fortskred i sin allvarliga högtidlighet,
sänkte sig lugn och en stilla förtröstan i hennes
hjerta och förklarade de skrynkliga dragen. Presten
uppträdde i predikstolen. Det var visserligen icke
samma röst, som hon fordom var van att lyssna till,
men det var dock samma dyra ord som förkunnades, det
sköna budskapet om en Frälsare, som skulle komma då
allt var som mörkast, fattigast och uslast på jorden,
då förintelsen redan svängde sin spira öfver lifvet;
och Han skulle bära
vittne om en återuppståndelse, om ny glädje, ett
nytt lif för alla fattiga, bedröfvade och enfaldiga,
för hela verlden, i Guds, den allsmäktiges och
barmhertiges namn. Löfven på träden, fortfor
predikanten, blommorna och gräsen på marken, som
nu stå så herrliga och glädja hvarje öga, ljusa
förhoppningar, dyrbara fröjder, stolta planer,
som i det jordiska lifvets sommarstunder uppfylla
menniskornas hjertan, allt skall innan kort vissna
och förblekna; hösten skall komma med sina fuktiga
dimmor och härjande stormvindar, sorgen och synden
med sina tårar och vilda strider: och så skall
vintern svepa sitt likdok öfver den öde jorden,
förtviflan och förhärdelsen sänka sig ned öfver
de vilsekomna och bedöfvade själarna. Men då är
äfven förlossningen nära, då börja ljuset och värmen
återvända, då nalkas å nyo Frälsaren, såsom han fordom
föddes oss i midvinternatten, när allt var som mörkast
och kallast. Dödens stelhet upptinas, den bedröfvade
finner tröst, den förhärdade smälter i ångerns heta
tårar, och de åtföljas hand i hand som trogna syskon
till den gode herdens hus, der evig sommar blommar
dem till mötes. -- Gamla Elsa lutade sig ned i bänken
och bad en from bön för alla fattiga, bedröfvade och
vilsekomna på jorden.

Gudstjensten är slut och mängden strömmar ur
kyrkan. Utkommen på kyrkvallen helsas Elsa fryntligt
af en yngre bondqvinna, som bär ett dibarn, insvept
i sitt hvita lakan, på armen och åtföljes af ett
par äldre små flickor, som hålla tag i hennes
klädningsveck.

»Är I ute, mor Elsa, och vankar så långt från
staden! Hur står det till med er och med gården
eran?»

»Tackar som frågar! Gården och jag ä' båda två gamla
och skrälliga. Vi få sköta oss sjelfva, så godt vi
kunna. Men hur mår I sjelf, mor Cajsa?»

Den tilltalade är nämligen ingen annan än
f. d. inpigan Cajsa på prostgården, nu mera gift med
den raske hemmansägaren Pel Persson i Gjöle.

»Gud vare lof för helsan», svarade Cajsa gladt. »Fast
Pel Persson har gjort sig ondt i foten med yxan,
så att han och pojken stannade hemma. Det blir nog
snart bra igen. Men hör je, mor Elsa, hvarföre söker
I Guds hus på så långt håll, då I ha'n kyrkan bara
ett stenkast från er i sta'n?»

Gamla Elsa såg sig omkring med en blick, som hastigt
omfattade den på en gång så vänliga och allvarliga
nejden: den blåa elfven mellan sina höga stränder,
nederst kantade med dungar af ljus ungskog och längre
upp med mörka, resliga granar, prostgården, fridfull
och prydlig i sin lilla park af björkar, omgifven
af böljande kornfält och frodiga ängar, den gamla,
vördnadsbjudande kyrkan och den med kors och små gröna
kullar öfversållade kyrkogården, öfver hvilket allt
midsommarssolen nu göt sin gyllene, varma dager.

Hon vände sig mot Cajsa.

»Jag hörde så långan tid Guds ord predikas just
här, att jag nu mera tycker det icke har samma
kraft på andra ställen. Det är med mig, ser I, som
med en gammal huskatt: för henne bort från gården
i en tillknuten säck, och hon letar sig ändå dit
tillbaka, äfven se'n det gamla gårdsfolket är dödt
eller bortflyttadt.»

Cajsa log vänligt och sade:

»Tänkte I också inte att träffa någon här?»

»Deri ha je rätt, Cajsa.    Det var allt så.»

»Kaptenskan?» 

Elsa nickade jakande.

Ett tankfullt uttryck drog som en sky öfver Cajsas
glada ansigte.

»Jo, jo, mor Elsa», sade hon, »mycket har ändrats
under de tio år, som förflutit, sedan vi båda
tjenade tillsammans der borta» -- hon pekade åt
prostgården. »Je har flyttat till sta'n, se'n je
fick ärfva gården efter er salig syster, och jag är
gift med Pel Persson, och en präktig man är han, det
är visst och sant, och barn har jag» -- hon lyfte med
stolthet sitt yngsta upp i vädret och gaf en moderlig
blick åt de båda andra. Det bor annat folk nu der
borta, och de förra, som voro der, äro skingrade»,
fortfor hon. »Mamsell Brita gifte sig efter sorgårets
slut med rika Steningen och flyttade till Stockholm,
och föga lär hon mer tänka på oss. Strax hon for,
gifte mamsell Elin sig med Mörcken, och aldrig
lärer systern förlåta henne det, ty hon kunde inte
lida löjtnanten. Och den rara Elin sedan! Mörck har
visserligen blifvit kapten under tiden, men inte har
hon derföre fått det nå' bättre, stackare, snarare
sämre. Kanske ämnar I helsa på kaptenskan?»

Elsa förklarade att så var hennes afsigt.

»Nå det passar sig bra», yttrade Cajsa gladt. »Je
kan då åka med mej till Gjöle. Kärran rymmer bra,
och Blacken orkar nog med oss alla fem, bara han får
lunka varligt. Stig på, stig på, mor Elsa», tillade
hon, då de med det samma hunnit utom kyrkogårdsporten
och nalkats Blacken, som med sin kärra stod bunden
ute på kyrkbacken.

Sedan man stufvat in sig och kärran trillat af längs
sockenvägen, återupptogs, efter en stunds tystnad,
samtalet.

»Ha je nyligen hört något från kaptensbostället?»
frågade Elsa.

Cajsa såg åt sidan och svarade undvikande:

»Om jag sett till kapten? Åh ja, nog ser man till
honom öfverallt, utom der han skall vara. Han dobblar
och spelar som förr, från morgon till qvälla, på
gästgifvargården eller ...»

»Hvad menar I, Pel Perssonsmor?»»

»Eller håller han till hos rike tolfmans, som je nog
vet så väl som jag, mor Elsa, och låter der traktera
sig. Det har blifvit änna värre se'n tolfmansfar
gick hädan, fastän Pel Persson blef tolfman i hans
ställe, så att nog är det reelt stäldt med den saken
alltid. Men tolfmansmor är nåk och talar ideligen illa
om kaptenskan, och Stina sitter och glor och glor med
sina stora korpgluggar, eller niger hon för kapten
med trakteringsbricka' i hand, och ger i högfärden
korgen åt den ena hederliga friaren efter den andra.»

»Je tror således verkligen, Cajsa ...»

»Jag? Åh! jag tror just ingenting, mor Elsa. Jag
bara säger jag, som jag vet att I sjelf tänker i ert
hjerta, att det är stor synd om kaptenskan och hennes
små. Huru ska' en hustru kunna hålla ihop hushållet om
mannen aldrig hjelper till ett Guds skapade grand. Om
en så eller en tunna aldrig får en tår vått i sig,
så gistna laggarna och banden falla af.»

Ja, ja, je sa' ett sant ord, Cajsa», yttrade
Elsa. »Kaptenen handlar svåra orätt, som inte håller
sig hemma och ser om sitt, Men kanske han bättrar sig;
vi sk'a hoppas att så sker.»

»Det är så dags det»», utbrast Cajsa häftigt, »se'n
det ingenting mera fins att se om!»

»Hvad menar je, Pel Perssonsmor?»

»Hvad jag menar?» svarade Cajsa med en ny undvikande
vändning. »Jag menar att det onda får man höra tids
nog. Slikt spörjes alltid. Je få snart sjelf se. Men
så mycket kan jag säga, att kapten är en riktigt
usliger karl, ja, det menar jag för visso.»

Cajsa afbröt samtalet och smackade med läpparna, för
att raska på Blacken, som också behagade öka farten
när de i det samma veko in på Gjöle byväg. Gamla
Elsa gjorde inom sig den melankoliska betraktelsen,
att det måste stå
synnerligen illa till på kaptensbostället, ehuru
Cajsa ej ville riktigt komma fram med sanningen. Man
åkte ett stycke under ömsesidig tystnad, till dess
kaptensbostället började skymta fram genom den
glesnade skogen.

»Hör je», sade Cajsa tvärt, »om kaptenskan behöfver
någonting, så kan hon vända sig till oss. Vill je 
vara bra och säga henne det, mor Elsa, för si,
jag har liksom svårt att komma fram me'et, jag. Pel
Persson och jag ha talats vid, så vi ha den saken
klar oss emellan.»

Elsa betraktade med en klar blick den unga
tolfmansmors i Gjöle hederliga ansigte. »Gud signe
er, Cajsa», sade hon allvarligt; »hvad jag har ska'
också tillhöra Elin och hennes barn.»

Åkdonet var nu framme vid grinden till
kaptensbostället. De båda trohjertade qvinnorna
skakade hvarandras händer. Mor Elsa steg af, och
kärran med Cajsa och hennes barn rullade framåt byn.

Kaptensbostället utmärkte sig icke för någon
naturskönhet, anlagdt som det var på en stenbacke,
utan vatten och träd i närheten, med utsigt öfver
några magra åkertegar och de gråa pinntaken i Gjöle
by, hvilken låg på ett par bösshålls afstånd. Gården
hade förut skuggats af några resliga askar, men de
hade, såsom det syntes af de qvarstående stubbarna,
temmeligen nyligen blifvit nedhuggna. Midt för grinden
låg mangårdsbyggnaden, ett oansenligt rödmåladt hus
af timmer, inredt, såsom de flesta boställen der på
trakten, i flaskfoderstil: en förstuga, midt emot
en sal, till höger förmak och expeditionsrum, till
venster sängkammare och kök. Den ostädade, ruskiga
gårdsplanen gaf ett ojäfaktigt vittnesbörd om, att
husbondens vaksamma blick och ordnande omsorg här
saknades. Stalldörren hängde öppen på ett gångjern
och stallet var tomt; nyckeln i den olästa dörren
till matboden, det s. k. »häbbaret» på sina fyra
höga hörnstolpar, tycktes säga att äfven der var lika
tomt.

Gamla Elsas snabba blick uppfångade all denna
ödslighet, under det hon långsamt vandrade fram från
grinden mot byggnaden, hvars fönster gapade lika
tomma, utan en skymt af gardiner.

Trösta mej, tänkte Elsa, under det hennes hjerta
intogs af en allt större beklämning, hvad här ser ut!

I det samma helsades hon gladt af en mild röst.

»Nej, se Elsa! Välkommen, välkommen! Stig
på. Välkommen!»

Det var kaptenskan, som trädde henne till mötes på
förstuguqvisten, med sitt yngsta barn, en två års
flicka, på armen.

Det är icke mer den barnsligt ungdomliga Elin,
som vi sågo svänga sig gladt i dansen första maj,
då vi införde läsaren i hennes fordna hem. Hyn är
icke längre blomstrande, ögonen hafva förlorat sin
tindrande glans. Långa år af hårda pröfningar tala
ur de blickar som förr logo mot hela verlden; men den
själens mildhet, som de från tidigaste år afspeglat,
hade hvarken år eller sorger förmått fördunkla,
snarare hade de ökat deras innerliga uttryck. Det
ljusa håret, lagdt i en tjock fläta kring panna och
nacke, skuggade ett par bleka, men runda kinder, och
i hela hennes väsende talade ännu ett matt drag af
täckhet och behag. En hemväfd, ljus bomullsklädning
och en enkel krage utgjorde all den prydnad hon bestod
sig.

»Så snällt af er, Elsa, att ni helsade på mig», sade
hon i det hon förmådde gumman att först hvila ut en
stund på förstuguqvisten, der de satte sig på hvar
sin bänk, Elin med lilla Anna på sitt knä.

Elsa betraktade kaptenskan och hennes barn tigande
en stund. Derpå sade hon:

»Jag gick tidigt i dag från sta'n. Jag tänkte vi
skulle träffas i Guds hus.»

Elin rodnade lindrigt och slog ned ögonen.

»Maja ville nödvändigt i kyrkan», svarade hon,
»och jag kunde inte komma från barnen. Jag har
hört sammanringningen här på förstugubron, vinden
förde ljuden öfver skogen, och så tog jag en af fars
predikningar och läste dem för

mig sjelf. Tror ni inte, Elsa, att Gud hörer våra
böner på hvarje ort?»

Elsa skulle just svara, då hon i det samma hindrades
af ett muntert larm, en blandning af groft hundskall
och späda barnröster, som hördes från det inre af
byggningen. Salsdörren öppnades plötsligt och en svärm
gullockiga tultingar, två gossar och två flickor,
företrädda af en stor, ölsupsfärgad hund, hvilken
pligtskyldigast lät kalla sig Ajax, stormade ut på
förstugubron, der de ögonblicket derpå samteliga,
både hund och barn, belägrade gamla Elsa med de
mest otvetydiga vänskapsbetygelser. Barnen sträckte
skrikande händer och armar mot henne, under det Ajax
tjutande reste sig på bakbenen, för att slicka henne
om näsa och mun.

»Gud signe er alla», utbrast Elsa. »God dag, lille
Gustaf, så varm och rödblommig han är! Stilla, Ajax,
låt bli att stöta sönder min näsa. Se här, Malin
barnet, en pepparkaka. Ja, ja, Wilhelm han skall
nog få en med. Vet du då inte töjs, Ajax, skall du
slå ikull mig! Lilla hjertandes Maria, gullet mitt,
kom upp i famnen. Se här en pepparkaka till Gustaf,
men ge den inte hel och hållen åt Ajax.»

Sålunda fortfor Elsa att helsa på barnen och försvara
sig mot Ajax' omfamningar, allt under det hon ur
kjolsäcken utdelade pepparkakor, som de små i sin tur
genast delade med sig åt Ajax, hvilken synbarligen
ansåg sig vara den icke minst vigtiga medlemmen
af familjen, der han vände ut och in på de bruna,
talande ögonen och dunkade till höger och venster
med sin stora svans, så att Maria höll på att ramla
öfver ända, hvarifrån hon dock räddades af Elsa.

När den första helsningsifvern lagt sig, yttrade Elsa,
vänd till kaptenskan:

»Barnen växa för hvar dag, som gräset på ängen i
midsommarsvärmen. Gustaf är, låt mig se, sju år. Malin
är sex, och riktigt sin fars afbild är hon. Wilhelm,
ehuru året yngre, hotar redan att växa om henne. Maria
och Anna sticka upp -- trapp trull -- som äpleträdets
blomma och blad i hälarna på hvarandra. Maria liknar
sin mor som det ena bäret det andra, och Anna har
redan sin morfars tycke, ja det har hon, så liten
hon är.»

Elins blick sväfvade med moderlig ömhet öfver
barnskaran, under det att en halfqväfd suck
framträngde ur hennes bröst.

Nu kom pigan Maja, en stark groflemmad flicka, hem
från kyrkan och klef med raska steg genom grinden in
på gården.

»Maja», ropade kaptenskan, »vi ha främmande; laga
snart i ordning middagen.»

Maja, hvilken såg ut som om hon ensam kunnat äta för
tre, mumlade buttert några otydliga ord och försvann
i köket.

»Låt oss nu gå in, kära Elsa», sade kaptenskan
vänligt, men med en sakta, skygg röst.

Hon reste sig, gick, åtföljd af barnen, med dröjande
steg till salsdörren och öppnade den med tveksam
hand. Men Elsa hade icke väl trädt in i salen förr
än hon stannade häpen, såsom träffad af åskan.

Hon såg kring rummet bara nakna väggarne. De
prydliga möblerna voro allesamman borta. Några
rankiga trästolar och ett dito bord voro i stället
inburna. Fönstergardinerna hade blifvit bortrifna
med sådan fart, att bitar af dem här och der sutto
qvar på krokarne.

»I Herrans namn», utbrast Elsa, »här ser ju ut som
om ryssen farit fram! Hvad vill detta säga?»

Elin vände bort hufvudet, under det hennes ögon
fylldes af tårar.

Nu skockade barnen sig åter kring Elsa och täflade
med ifver om att ge henne besked.

»Två karlar kommo hit, och de togo bort möblerna»,
sade Gustaf.

»Mamma gret så mycket», tillade Wilhelm.

»Och så togo de alla kossorna ur la'gåln, utom en»,
berättade Malin.

»Och Brunte med, Brunte kommer inte tillbaka»,
jollrade lilla Maria, i det hon blickade upp frågande
med sina stora blå ögon.

Elsa förstod nu allt, Pel Perssonsmors antydningar
och rätta orsaken hvarföre kaptenskan icke varit i
kyrkan i dag. Här hade utmätning ägt rum, och jemte
möblerna hade man tagit både hästar och åkdon.

»När skedde detta?» frågade Elsa.

»I går», svarade Elin, och hennes röst darrade.

»Var kapten hemma?»

»Nej.»

Det skymlade för den trohjertade Elsas ögon, men
hon undertryckte sin rörelse och afbröt barnens alla
vidare meddelanden och utläggningar öfver det timade,
hvars betydelse de endast oredigt och aningsvis
begrepo.

När den torftiga måltiden var slutad, bordet blifvit
afdukadt, Maja förfogat sig till köket, och barnen,
med undantag af det yngsta, begifvit sig ut på gården,
anförda af Ajax, sutto Elsa och Elin i tystnad en lång
stund. Deras blickar irrade kring det ödsliga rummet
och mötte hvarandra då och då sorgset. Genom det
öppna fönstret, som vette ut åt en liten trädgård,
inträngde doften af blad och buskar. Intet annat
ljud hördes än pipet af en stensqvätta, som tycktes
vara bekymrad för sina ungars säkerhet och fladdrade
oroligt af och an förbi fönstret.

Plötsligt brast Elin i högljudd gråt och gömde
ansigtet i båda händerna.

»Trösta sej, trösta sej, barnet mitt!» yttrade nu
Elsa skyndsamt. »Herren Gud sänder de onda såväl som
de goda dagarna. Allt kan en gång bli bra igen.»

»Nej, nej, det blir aldrig bra igen!» sade Elin
lidelsefullt.

»Tala inte så», förmanade den gamla. »Hvad är jordiskt
gods, att vi skola sörja öfver dess förlust såsom
obotlig!»

»Ni missförstår mig, Elsa», svarade Elin, i det hon
såg upp. »Det är inte fattigdomen, inte förlusten af
vårt bohag, ehuru svår också den kan vara, som grämer
mig. Fattigdomen kan jag fördraga, men inte förlusten
af min mans kärlek till hustru och barn. Den är borta,
Elsa, och den kommer aldrig mera igen! Jag tror inte
att jag uthärdar länge mer, jag tror inte jag uthärdar
det, Elsa!»

»Tala inte så! Vänta, gif er till tåls, och det
skall bli bättre. Kärleken är långmodig och allt
fördragande, säger Skriften.»

»Fabian har, allt sedan mötet började, icke varit
hemma en enda gång.»

»Kära hjertandes, han har väl haft mycket att göra
der borta. De exercera ju hvar eviga dag på heden.»

»Men inte i går och inte i dag. Jag skickade bud
i går till Fabian om hvad som händt, och bad honom
komma hem, om också bara på en liten stund. Men han
har inte kommit än, och du skall se att han kommer
heller inte.»

»Visst kommer han!» försäkrade Elsa ifrigt. Men Elin
skakade på hufvudet med en hopplös blick.

»Huru skall jag nu kunna reda mig med barnen»,
fortfor hon, »när deras far icke mera bekymrar sig
det ringaste om dem. Ännu så länge kan jag sjelf
läsa med de äldre, men snart bör Gustaf begynna gå
i skola. Huru skall jag taga medel dertill? Och hvar
skall jag rättnu taga mat åt de små, när de sprungit
sig trötta och hungriga? Matboden är tom, den gamla
kon och trädgården är nu allt jag har att lita mig
till, af skörden från åker och äng får jag väl i år
se litet eller intet till!»

Härvid   bröt   en ny flod af strida tårar ur Elins
ögon.

»Se så, se så», tröstade Elsa åter, »se nu inte allt
från den mörkaste sidan. Hvad Gustaf anbelangar»,
fortsatte hon med en viss stolthet, »skall han
bo hos mig under sin skolgång och inte kosta er,
fru kaptenska, en vitten. Nej, nej, Elin Mörck»,
fortfor hon, då Elin gjorde en afböjande rörelse
med handen, »säg inte ett ord deremot. Jag har tjent
i mer än tjugu år hos era föräldrar, och fridfulla
och lyckliga dagar har jag njutit hos dem. Jag har
burit er på mina armar, när ni var mindre än lill'
Anna der på ert knä. Ni skall inte hindra mig att
dela med mig af mitt ringa åt er och era barn. Och
på samma sätt tänker Cajsa, Pel Perssons hustru,
och mannen med. Tryter er något, och kaptenen

kanske för tillfället inte är hemma, så vänd er
till Cajsa i Gjöle. Det bad hon mig säga er, nyss då
jag åkte i hennes kärra hit från kyrkan. Nej, nej,
inte ett ord deremot heller! Cajsa är så hedersam,
att ni inte bör neka henne att få hjelpa er. Gud har
hjelpt henne underbart från ringhet och fattigdom till
anseende och välstånd. Det var hos era föräldrar hon
gjorde Pel Perssons bekantskap. -- Je mins kanske än,
Elin, huru de båda en gång svängde om i polskan i
prostsalen. Det der glömmer Cajsa aldrig och inte
hennes man heller. Mod derföre, kära Elin, och en
fast förtröstan till honom, som styr våra öden och
som inte låter en sparf förgås utan sin vilja. Men
låt se, jag hade ju så nära glömt bort att berätta en
vigtig nyhet. Östlindska gården vid Storgatan gick
härom dagen på auktion, och den inropades af kamrer
Pålson för enkefru Stenings räkning.

»Syster Brita! Ämnar hon flytta tillbaka till
Norrbotten!» utbrast Elin. »Det är inte möjligt!»

»Jo, så lärer det dock förhålla sig. Det har aldrig
varit, som je nog hört, riktigt helt mellan henne och
svärmodern hennes, stolta och styfva som de äro båda
två, enligt hvad folk påstår, och sedan man hennes,
Steningen, dog i fjol, måtte det ha blifvit sju resor
värre. Hon ämnar derföre öfverge Stockholm och flytta
tillbaka hit med sina barn. Så berättade kamrern åt
mig. Hon lärer väntas nästa sommar med första öppet
vatten.»

»Stora Östlindska gården!» upprepade Elin.

»Ja, stora tvåvåningsbyggningen med långa flyglarna
inåt gården. Det blir riktigt ståtligt det för
präktiga fru Stening. Men låt oss nu gå ut på
förstuguqvisten, för att se kapten komma och betrakta
barnens lekar.»

Huru det var, blef den modstulna Elin i viss mån
uppryckt af underrättelsen om systerns emotsedda
återkomst till födelsebygden och af Elsas
oemotståndliga hjertlighet. De följdes efter en
stund ut på förstuguqvisten och satte sig så att de
kunde se den slingrande vägen, hvilken, likt ett gult
band, drog sig fram mot Gjöle by, från hvilket håll
kaptenen borde väntas. Och dagen led så småningom,
skuggorna begynte förlängas, men vägen förblef
tom. Aftonrodnaden förgylde granskogen vid horisonten
och Elsa måste anträda återfärden till staden --
handelsman Roths dräng, som besökt anförvandter på
landet, afhämtade gumman, enligt öfverenskommelse,
med sitt åkdon vid kaptensbostället -- men ingen kapten
syntes till.

När Elsas nickningar ej mer kunde urskiljas och
hennes hvita huckle försvann i en krökning af vägen,
öfverfölls Elins hjerta med fördubblad styrka af
enslighetens tyngd. Barnen hade länge sedan gått till
ro, Maja snarkade i lucksängen i köket, men Elin
satt ännu med spejande blick och lyssnande öra ute
på trappan i den ljusa, drömfulla natten. Allt var så
tyst, nära och fjerran. Endast rågknarrens enformiga
läte hördes i afmätta mellanskof från åkern. För
öfrigt lät sig icke ett hästtramp, icke ett fotsteg
förnimmas.

*

III.

Hösten var inne. Regnet föll i strida skurar och
vinden lösslet stora flockar af de gulnade bladen
från träden. Så ödslig som denna höst hade det i
sig sjelft otrefliga kaptensbostället i Gjöle aldrig
varit. Missväxt och frost hade härjat i hela trakten,
och ett flera veckor ihållande regn fullbordade
förödelsen. Potatiskålens svartbrända stubbar lågo
ruttnade på den blöta marken; sädesskylarna på åkern
höllo på att falla möglade till jorden.

Det var en dimmig lördagsqväll mot slutet af
Oktober. Kapten Mörck var, efter vanligheten, borta
från hemmet. Återstoden af det tarfliga bohaget i
gården hade under veckans förlopp blifvit utpantad
och bortförd. Den enda kon var tagen ur fähuset,
grisar och höns voro uppätna. I matboden fanns icke
så mycket som kunnat mätta en hungrig råtta. Elin
var, sedan Maja flyttat den 1 Oktober, äfven utan
tjenarinna. Rummen stodo tomma. En lucksäng med halm,
ett par kuddar och ett täcke hade den sista natten
varit   hennes   och  barnens   gemensamma   bädd;
några brödkakor utgjorde hela hennes förråd af
lifsförnödenheter.

Med beklämdt hjerta företog sig Elin en vandring i
skumrasket till Pel Perssons, för att skaffa en tår
mjölk åt barnen.

Hon hade gått byvägen ett stycke framåt, då hon
plötsligt hejdade sina steg. Ljud af röster nådde
henne. Tätt framför henne reste sig en gråduskig lada,
kring hvilken vägen krökte sig, och rösterna kommo
från andra sidan af ladan. Vinden, som låg åt det
håll hvarifrån Elin kom, förde orden till hennes
öron. Hon drog djupt efter andan. Den ena stämman
var hennes mans. Hon hörde honom yttra:

»Hvad vill du då att jag skall göra med henne och
barnen?»

Elin blef stående såsom fastväxt vid marken och var
nära att uppgifva ett smärtans rop då hon på den andra
rösten igenkände tolfmans Stina, hvilken yttrade med
hårdt lugn:

»Gör dig af med dem, ju förr dess hellre, efter som
du ändå inte kan lida kräken.»

»Ja, den som bara kunde öfvertala henne till
skilsmessa», svarade kaptenen, sväfvande på
målet. »En af oss måste ta' skulden på sig,
om konsistorium kommer att samtycka till
äktenskapsskilnad.»

»Nå, så får väl hon ta' den på sig», genmälte Stina.

»Ja, men jag kan ju inte förebrå henne något fel. Hon
samtycker inte, galen som hon alltid varit efter
mig.»

»Men det fel, du har att godtgöra mig», utropade vildt
Stina. »Mor ska' aldrig smälta skammen! Du har gjort
mig olycklig.»

»Se så, sätt nu inte till lipen, du vet ju att jag
vill bli henne qvitt. Du ska' bli kaptenska, det har
jag sagt. Jag går hem nu och ska' genast tala med
henne.»

Stinas snyftningar upphörde plötsligt. Hon sade
inställsamt:

»Hvartill tjenar det att gå hem? Du kan ju lika
gerna skrifva till henne. Följ mig tillbaka till byn,
så ska' mor reda till qvällsvard och en styrkedryck
ofvanpå. Hemma får du hvarken vått eller torrt.»

Kaptenen gjorde några svaga försök att stå emot, men
Stina rådde, och Elin hörde snart huru båda rösterna
aflägsnade sig åt Gjöle till.

Hon hade hört nog. En sträng i hennes hjerta hade
brustit. Hon hade hört att hon nu mera ingenting
var för den man hon älskat, för hvilken hon tåligt
burit så många uppoffringar och förödmjukelser. Ett
ögonblick tyckte hon sig nära att digna till jorden,
men sårad stolthet och vaknad sjelfkänsla gåfvo henne
kraft att hålla sig uppe och att skynda från det
ställe der hon, utan att hennes närvaro anades, hört
domen afkunnas öfver de förhoppningar, hvarmed hon
stundom ännu dårat sig. Det sista bandet var brutet
mellan henne och den man, som skamligt förrådde
henne, sedan han dragit fattigdom och elände öfver
sitt hem. Hon ville icke mer återse honom. Bevingad
af detta plötsliga beslut, styrde hon åter sina steg
till kaptensgården.

Framkommen, väckte hon de halft sofvande barnen. Hon
påklädde dem brådskande deras ytterkläder, lade
hvad som återstod af deras och sin lilla garderob
i ett knyte och hängde det öfver ryggen. Derefter
tog hon lilla Anna på armen och den gråtande Maria
vid handen, och följd af de trenne andra barnen,
skrämda och undrande, samt Ajax med slokande öron och
svans i hälarna efter sig, begaf hon sig i den sena,
mörka höstqvällen från det hem, öfver hvars tröskel
hon åtta år tidigare såsom en älskande brud trädt in
med glada förhoppningar om ett lif fullt af sällhet
och huslig lycka.

Dimman lättade upp och månen, närmande sig sista
qvarteret, bröt fram mellan de jagande skyarne och
sände ned en melankolisk dager. Småningom infunno
sig stjernorna, för att hålla det bleka majestätet
sällskap, och den mörka natten ljusnade för våra
stackars vandrare.

En underlig kraft hade kommit öfver Elin. Hon
uppmuntrade de små, då de, förskräckta öfver natten
och 

ödsligheten, trängde sig kring henne och icke ville gå
längre; hon lockade Ajax och smekte det trogna djuret,
som tycktes förstå att hon fordrade hans hjelp i
bemödandet att hålla barnens lynne vid makt. Också
skällde Ajax snart helt välmenande, viftade med
svansen och sprang omkring de små med skutt och
krumbugter, som narrade dem att stundom springa i
kapp ett stycke, eller att kasta stenar och stickor,
för att få hunden att apportera. Då och då, när lilla
Maria icke orkade följa med, tog Elin henne på den
andra armen.

Ibland såg hon sig om, liksom fruktade hon att någon
följde henne, då ett prasslande ljud från skogen,
förorsakadt af vinden eller en skogsråttas smygande
fjät i ljungen, störde nattens stillhet. Ibland
tyckte hon att någon, på långt afstånd, ropade henne.

Ack hvad jag är dåraktig, tänkte hon sedan bittert,
ingen frågar ju efter mig!

De hade sålunda gått en half mil och voro nu inne på
den breda, allmänna landsvägen, som ledde till staden,
då bullret af skramlande kärrhjul kom Elin att ropa
till. Åkdonet närmade sig och Elin makade sig åt sidan
af vägen, för att lemna rum. Plötsligt gaf Ajax till
ett högt skall, hoppade upp mot den framtrafvande
hästens nos och vädrade honom på alla kanter. Det var
tydligt att Ajax i hästen känt igen en gammal bekant.

Den åkande stannade.

»Hvem der?» ropade en manlig röst ur åkdonet.

De tre äldsta barnen hade skrämda hoppat ned i diket,
medan Elin, ur stånd att hålla sig uppe, satt sig
på dikeskanten, med de minsta barnen i knäet. Hon
svarade darrande:

»Vi   äro  några vandrare, som ämna oss in till
staden.»

»Vid den här tiden?» frågade mannen, öfverraskad
af Elins behagliga stämma, hvarpå han steg ned ur
åkdonet och närmade sig den hopträngda gruppen vid
landsvägskanten.

Han kunde blott otydligt urskilja konturerna af en
yngre qvinna, omgifven af fem små barn. Men både
hennes röst och hållning sade honom att hon tillhörde
den bildade klassen. Han var förvånad, men gjorde
inga frågor.

Han gjorde endast hvad hans medlidsamma hjerta
bjöd honom, han bad henne med barnen sätta sig upp
i schäskärran och låta honom skjutsa sig till det
ställe, hon uppgåfve. Elin fann att om äfven hon
sjelf hade krafter att gå till staden, som låg på
en half mils afstånd, barnen dock knappast skulle
orka fram. Hon emottog derföre, efter någon tvekan,
anbudet och yttrade sin tacksamhet derför.

Ajax' fortsatta krumbugter och oförtydbara
igenkänningstecken, hvilka han, springande af och
an, sökte meddela Elin, fäste slutligen hennes
uppmärksamhet. Hon gick, innan hon satte sig i
åkdonet, fram till hästen, och äfven hon igenkände
honom nu. Det var Brunte, som vid midsommarstiden
togs i mät. Hon nämde honom vid namn och klappade
honom på nosen. Gamla Brunte spetsade öronen och
gnäggade. Han hade igenkänt den milda stämma, som
så mången gång vänligt tilltalat honom, den hand som
så ofta smekt honom och gifvit honom bröd.

»Frun tycks känna till hästen», sade mannen. »Jag
köpte honom i Gammelsta'n af en hästskojare, som
för en spottstyfver lär ha ropat in honom på en
utmätningsauktion."

»Den har en gång varit vår», svarade Elin sakta.

»Mamma, mamma, det är Brunte, det är Brunte!» utropade
gladt Gustaf, som också närmat sig hästen.

Mannen visste nu hvilka han hade för sig, ty han,
såväl som mången annan, hade hört talas om tillståndet
på kaptensbostället i Gjöle. Han förstod nu att en
afgörande tilldragelse måste hafva inträffat.

»Jag är handelsman Roth från staden», sade han
vänligt, i det han hjelpte Elin upp i schäskärran
och instufvade barnen dels på baksätet bredvid henne,
dels på framsätet bredvid sig. »Hvart skall jag köra
frun?»

»Till Elsa Klum vid Strandgatan, om jag får be»,
svarade Elin.

»Gamla Elsa! Henne känner jag nog. Hon är en af mina
kunder och har mången gång åkt i min schäskärra»,
genmälte köpman Roth gladt och smällde med tömmen
på Bruntes länd. Brunte satte sig i gång och drog,
uppmuntrad af sin vän Ajax, hela sällskapet med rask
fart.

Förunderligt! tänkte den hederlige köpmannen. Hade
inte hunden känt igen hästen och skällt till dess jag
stannat, skulle stackrarna kanske blifvit sittande
på dikeskanten och funnits der vid dagningen. »Det
är ganska kallt och snö i luften, det känner jag»,
tillade han huttrande, i det han drog hästtäcket
tätare om de båda gossarna, som sutto vid hans sida.

Förunderligt! tänkte äfven Elin för sig sjelf. Det var
Guds finger som förde den åkande i vår väg, då barnens
krafter voro nära att svika. Och att gamle Brunte
skulle draga oss på denna vår sista färd från hemmet!

Hvad Brunte och Ajax tänkte, vet man icke så noga,
men nog sprang den ene villigt med sin ökade börda,
och nog tog den andre sina väldiga språng fram
och tillbaka, i gladt medvetande om att matmor och
lekkamraterna nu hade det så bra som omständigheterna
medgåfvo.

Det dröjde icke länge, innan man nått den lilla
staden, i hvilken ljus skymtade fram här och der i
de mestadels blott med två rutor i höjden försedda,
anspråkslösa boningshusen. Öfver torget, som på tvenne
sidor var bebygdt med rätt stora tvåvåningshus --
det hvitrappade residenset och rådhuset, skolhuset
och en privat byggnad, de båda sednare rödmålade --
men hvars två andra sidor utgjordes af oansenliga,
låga handelsgårdar, lunkade Brunte utför Tullgatan och
vek derifrån af till venster på en smal strandgata,
hvars mot den öppna fjärden vettande sida delvis var
kantad af små boningshus med pinntak och låga fönster
tätt nere vid gatan, delvis upptogs af stolpbodar och
köksträdgårdar, tillhörande magnaterna vid Storgatan.

Vid ändan af Strandgatan stannade åkdonet
slutligen utanför ett litet hus af grånadt timmer
med tvenne fönster och en låg dörr tätt vid ena
fönstret. Handelsman Roth steg ur och bultade på.

»Mor Klum tycks ha gått till hvila», sade han och
förnyade sina bultningar. »Hon vaknar nog.»

Efter en kort stund drogs regeln innanför ifrån och
en liten gumma, i yllekofta och en bomullsduk knuten
om hakan, gläntade på dörren i det hon med ena handen
höll upp en hornlykta, med en brinnande talgdank uti,
för att se åt hvem det var, som så sent på dygnet
kom på besök.

»Åh kors, ä' patron ute så här dags!» sade hon
förvånad.

Handelsman Roth yttrade sakta några ord.

»Åh kära hjertandes!" skrek gumman till, stack i en
hast lyktan i herr Roths hand och ilade kippskodd
till åkdonet.

»Nej, se Elin, kaptenskan! Välkommen, stig
in! Välkommen lilla Gustaf och Wilhelm! God
afton kära Ajax! Välkommen Malin, barnet mitt,
och lill' Maria och lill' Anna, allrasom sötaste
blomsterknoppen. Stilla, Ajax, skuffa inte ikull
barnen. Välkomna, välkomna!»

Under dessa ord hjelpte gamla Elsa, biträdd af
handelsman Roth, Elin och hennes barn ur åkdonet.

»Välkomna, stig in», fortsatte hon. »Jag släckte
elden nyss i spisen, men den är snart åter tänd. Stig
in, patron Roth», -- och hon försökte truga honom
öfver tröskeln. Men handelsman Roth betackade sig
vänligt; han skulle hem till sitt. Efter hjertliga
tacksägelser af Elin för den goda hjelpen och sedan
både hon och barnen klappat Brunte på hans rygg,
rullade schäskärran af och Elin trädde med de sina
in i Elsas boning.

Här flammade snart en lifvande brasa, såväl i det
trefliga köket, som i långkammaren der bakom, hvilka
rum, jemte den lilla förstugukammaren och en åt
fjärden vettande gård med vedbod och trädgårdstäppa,
utgjorde Elsas hela egendom. Köket glänste prydligt
med sitt hvita golf och lilla, blankskurade förråd
af koppar-, tenn- och stenkärl kring hyllorna och
saftigt gröna balsaminer i fönstret. Långkammarens
mattbelagda golf, snöhvita gardiner och perlfärgade
möbler 
skimrade icke mindre prydligt och vänligt i det varma
skenet från den blossande brasan i kakelugnen. Klarast
sken dock Elsas gamla ansigte, der hon, fryntlig
och beställsam, snodde af och an mellan köket och
kamrarne, lik en af dessa folksagans förutseende,
goda féer, som, i väntan på sina arma, pröfvade
skyddslingars ankomst, beredt allt för deras
emottagande. Hon frågade Elin ingenting, hon liksom
tycktes på förhand veta hvad som händt, äfven häruti
lik den goda féen, som ju alltid är »vetande». Efter
qvällsvarden, som dukats
i köket, infördes Elin och lilla Anna i
förstugukammaren, der en liten nätt säng stod
uppbäddad; Elsa och de två andra flickorna
förfogade sig till hvila i långkammaren, sedan båda
gossarne inbäddats i röda pinnsoffan i köket, der
äfven Ajax utsträckte sina långa ben på golfvet
under bordet. Natten föll på, och våra stackars
vandrare njöto snart en ostörd sömn under det
låga, men gästvänliga tak, der de erhållit en
fristad, likt den stormdrifne seglaren, som i
den lilla viken finner en lugn och säker hamn.

(Forts.)



Allmännyttigt.

Fantom-buketter kallas ett nytt alster af den
dekorativa uppfinningsförmågan, hvilket, utom att det
lemnar en angenäm sysselsättning, särdeles väl lämpar
sig för prydandet af allehanda föremål af papper, tyg,
trä o. s. v. Det är endast skuggan, endast skelettet
af blommorna, som genom ett egendomligt förfarande
förvandlas i en helt ny, sirlig gestalt. Konsten
består blott i att genom förruttnelse aflägsna
de köttiga bladdelarne, så att endast nerverna
blifva qvar. Fantom-buketterna bilda en med flit
och förkärlek odlad sysselsättning bland Amerikas
damer; vi vilja derföre omtala hvad vi veta om
deras tillverkningssätt, i förhoppning att derigenom
hafva dragit försorg för en roande och intressant
sysselsättning under mången eljest sysslolös timme.

Man behöfver dertill först en lerkruka af
erforderlig storlek, hvari de blad etc., som man vill
skelettonera, utlakas eller rötas med vatten. Bladen
plockas, så snart de hafva nått sin fulla storlek,
och man väljer företrädesvis sådana exemplar, som
äro fullkomligt felfria. Med insamlingen af de olika
bladen kan man börja redan i Juni eller Juli. Bladen
läggas platt och sorgfälligt på hvarandra i krukan,
öfvergjutas med regnvatten, och för att äfven det
öfversta bladhvarfvet må stå under vatten, öfvertäckes
krukan med lock och tyngder. Man ställer krukan ute
i det fria
på ett soligt  ställe.   Bladen  tagas   af björk,
lönn, asp o. s. v., dock måste alla blad som innehålla
garfsyra urlakas i ett särskilt kärl, såsom
t. ex. bladen af ek, kastanj och björk.

Till påskyndelse af förruttnelseprocessen, som det
oaktadt varar länge nog, gör man vattnet svagt syrligt
genom tillsats af några droppar saltsyra.

Då man till fullständigande af buketten äfven behöfver
frökapslar, så äro dessa passande att taga först vid
frökastningen och böra blott urlakas två eller tre
veckor, hvarefter man, för att rengöra dem, flera
gånger sköljer dem i friskt vatten och derefter,
för aflägsnandet af händelsevis ännu i kapslarne
qvarvarande frön, gör en inskärning på sidan af
kapseln.

Finare blommor måste samlas innan de vissna, hvarefter
de sorgfälligt pressas och torkas samt sedermera
förvaras att blandas i buketterna.

Sex veckor efter första inläggningen af bladen uttager
man dem försigtigt ur den till slem förvandlade
vätskan, lägger dem i mjukt, varmt vatten och gnider
dem lätt mellan fingrarne, för att aflägsna de
multnade och upplösta beståndsdelarne. Derpå rengöras
bladen fullständigt med en mjuk borste, afsplolas ännu
en gång med vatten, aftorkas med en mjuk handduk och
förvaras tills samlingen är fullständig. Många blad
behöfva kan hända rötas ännu längre tid.

Då nu samtliga bladen, blommorna och fröna äro
samlade, begynner man med blekningen, som gifver
bladen deras fina utseende. Vid blekningen måste
man förfara med den största sorgfällighet. Det
mest användbara blekämnet är eau de Javelle
(underklorsyradt natron) eller eau de Labarraque
(underklorsyradt kali), som kan köpas på
apoteken. Dock kan man äfven betjena sig af en
klorkalkslösning. Till den sednare tar man 20 gramm
klorkalk och utrör denna småningom med ett qvarter
mjukt vatten, så att inga klumpar uppstå, hvarefter
man låter lösningen stå och klarna. Lösningen förvaras
i en väl korkad flaska på ett kyligt ställe

Blad, blommor och fröknoppar blekas hvar för sig
i tre särskilta kärl. Efter inläggningen i kärlen
öfvergjuter man växtdelarne med mjukt, rent vatten,
hvari blandas två matskedar af lösningen på hvarje
qvarter. Derpå tillsluter man kärlet omsorgsfullt och
ställer det på ett varmt ställe. Efter 6-12 timmar
äro växtdelarne fullkomligt hvitblekta.

Nu uttagas de försigtigt, sköljas flera gånger i
rent vatten, aftorkas lika försigtigt och läggas
i en bok för att pressas. Man har att tillse,
att de icke blifva liggande i klorkalkslösningen
längre än den angifna tiden, i annat fall blifva
de spröda och sköra. Blekningen med eau de Javelle
eller eau de Labarraque är derföre att föredraga,
emedan den bibehåller bladen längre hvita. Man tager
deraf en full tekopp på ett qvarter vatten. (För att
förekomma att bladen blifva spröda, kan man före sista
afsköljningen lägga bladen uti en svag lösning af
antiklor, för ett hastigt aflägsnande af kloren.)

Då blekningen och torkningen af bladen är verkställd,
ordnar man buketterna med tillhjelp af en färgad
stängel af färgadt trä eller tråd, hvarvid man fäster
blommorna och bladen med gummi arabicum. Man har att
iakttaga, att man med frökapslarne döljer de ställen,
hvarest bladskaften mötas.

Medel att göra skadade bref å nyo läsliga. Det händer
ofta, och flitiga korrespondenter hafva ofta obehag
deraf, att långväga bref och i synnerhet sådana,
som transporterats sjöledes, komma adressaten till
hända i oläsligt skick, till följe deraf, att de
varit utsatta för väta, vanligast för hafsvatten. Man
skulle nu knappast kunna tro, att dylika bref, hvari
skriften till oläslighet kringspridts af vätan,
skulle kunna återställas, men så förhåller det sig
verkligen och medlet är till och med mycket gammalt,
ehuru föga kändt och ännu mera sällan användt.

Man öfverfar brefvet helt lätt med upplöst
saltsyra, af den styrka, som nämda vara vanligen
har i handelsbodar och apotek. Så snart papperet
blifvit temmeligen jemt fuktadt, öfverfares det ännu
en gång, men med en mättad lösning af blodlutsalt,
då skriften omedelbarligen blir synlig i berlinerblå
färg. Vid sistnämda operation behöfver man icke spara
på vätskan, blott så mycket, att man vid penselns
eller borstens begagnande icke gnider bort något af
papperets yta.

Man uppnår detta resultat till följe af en
enkel kemisk lag. Det jern, som fanns i bläcket,
blifver qvarsittande i papperets fibrer, och genom
blodlutsaltets inverkan bildas berlinerblått, under
det saltsyran endast tjenar att göra jernet så mycket
känsligare för blodlutsaltets inverkan.

Efter behandlingen aftvättas brefvet med rent vatten
och torkas först mellan läskpapper och sedan för
eld. Är brefvet ett dokument, som bör bevaras för
framtida behof, så kan tillstyrkas att bestryka det
med en lösning af husbloss innan det lägges i sitt
förvaringsrum; men är papperet mycket skadadt, så
fordrar experimentet den största försigtighet och
borde icke verkställas förr än en kopia tagits på
fotografisk väg.

Om experimentet göres af personer med någon kemisk
kunskap, kunna vi rekommendera att till den förstnämda
lösningen lägga litet rödt blodlutsalt, då, i enstaka
fall, bokstäfverna skola framträda ännu tydligare.



Bokstafsgåta.

Följande stafvelser och bokstäfver, riktigt
sammanställda, bilda åtta ord, hvilkas begynnelse-
och slutbokstäfver beteckna namnen på hufvudpersonerna
i ett skaldeverk af en framstående nordisk sångare.

åf, ho, os, ra, ri, tu, id, er, i, og, f, re, n, äng,
kar, io, reb, f.

De åtta orden äro:

1. Ett kinkigt och grannlaga värf, som vanligen
tillhör karlarne. 2. Ett elakt sagoväsen, som sades
uppehålla sig i "böljans blåa sal". 3. Hvad den är,
som väl använder sin tid och sitt arbete. 4. Namn på
en "glad själ". 5. Ett berg, som finnes omskrifvet
i Moseböckerna. 6. En jordisk skönhet, som för
sin kärleks skull ådrog sig den gudomliga Junos
vrede. 7. Ett kunganamn. 8. Hvad man plär säga att
qvinnan är.

Elaf.



Charad.

Att få mitt första fram, är lika kinkig sak 
Som det, att få mitt andra bak; 
Nej! hur mitt hela man sig än vill vända, 
Så tror jag aldrig det kan hända.

A-s-n.



Uttydningar.

Lösning af Logogryfen i föregående häfte, sid. 224:
Blicken, hvaraf fås: bi, ek, i, in, ben, beck, il,
icke, lek, lik, lik, be, Elin, klen, lin, kli,
kil, blek, ni, en, len, nick, blink, Nilen, lien, bleck.



Tre dagar af en landsförrädares lefnad.

Af J. O. Åberg.

Vi skrifva den 12 Februari 1657. Det var en dag 
så kall, att dess like med möda kunde uppsökas. 
Den nordiska vintern hade riktigt »gjort sig till»; 
den var, såsom man brukar säga, »gnistrande». 
Vi införa läsaren genast i ett litet hus i 
Vordingborg, beläget på den seländska kusten midt 
emot ön Falster. I ett lågt och tarfligt möbleradt rum i ett 
af de minsta, invid sjelfva det nu i sin isboja fängslade hafvet 
beläget envåningshus stodo tvenne krigare, af hvilka den ene 
lät sina stora talande ögon än öfverfara isen och de mörka 
punkter, som der rörde sig, än hvila på de kyrkor och 
enskilta gårdar, som här och der stucko fram mellan de af 
rimfrost behängda träden. Denne man var Carl X Gustaf, 
och han stod nu vid målet af sin färd. Det tåg, med hvilket 
intet annat kan jemföras, nämligen tåget öfver Bälterna, var 
fulländadt; segern var gifven, ty att det oberedda Köpenhamn 
icke skulle göra något synnerligt starkt motstånd, det insåg 
hvar och en. Derföre var hjeltens blick så lugn och klar, 
och det var också derföre som han utropade, i det han vände 
sig till sin granne, Corfits Ulfeld, landsförrädaren: »Danmark 
är vårt».

Hvarje annan skulle känt ett styng åtminstone af vemod, 
då tanken föll på det olyckliga fäderneslandet, men Ulfeld, 
som till en stor del varit orsaken till denna olycka, han erfor 
ingen förebråelse. Han var en snillrik man utan hjerta, och 
hans hat till konung Fredrik åsyftade ingenting mer och 
ingenting mindre, än dennes undergång. Ulfeld önskade en 
ny union i Norden, och i sin omätliga herrsklystnad såg han 
sig redan upphöjd till en af de förnämsta i det treeniga 
riket. Han visste också att hvarje dansk man afskydde honom 
så mycket man kan afsky den, som köpslår om sitt eget 
fäderneslands undergång. Han fick redan vid Carl Gustafs 
intåg i södra Danmark visshet om den förbannelse, hvaraf 
hans namn var omgifvet, ty äfven hans slägtingar ville icke 
kännas vid förrädaren -- och må hända bidrogo också dessa 
omständigheter till att förhärda hans hjerta.

Denna dag kan man då säga att Corfits Ulfeld stod på 
höjden af sin makt. Carl Gustaf, som blundade för det 
afskyvärda i Ulfelds handlingssätt, utan tvifvel af den orsak, att 
det understödde hans vidt sväfvande planer, omfattade honom 
med allt mera välvilja och hade lofvat att skicka honom 
såsom fredsombud, såvida danskarne ville beqväma sig till att 
underhandla. Detta gladde den högmodige Ulfeld, som ingenting 
högre önskade, än att förödmjuka sin dödsfiende konung 
Fredrik och hela det danska folket; och han visste äfven att 
ställa det så förmånligt för sig, att genom en blifvande fred 
han skulle få den paragrafen inskjuten, att Danmark skulle 
gifva honom full skadeersättning för hvad han genom sitt 
affall förlorat, och detta var i sanning icke småsummor.

Der han nu stod bredvid konungen och betraktade den 
svenska härens tåg öfver det bundna hafvet, jublade han i sitt 
hjerta, och må hända uppstod hos honom den tanken, att 
han snart skulle få se sin laglige konung såsom fånge föras 
inför besegraren. Det berodde på om danskarne gjorde 
motstånd. Hans triumf vore då fullständig; han kunde då säga, 
att lyckan vore honom ovanligt blid.

Äfven då han såg de svenska soldaterna (smålänningarne 
voro de första i tåget) trampa den seländska jorden, förblef 
han lika sluten för samvetets röst; hämdkänslan och den 
starka herrsklystnad, hvilka utgjorde grunddragen i hans 
karakter, och hvilka slutligen bragte honom i elände, ropade 
högre än allt annat.

Så gick denna dag till ända, denna dag, som må hända 
var den skönaste i förrädarens lif, och i sin stolthet trodde 
han sig redan hafva vunnit den makt, som var för hög för 
honom, den ära, som aldrig skulle blifva annat än en grym 
ironi åt hans tjenster, ett ämne till spott och spe för 
häfdatecknarna.

Den behandling, som Corfits Ulfeld rönte af svenskarne, 
och hvilken han ådrog sig sjelf genom sitt oroliga lynne, är 
ett tydligt bevis på huru det plägar gå en fosterlandsförrädare. 
Efter freden i Roeskilde uppehöll han sig en tid i 
Danmark; men ehuru han, åtminstone till det yttre, blifvit 
försonad med konung Fredrik, kunde han aldrig mera 
återvinna hvarken dennes eller folkets förtroende. Han var i 
allas ögon en förrädare och många förbannelser följde honom. 
Han ville försöka sin lycka i Sverige, men äfven der blef han 
tillbakasatt och i sin harm valde han sin bostad i Malmö, 
der han nu började underhandlingar med danskarne. Det var 
nämligen på tal att lemna nämde stad åt Danmark. 
Sammansvärjningen upptäcktes, men ännu trodde väl Ulfeld att 
lyckan skulle stå honom bi. Dock, ödet hade vändt sig emot 
honom och arbetade alltjemt på hans undergång. Han 
förlitade sig på vänskapen hos de borgare, som blifvit fängslade; 
han hoppades, att de ingenting skulle yppa om hans 
deltagande i stämplingarne. Här fick han ändå den lön han 
förtjenade: han, som så många gånger hånande trampat 
vänskapen, troheten och ederna under fötterna, blef nu angifven 
af sina medbrottsliga. Hans harm kände inga gränser, ty 
hvad betydde nu den fordom så stolte Ulfeld, han, som fikat 

efter Danmarks krona och varit nära att vinna den svenska 
grefvetiteln! En rättegång öppnades mot honom, men fördes 
temmeligen lamt, emedan det utan tvifvel icke var Carl Gustafs 
afsigt att gå så strängt till väga med den fordne gunstlingen. 
Sjelf låtsade han sig vara sjuk och lät sin hustru svara för 
sig, och detta gjorde hon »med mycken qvickhet och behag», 
såsom Fryxell berättar. Men en Nemesis stod vid Ulfelds 
sida, och det var den, som störtade honom i djupet. Hans 
egen svåger Hannibal Sehestedt, den samme som i samråd 
med franska sändebudet Terlon under andra danska kriget 
afrådt Carl Gustaf från att storma Köpenhamn förr än han 
fick Kroneborg i sina händer, ett dröjsmål, som otvifvelaktigt 
räddade Danmark från undergång, underblåste den oroliga 
elden i landsförrädarens hjerta, förespeglade honom hvilket 
öde som väntade honom, i fall han stannade qvar, och bragte 
det slutligen derhän, att Ulfeld, alldeles misströstande om att 
blifva frikänd, beslöt sig för att fly undan. Den gången sprang 
han i den snara, som Sehestedt utlagt för honom, ty i och 
med sin flykt gaf han just skarpa hugg på sig. Verkningarne 
uteblefvo icke; den fordne gunstlingen hos Nordens 
mäktigaste konung måste ödmjuka sig inför konung Fredrik 
och fick slutligen nåd. Flykten från Malmö var den första 
riktigt olyckliga dag i hans lefnad; från den tiden, hvilken 
han använde till att ströfva länderna omkring och uppegga 
furstar och konungar mot sitt fädernesland, stupade vägen 
alltjemt utföre, till dess den ändtligen slutade långt borta från 
det land, hvaröfver hans oro, som oupphörligt jägtade honom 
till nya stämplingar, hans omätliga herrsklystnad och hans 
personliga hat dragit så många och förfärliga olyckor.

Vågorna skummade och fräste i Rhenfloden, ty stormen 
tågade fram öfver nejden; de skarpa blixtarne upplyste för 
en sekund de mörka skogsvrårna och läto äfven tornspirorna 
i Breisach klart och tydligt afteckna sig mot den af mörka 
stormskyar öfverdragna himmelen. Det var ingen angenäm 
natt för en vandrare eller flodfarare att vara ute i. Också 
hvarken syntes eller hördes någon båt komma uppför eller 
styra nedför floden; menniskan höll sig visligen inom hus då 
naturens jättekrafter kämpade med hvarandra.

Men ungefär omkring midnatt syntes tre personer med 
brådskande steg komma ut från skogen på en liten biväg, 
som fiskrarne endast begagnade, och styra kosan till en liten 
hydda, der en af båtkarlarne hade sitt hem. Den ene af 
vandrarne var en gammal man, böjd af år och med de mest 
omisskänneliga tecken till sorg, och hvarföre icke förtviflan, 
i sitt fårade anlete. Ofta stannade han och lyssnade åt 
skogen till och syntes färdig att sjunka ned af trötthet, men 
då togo de unge männen honom under armarne och släpade 
honom fram till hyddan. Var det må hända en brottsling, 
som var förföljd af lagens arm?

Den hederlige fiskaren skakade betänksamt på hufvudet, 
då främlingarne prompt ville öfver floden; han föreställde dem 
vådan af den nattliga färden, men när den gamle orolige 
mannen sade att han hellre ville finna sin graf i vågorna, än 
stanna qvar, samtyckte fiskaren. Båten gjordes loss, men 
just som den kommit ett par alnar från land hördes ett 
förfärligt larm från skogen. Beväpnade ryttare sprängde ned 
till stranden, men farkosten var likväl för långt ute, ty strömmen 
hade inom några ögonblick drifvit ut den i floden, för att 
kunna uppnås. Den gamle mannen hade vid blixtarnes sken 
känt igen sina förföljare; han bekymrade sig icke om blåsten, 
som trängde intill bara kroppen, eller om regnet och skummet 
från vågorna, som genomblötte hans kläder; med förfärlig 
ängslan i sina drag räknade han de minuter, som förgingo, 
innan båten hann motsatta stranden. När detta inträffade 
var han nästan stel af köld, och de båda unga männen, hans 
söner, måste bära honom till en närbelägen koja, der han 
fick hvila ut. Men, här kunde han icke vara säker; han 
flyttades således längre från de bebodda stränderna. Den 
starka förkylning, som han ådragit sig vid flykten öfver Rhen, 
lade honom på dödssängen. Snart hade den fågelfrie funnit 
ro; folkens och herrskarnes förbannelser nådde icke mera 
hans öra.

Icke kunde väl Corfits Ulfeld, den stolte mannen, ana, 
då han i Vordingborg blickade ut öfver det förödmjukade 
Seland, att han icke så lång tid derefter skulle dö fågelfri 
och hans stoft obemärkt nedmyllas under ett träd vid 
Rhenfloden! Han med sina vidt sväfvande förhoppningar tänkte 
allra minst på ett ståtligt grafkor, såvida han någon gång 
ens egnade en tanke åt den sista resan. Icke kunde han 
väl tro, att hans egna söner skulle uppkasta hans graf! 
Nornorna hade ristat hans domslut; häfdens är också uttaladt, 
och så länge tro, redlighet, sanning och fosterlandskärlek 
finnas på jorden, skall väl ingen räcka sin hand åt den, som, 
genom att förråda sin fosterbygd, bringar elände öfver sina 
bröder och visar fiendens brännande och sköflande skaror 
vägen till de fredliga hemmen!

Sådana voro de mest framstående dagarne i Corfits 
Ulfelds lefnad: tre betecknande ögonblick af den väldiga 
tidpunkt, hvari han smidde de planer, som rättvisligen störtade 
honom.




Sommarnatten.

Uppå Ljungans fjällomstängda vatten 
Månens stråle faller, och mitt segel 
Har jag gigat och lagt ut min åra. 
Jullen glider i den stilla natten, 
Medan kölen uti elfvens spegel 
Plöjer upp sin blanka silfverfåra.

Det är ljuft att så af vågen buren 
Unna själen några fria stunder 
Att få drömma för sig sjelf och svärma. 
Menskan med sig sjelf och med naturen, 
Med en himmel öfver sig och under, 
Känner att Guds ande vill sig närma.

Fjället reser sig liksom ett altar 
Emot himlens dunkelblåa skyar, 
Och belyst af månens offerflamma
Forsen stämmer upp sin höga psaltar, 
Medan nejden med de stilla byar 
Ligger lyssnande uppå den samma.

Frid och ensamhet till andakt locka: 
Blomstren bedja stumt, och millioner 
Skilda väsen samma ande dyrka. 
Genom natten, som en tempelklocka, 
Ljuda vakans vemodsfulla toner 
Som ett amen i naturens kyrka.

E. S-dt.



Victoria regia.

Flora har en talrik barnskara, men icke dess mindre 
finner hon utvägar att ge dem alla en utstyrsel, så 
att hon har heder af dem: med blad och stjelkar i 
de smakfullaste mönster, med silke och sammet, med purpur 
och guld. Och hvilken mångfald i form och storlek! Några 
hafva blommor så små, att man knappt förmår urskilja dem, 
några hafva blomkronor af ända till nio fots omkrets. 
Humboldt såg på stränderna af Rio Magdalena en art Aristolocher, 

hvars kalkar voro så stora att infödingarne brukade
bära blommorna på hufvudet som hattar.

Men det är på flodernas yta, som vegetationen
utvecklar sina största under. Naturen visar oss inga
blommor, som till gestalt, ändamålsenlig byggnad
och behaglig färg kunna jemföras med nymféerna och
nelumborna. I alla tider hafva dessa märkvärdiga
växter ådragit sig menniskans uppmärksamhet och
blifvit föremål för hennes beundran. Konsten har
deraf gjort den mest lysande användning: den romerska
och grekiska mytologien hafva dervid fästat sina
älskligaste sagor; i fornegypternas mytologi och konst
spela de en stor roll. På de indiska monumenterna
framställes Brama sittande på en lotusblomma.

Till denna anborna familj, nymphaceæ, hör den
underbara vattenlilja, som visar sig i förgrunden af
vår illustration, simmande i sommarmånens dämpade
ljus. Det är Victoria regia, drottningen bland
tropikernas blommor och den skönaste prydnaden
för Europas största horticulturanstalter. Må man
föreställa sig en vidsträckt yta, betäckt med runda
blad, simmande på vattnet, alla af tre till sex fots
genomskärning och med blommor, än violetta, än gula,
än hvita, spridande en angenäm vällukt. Bladen
äro alldeles runda, med mot medelpunkten löpande
nerver; stjelken sitter fästad midt under bladet,
som är kantadt med en upphöjd rand af omkring två
tums höjd, liksom en bricka, och genomdraget af
en mängd luftkanaler, som hålla det flytande på
vattenytan. Också ser man ofta fåglar promenera
omkring på de simmande bladen och plocka insekterna,
som finnas derpå. Blomkalken består af fyra blad,
utanpå rödbruna, innantill hvita. På dessa kalkblad
sprider sig ett stort antal blomblad i cirkelform och
symmetriskt ordnade, i förstone fullkomligt hvita,
men så småningom antagande en skiftning i rödt,
allt efter som blomman mognar. Fullt utspruckna
hafva blommorna ända till hundra dylika kronblad
och en omkrets af ungefär tre fot. Underbar måste
verkan af dessa majestätiska kronor och blad vara,
icke så mycket när man ser dem i ett drifhus, men
så mycket mer när de i ostörd frihet utveckla sig på
Guyana-flodens ljumma vatten.



Ett fosterländskt Bildergalleri.

XXXIV. 

Georg Carl von Döbeln.

Väl fortgår sista finska krigets historia ej blott
öfver slagfält, der ärligt mannamod kämpar,
utan framgår äfven genom hemska afgrunder, der
förräderiet gömmer sig undan dagsljuset, der listen
och förförelsekonsten köpslå om heder och samvete,
ty i det nät hvari Ryssland slutligen fångade Finland
har förräderiet spunnit många trådar, hvarom de
ryska arkiverna, då de en gång bli tillgängliga,
nog skola bära vittne. Men det stora sorgespelet
har äfven sina väldiga mandomsgestalter, hvilkas
namn äro kära för hvarje svensk och finsk man och
hvilkas bedrifter skola, sedan Runeberg blef deras
bard, fortlefva som en hjeltesaga, omstrålad af ett
poetiskt skimmer. Bland de främsta af dessa gestalter
står »mannen med bindeln kring pannan», står:

Georg Carl von Döbeln, som föddes den 29 April
1758 på sätesgården Stora Torpa i Segerstad socken
af Skaraborgs län. Föräldrarne voro häradshöfding
Johan Jakob von Döbeln och Anna Maria Lindgren,
dotter efter en gammal karolin och enka efter
aflidne kapten C. J. Gyllenhaal. Då hon första
gången gifte sig, medförde hon en hemgift som
upptog en mängd parvagnar, flere lastade med blott
de ofantliga kopparplåtarne. Slägten var en af de
många, som kommit öfver från Tyskland och blomstrat
i Sverige. Ättens stamfar här blef den »lärde och
qvicke» professorn J. J. von Döbeln från Rostock,
hvilken, stadd på resa till Leyden, under en storm
kastades på svenska kusten vid Göteborg, der han
visade skicklighet vid behandlingen af pestartade
sjukdomar, så att Carl XI qvarhöll honom, hvarefter
hans son, hjeltekonungen, utnämde honom till professor
i Lund och adlade honom 1717. 

Från dennes andre son
härstammade i tredje led Georg Carl, som vid åtta års
ålder förlorade både farfar, far och en yngre broder,
hvilka alla begrofvos på en och samma dag. Den unga
modern gifte sig nu för tredje gången, och gossens
uppfostran försummades. Han skickades till Thunhems
skola nära Venersborg för att studera till prest, men
motsatte sig det envist, så att förmyndaren slutligen
måste skicka honom till kadettskolan i Karlskrona. Här
arbetade han med den håg, att han efter tre år (1775)
med heder genomgick officersexamen. Han blef erbjuden
fullmakt som amiralitetslöjtnant, men dertill behöfdes
då den s. k. ackordsumman, hvilken var en hård nöt
för alla mindre bemedlade officerare, och Döbelns
förmyndare vägrade att utbetala den. Han föreslog i
stället sin myndling att uppgifva militäryrket och bli
jurist. Von Döbeln gjorde försök härmed i tvenne år,
hvarunder han följde häradshöfdingar på ting och skref
utslag, sålunda inhämtande åtskilligt som sednare kom
honom till nytta. Men den liflige ynglingen fann ej
heller lust för denna 
sysselsättning, utan begärde hos kunglig majestät att bli
myndig förklarad, så att han kunde sjelf förfoga
öfver sin egendom och derefter äfven bestämma öfver
sin lefnadsbana; ansökningen bifölls, och von Döbeln
var nu vid 17 års ålder myndig. Nu anskaffade han
sig lätt den nödiga ackordsumman och ingick 1778 som
sekundadjutant vid Sprengtportens värfvade regemente
i Skåne och som fänrik i arméen. Det enda märkliga
från denna tid, som von Döbeln sjelf omnämner, är, att
regementet en gång skänkte honom ett par skridskor,
emedan han fasttagit rymmare, som ville på isen komma
undan till Danmark.

Amerikanska frihetskriget hade brustit ut och
framkallat en liflig hänförelse hos ungdomen, i
synnerhet då Frankrike förklarat sig för Amerika
emot England. Von Döbeln greps jemväl deraf och
skyndade till Paris, der han förstörde sin kassa i
de yppiga nöjen på hvilka denna stad äfven då bjöd,
men blef slutligen 1780 underlöjtnant vid Regiment
royal Suédois. Följande året förflyttades han som
underlöjtnant till grefve De la Marcks regemente,
med hvilket han gick om bord på flottan och afseglade
från Frankrike. Han möttes likväl af en engelsk
flotta, som tvang honom att återvända efter förlust
af flere transportskepp. Kort derefter lopp franska
flottan åter ut och anlände till Goda Hopps-udden,
der man qvarstannade en månad för att proviantera, 
hvarefter man styrde vidare till Koromandelska
kusten, i afsigt att, medan de upproriska amerikanska
kolonierna gjorde sig fria från Englands välde i
vester, krossa detta välde äfven i öster, i de indiska
besittningarne. Här landsteg hela franska arméen den
17 Mars 1783 vid Porto Novo, der den skulle förena
sig med infödingsfursten Tippo-Saïbs styrka. Häraf
blef dock intet, och fransmännen måste den 13 Juni
ensamma utkämpa den blodiga striden vid Goudelour,
i hvilken Döbeln, nu löjtnant vid grenadiererna, blef
sårad i foten, men det oaktadt fortfor att strida och
med sin trupp återtog några kanoner, hvilka fallit
i fiendens händer, hvarföre han följande dagen blef
med beröm nämd på arméens dagorder samt hugnad med
en gratifikation, hvarjemte han erhöll löfte om
kaptens fullmakt, hvilken ock tilldelades honom den
1 September, sedan underrättelse ingått om fredens
afslutande.

Några dagar derefter anträdde Döbeln som adjutant
hos De la Marck, nu mera prins Ahremberg, återfärden
till Frankrike, dit de anlände i Februari 1784. I
Paris fick han bo i prinsens hotell och deltaga
i de höga herrarnes sällskaper och nöjen. Gustaf
III uppehöll sig då under namn af grefven af Haga i
den franska hufvudstaden, och Döbeln blef för honom
presenterad. Men en obehaglig händelse inträffade,
hvilken blef af betydelse för de båda männens
framtida ställning till hvarandra. Grefve De la
Marck och en ung svensk kapten Peyron hade råkat
i duell, hvarvid den sednare dödades och den förre
blef illa sårad. Döbeln, som var grefven tillgifven,
skötte honom sorgfälligt, och detta väckte Gustafs
ovilja i förening med den omständigheten, att han
ej ville bevista Peyrons af konungen anordnade stora
begrafning.


Victoria regia.
(Tillhör art. å sid. 258.)

Döbeln, som vid ett tillfälle kommit tillsammans med
Bonaparte, hvilken han funnit vara »en beskedlig,
hygglig karl», tillbragte nu några år i Frankrike,
i likhet med sin tids ungdom bokstafligen dyrkande
Rousseau, hvars »Emile» var en tid hans bibel,
och vallfärdande till hans bostad i närheten af
Paris. Men snart ljöd ett budskap från Sverige,
hvilket gjorde slut på dessa sjukliga drömmar, detta
känslopjunk. Ryktet om segern vid Hogland spred sig,
och kapten von Döbeln var ej sen att skynda hem och
erbjuda Gustaf III sin tappra värja i kriget mot
Ryssland. Han blef likväl icke skyndsamt mottagen,
utan von Döbeln måste en tid uppehålla sig i Göteborg,
i väntan på order, der han bortspelade
sina sista penningar på Psilanderska regementets
faraobanker.

Utan medel, utan hopp om befordran, stod han i begrepp
att låna penningar för att återresa till Frankrike, då
bref ingick i Mars 1789 från öfverste Stedingk, som
fått Savolax-brigaden och låg i S:t Michel, med anbud
om kaptensbeställning vid den samma. Under kriget
rättvisade han de förväntningar, man hyst om honom,
och bidrog som Stedingks öfveradjutant kraftigt till
ordnande af förhållandena inom dennes trupper.

Den 4 Maj deltog Döbeln i striden vid Suomenemi,
der de våra måste efter 3 1/2 timmars strid draga
sig tillbaka, hvarvid Döbeln förde eftertruppen af
björneborgare. Dä dessa skulle gå öfver bryggan,
som svenskarne förut bemäktigat sig, blef hästen
undanskjuten Döbeln. Öfverkommen, erinrar han sig
sina goda ryttarepistoler, vänder under fiendens
skarpa musköteld ensam tillbaka till midten af bron,
drar dem ur hölstren, aflossar dem emot fienden och
tågar oskadd undan. Den 18 Juni är Döbeln med i den
blodiga träffningen vid
Porosalmi, då ryska arméen, utgörande 5,100 man,
blef af den svenska, knappt 750 man, efter 17
timmars förtviflad strid, fullkomligt slagen. Det
var här som von Döbeln farligt sårades i pannan af en
jägarekula. Kort efter det han blesserats, satte han
sig att skrifva sin rapport, sjelf yttrande härom:
»Väntandes ej annat än döden, var min skyldighet
anmäla dem, som den dagen distinguerat sig och som
med sin närvaro åtminstone ådagalade djerfhet och god
vilja. Blodet, strömmande ur mitt hufvud på papperet,
jag skrifvit, är väl det kraftigaste insegel man kan
åstunda; matt och nästan blind, i läkarens samt en
officerares närvaro, som alla ansågo mig såsom den der
inom få minuter skulle uppge andan, och med förundran
sökte afhålla mig från att skrifva en rapport på 1/2
ark, i ett ögonblick då att dö borde vara det enda jag
skulle besinna.» Detta svåra sår läktes sedan aldrig,
utan nödgade von Döbeln att under hela sin återstående
lifstid bära den allbekanta svarta bindeln kring
pannan. Det orsakade honom tidtals svåra lidanden,
hvilka fördystrade hans lynne samt ofta gjorde honom
häftig och retlig. För
sin tapperhet, köld och skicklighet i att leda det
hufvudsakliga af striden, blef han samma dag befordrad
till major vid Savolax regemente. Först 1791 företogs
operationen (trepaneringenj med såret -- »ett godt
botemedel för en sådan tjurskalle», yttrade Gustaf
III, som allt fortfarande ej var honom bevågen,
hvarföre ock hans befordran gick långsamt. Döbeln
stack icke under stol med sitt missnöje, utan stod i
vänskapligt förhållande till flere af de sammansvurne,
Horn, Liljehorn, hvilka likväl icke invigde honom i
mordbedriften.

Under förmyndareregeringen (1793 i Mars) lyckades
han omsider erhålla andre majorsbeställningen vid
Vestgöta-Dals regemente och stod en tid väl hos
hertigen-regenten, ehuru han snart undanskymdes
af andra. »Efter konungens död», skrifver han,
»förkastades dess stordjurslika favoriter, som voro
mina fiender; men andra små kräk tillskapades: dessa
blefvo mina ovänner.»

Från tapper krigare blef nu Döbeln lika ifrig
jordbrukare på sitt boställe Önne å Dalsland, en
förfallen egendom långt 
bort från menniskornas hvimmel. År från år fylldes
hans logar och ladugårdar allt mer, och med
afkastningen for hans kära hushållerska, Christina
Ullström, till Göteborg, der allt såldes. Den till
öfverstelöjtnant framryckte Döbeln visade med stolthet
på mötena sin uniform, till hvilken han väft tyget,
under det andra hade det dyrare klädet. Hvarje söndag
kuskade han patriarkaliskt till kyrkan en stor drög
med en pålagd grind eller pinnvagn, hvarpå hans
pigor sutto inpackade, och alla flickor och gummor,
som träffades under vägen och kunde få plats, togos
med. Mamsellen deremot skulle alltid åka för sig i
rack eller schäs. Under sina tingsfärder i ungdomen
hade han lärt sig åtskilligt i processkonsten,
hvarmed han kunde hjelpa sina icke skrifkunniga
grannar. Han var äfven ortens doktor, och införde
der koppympningen, i det han med egen hand ympade en
mängd barn. Hvarken som lagkarl eller läkare tog han
betalning. En ung bonddräng, åt hvilken han vunnit en
process, ville visa sin erkänsla, och då han ej kunde
det på annat sätt, tisslade han med gårdsdrängen,
som nämt sin herres brist på arbetskrafter för den
stundande skörden, samlade i hop sina bekanta och
afmejade de flesta fälten innan Döbeln fick syn derpå,
undrande »hvad fan det varför spektakel». Vid lediga
stunder var hans bokförråd, ett par hundra band mest
i krigskonsten, hans käraste sysselsättning.

Georg Carl von Döbeln.

1796 transporterades Döbeln till Skaraborgs regemente,
hvarigenom han kom i beröring med den riksbekante
hofintendenten Tham på Dagsnäs (Thorilds gynnare)
och en del andra herrar samt spirituela fruar, till
hvilka sednare han ofta skref muntra och roande bref.

Dessa drag måla mannen, hvars hjeltedater i Finland
trängt denna del af hans lefnad i bakgrunden.

Först 1805 blef von Döbeln utnämd till öfverste i
arméen och derpå till sekundchef med öfverstelöjtnants
lön vid Nylands infanteriregemente under excellens
Klingspor, som dessutom hade befäl öfver hela
brigaden. Dock dröjde han mer än ett år, innan han
reste öfver till Finland.

Döbeln hade knappt hunnit att ordna sakerna vid
regementet, inom hvilket han tog »reda på hvarje knapp
som tillhörde det samma», och att sätta landtbruket i
skick på sitt nya boställe Friggesby nära Helsingfors,
förrän krigsrop hördes. Svenska sändebudet i
Petersburg, Stedingk, hade i nära ett år förberedt
sin regering på, att man vid ryska hofvet ämnade
bryta förbundet med Sverige, ingånget mot Frankrike,
och med Napoleons tillåtelse öfverfalla Sverige samt
bemäktiga sig Finland. Men Gustaf IV Adolf ville ej
tro sin svåger om ett sådant löftesbrott och intet
ordnades till försvar. Det fanns dock de, som drogo
misstankar, bland dem Döbeln, som ofta vistades i
Helsingfors och derunder fått ögonen på en
rysk artilleriofficer, major von Schulmann, hvilken,
under förevändning att skola uppköpa gevär, en längre
tid haft förbindelser i staden och Sveaborg, hvilka må
hända ej spelade någon ovigtig roll i denna fästnings
slutliga uppgifvande.

Då kriget nu utbröt 1808, blef Klingspor
öfverbefälhafvare öfver svenska arméen, bestående
af 14,248 man regelbundet manskap och 3,157 man
vargering, med den allmänna instruktionen att undvika
en afgörande strid, hvars utgång kunde vara oviss,
men icke heller göra ett återtåg, »förrän nöden
påträngde», utan söka att genom mindre strider behålla
terrängen. Klingspor tolkade dock denna instruktion
så, att han genast befallde det klandrade återtåget
mot Uleåborg, genom hvilket Finland lades öppet för
fienden. Nesligt i sin ledning, timade dock derunder
en följd af smärre blodiga träffningar, i hvilka de
olika finska truppafdelningarne tappert motstodo den
förföljande fienden -- såsom fäktningarne vid
Ypperi-Lahintalo och Wiret-Pyhäjocki, der öfverste
von Döbeln i synnerhet utmärkte sig. Hans gråa rock
och hatt överstänktes med blod från dödskjutna
kamraters sår. Sedan bar han till minne af sina
kamrater denna drägt allt framgent under kriget. Dagen
derpå fick von Döbeln befäl öfver andra brigaden
eller björneborgarne, med hvilka han sedan skulle
utkämpa sina ärofulla strider. Äfven den för finska
arméen segerrika striden vid Siikajocki tillhörde
denna del af kriget, och här måste Döbeln med sina
björneborgare, hvilka utgjorde eftertruppen, mottaga
fiendens första anfall, det de ock gjorde med ärofull
kraft, derigenom ej ringa bidragande till denna seger,
som återlifvade finnarnes genom det demoraliserande
återtåget sjunkande mod samt tillät finska arméen
att samla sig någorlunda och hvila. 

Hvilan blef likväl icke långvarig. Adlercreutz, som blifvit
generaladjutant hos Klingspor, lyckades genomdrifva
en offensiv fälttågsplan. Den nya perioden af
kriget begynte med slaget vid Revolax den 27 April,
då Cronstedt med savolaxarne slog och tillfångatog
den ryske generalen Bulatoff. Derpå framträngde
finska hären åt söder, men möttes snart af den
förkrossande underrättelsen om, hvad Döbeln kallar
»Sveaborgs förrädiska öfvergång», hvarigenom ryssarne
vunno en fast punkt, som förut hotat deras rygg. Den
finska arméens framryckande skulle dock fortsättas,
och ett angrepp göras på ryssarne i Ny-Carleby den
24 Juni. Döbeln skulle med sin brigad, »de tappres
vagga och högskola», söka att på en gångstig uppnå
staden för att afskära ryska trupperna på norra sidan
om ån återtåget, under det Adlercreutz sjelf anföll
dem ifrån den vanliga landsvägen. Men gångstigen var
svår att färdas, så att Döbeln ej kom tidigt nog,
hvarigenom ryske anföraren hann att uppbränna bron
och undkomma,

Förtretad häröfver, sökte Döbeln att vada öfver ån,
men han sjelf och några andra oförvägna undgingo med
svårighet att drunkna, så att de måste afstå ifrån
sitt företag. Detta kalla bad grundlade hos öfverste
Döbeln en sjuklighet, hvars följder snart visade sig.

Han anförde dock fortfarande med vanlig tapperhet
sin brigad. I striden vid Lappo den 14 Juli var det
Döbeln, som i spetsen för sina bataljoner utförde det
hufvudsakliga anfallet emot byn och med bajonetten,
ehuru emot order, tvang fienden att lemna fältet. Om
denna strid, efter hvilken Döbeln erhöll Svärdsordens
stora kors, än icke var afgörande, blef den dock af
stor strategisk vigt och tvang ryssarne att på flera
håll draga sig tillbaka. Hade en skickligare och
kraftigare man än Klingspor varit finska arméens
anförare, kunde mycket hafva uträttats; nu gick
i stället genom väntan på förstärkningar mycket
förloradt.

Von Döbeln skickades genast efter striden vid Lappo
åt Björneborgssidan för att förstärka arméens högra
flygel under von Otter. Men den 10 Augusti anfölls
han af en mer än dubbelt starkare rysk trupp vid
Kauhajocki, hvilken dock tillbakakastades, så att
Döbeln kunde intaga en god ställning vid Lappfjerd. Nu
måste dock Döbeln, emedan hans vid Ny-Carleby ådragna
förkylning utbrutit i en häftig feber, lemna befälet
öfver sin brigad och intaga sjuksängen. Men under
tiden hade finska hufvudstyrkan blifvit trängd mot
norr af den förstärkte fienden och hotades med att
få sitt återtåg afskuret, ty den enda väg, som stod
öppen, nämligen vid Juutas, tillspärrades redan af
en rysk trupp.

Döbeln insåg, der han låg på sitt sjukläger, den
stora faran.

 Han led af pulsens brand, men i sitt sinne 
 En eld, mer tärande än den, han bar; 
 Såg man hans öga, röjde sig der inne 
 En oro, djupare, än feberns var. 
 Han vaknade hvar stund, som hann förlida, 
 han tycktes lyssna, vänta, ängsligt bida, 
 Och ofta var hans blick på dörren fäst.
 -- -- -- -- -- -- -- -- -- -- -- -- -- --
 "Jag vill, jag skall bli frisk, det får ej prutas,
 Jag måste upp, om jag i grafven låg.
 Lyss, hör, ni hör kanonerna vid Juutas;
 Der afgörs finska härens återtåg.
 Jag måste dit förr än min trupp är slagen.
 Skall vägen spärras, Adlercreutz bli tagen?
 Hvad blir, du tappra här, ditt öde se'n?"
 -- -- -- -- -- -- -- -- -- -- -- -- -- --
 Vid Juutas hade skotten tystnat alla, 
 Se'n döden gjort der re'n sin första skörd, 
 Den finska truppen, färdig blott att falla, 
 Ej segra mer, stod bruten, spridd och störd; --
 -- -- -- -- -- -- -- -- -- -- -- -- -- --
 Gif akt, tyst, hör!    Det ljöd hurra på höjden. 
 En man till häst syns nalkas.   Hvem är han? 
 Hör, hvilken storm af rop! Hvad vållar fröjden, 
 Som brusar jublande från man till man? 
 Hurra, hurra far öfver fält och kullar, 
 Det slukar massor, vidgas, växer, rullar 
 Som en lavin af röster ned mot daln. 
 Ha, han har kommit, han och ingen annan, 
 Den lille mannen syns med band om pannan, 
 Den ädle, tappre, värme generaln.
 -- -- -- -- -- -- -- -- -- -- -- -- -- --
 Längs linien hördes snart ett jubel skalla:
 Framåt! framåt till seger eller död! 
 En åska var, Standar, din röst för alla, 
 Och gamle Nord slog trumman, att det ljöd, 
 Och ynglingen, med barmen sönderskjuten, 
 Gick fram på slätten, med hans blod begjuten, 
 Och främst red Döbeln sjelf med draget svärd. 
 Och innan qvällen hann sin skugga sända,
 Var ryska styrkan kastad öfver ända, 
 Och räddad Adlercreutz, och fri hans färd.

Det sjunger skalden om denna strid, hvilken, sålunda
förherrligad i sången, skall fortlefva i svensk mans
och finnes hågkomst, så långt traditionen går.

Efter denna kamp kunde von Döbeln, som befordrats
till generalmajor, icke deltaga i krigsrörelserna,
utan måste å nyo intaga sjuklägret i Gamla Carleby,
hvarifrån han flyttades till Brahestad, sålunda
undgående att blifva vittne till
sorgespelets sista akter. Förordnad till befälhafvare
öfver arméen på Åland, tog Döbeln den 24 Oktober
ett rörande skriftligt afsked af sina björneborgare
samt begaf sig i väg till Stockholm, men insjuknade i
Gefle, så att han först i slutet af Januari månad 1809
inträffade i hufvudstaden, hvarest han hade företräde
hos konungen, för hvilken han öppet förklarade sin
uppfattning af det beklagliga krigförandet. »Åh,
Gud hjelper mig nog, general von Döbeln!» -- »Det
gör han visst, endast vi först vilja hjelpa oss
sjelfva», svarade krigaren. Då konungen slutligen
bad honom ej förgäta att noggrannt hålla kyrkparader
och gudstjenst på Åland, svarade han: »Nej, ers
majestät, men krigstjensten går före Gudstjensten!»
hvilket yttrande nu är ordspråk.

Efter ett par veckors uppehåll i hufvudstaden,
der han var liksom de andra finska befälhafvarne
föremål för hyllning af borgarena, for Döbeln i
början af Februari till Åland, hvars arméstyrka
utgjorde 5,400 krigsdugliga män, med hvilka han
skulle försvara ögruppen mot den från det öfvergifna
Finland nu hotande fienden, som riktade mot Åland en
styrka af mer än 22,000 man, under befäl af general
Knorring. Döbeln insåg snart omöjligheten för sig
att kunna tillbakaslå fienden, hvarföre han beslöt,
af fruktan för att bli kringränd, att utrymma Åland,
i synnerhet som underrättelse ingick samtidigt om
regementsförändringen i Stockholm, der Gustaf IV Adolf
tillfångatagits och afsatts. För att under tiden
uppehålla fienden, inledde Döbeln underhandlingar
med honom samt lyckades utan nämnvärd förlust
öfverföra sina trupper på isen till Grisslehamn,
dit de anlände den 17 Mars. Och några dagar derefter
erhöll Döbeln på egen begäran afsked från befälet
öfver Ålandstrupperna.

Men länge fördrog ej Döbeln att ligga sysslolös i
Stockholm; vederbörande voro ock belåtna med att få
bort honom, på grund af hans frispråkighet, hvarföre
han redan i April fick under general Wrede befäl
öfver norra arméens södra eller svenska division med
högqvarter i Hernösand samt kort derefter förflyttades
till norra eller finska divisionen med högqvarter
i Umeå. Vid ryska arméens framryckande emot denna
stad i slutet af Maj månad, räddade Döbeln genom
konventionen i Umeå den 25 i samma månad den svaga
återstoden af hären samt lyckades bortföra derifrån
en mängd förråder af kanoner till Hernösand, dit han
återvände.

I denna tid af yttersta fara för Sverige, hvilket
syntes för menskligt öga vara delningsstunden nära,
bröt äfven Danmark freden och inkastade i Jemtland
en norsk armé, emot hvilken Döbeln ställdes. Med sin
öfverlägsna strategiska skicklighet kringrände han
dock snart denne fiende, så att hela norska styrkan
måste genom konventionen vid Blekåsen den 26 Juli
förbinda sig att ofördröjligen utrymma landet
samt lemna allmogen ersättning för tillfogad skada,
för hvilket lyckliga fälttåg utan blodutgjutelse
Döbeln hugnades med ett nådigt handbref från Carl
XIII, som redan förut, eller den 29 Juni, upphöjt
honom i friherrligt stånd.

Döbeln skyndade nu tillbaka till Hernösand, för
att deltaga i den nya operationen mot ryssarne i
Umeå. I affären vid Tegby, nära staden, riktade
ryssarne sina kanoner emot von Döbeln, i hvilken de
på grund af adjutanternas närvaro igenkände en högre
officer. Snart hveno kanonkulorna öfver dem: en gick
så nära mellan adjutanterna, att dessa tvungos böja
sig ned af lufttrycket. Då generalen såg det, sade
han leende: »Det lönar ej mödan, mine herrar, att
komplimentera kulorna, ty de ha sin gifna pollet.»
Men då strax derpå en kanonkula kom susande så tätt
öfver hans hufvud, att han ofrivilligt trycktes ned
och var nära att förlora hatten, sade han: »Ursäkta,
mine herrar, jag ser verkligen, att man ibland måste
vara höflig emot kulorna.»

Då omsider freden slöts, var Döbeln
generalbefälhafvare i Westerbotten och Ångermanland,
och honom tillkom det nu i denna egenskap, att för
den svensk-finska arméen förkunna »en dödsdom --
eländets och jemmerns eviga graf»: norra arméen
skulle upplösas, svenskarne hemförlofvas och de
finska bataljonerna ombildas, med rättighet för dem
som ville att vända tillbaka hem.

Till denna sorgliga afskeds- och tacksamhetsfest hade
von Döbeln utsatt den 8 Oktober (1809), en söndag, en
dyster, stormig höstdag, då efter gudstjensten allt
kyrkfolket var samladt. De i och kring Umeå varande
trupperna uppställde sig i en öppen fyrkant: på ena
sidan stodo svenskarne, väl klädda, de i fält nyss
utkomna lifgrenadiererna till och med lysande; på
den andra de finska qvarlefvorna i utslitna, trasiga
kläder, med utmerglade kroppar, krutbestänkta,
svartbleka anleten, genomskjutna eller stympade
lemmar. Dessa lik, satt i fyrkantens midt till häst,
deras välkände, ofta pröfvade general von Döbeln,
klädd i den gamla grå, blodbestänkta öfverrocken,
omgifven af sin lika beskaffade stab. Då generalen
helsats med hurrarop och högtiden öppnats med
kanondunder, med flygande fanor och klingande spel,
blottade han sitt hufvud med det svarta bandet
kring den genomskjutna hjeltepannan och sökte att
med sin genomträngande stämma öfverrösta stormen,
i sitt tal utbristande med klagan: »Freden slutar
ett förhärjande krigs olyckor men Finland frångår
Sverige! Riksgränsen blir Torneå elf!... I Finnar,
när I återkommen till fosterbygden, så frambären
svenska folkets tacksamhet till eder nation. Veten
att, änskönt I återvänden med utslitna kläder,
med genomskjutna eller afstympade lemmar, I likväl
medfören en rättskaffens krigsmannasjäls dyrbara
prydnad. Fiender till svenska moderlandet kunnen I
aldrig blifva, derom är jag förvissad; men förblifven
alltid dess vänner! Skulle det nya herraväldets makt
hindra eder önskans och viljas utöfning, så låten med
hjertats och tankens tysta språk välsignelse tilldelas
moderlandet! Påminnen edra barn derom! Vi skola från
slägte till slägte välsigna er -- högakta er.»

Behöfva vi väl med ord teckna denna tafla, denna
gripande scen? Erfar icke hvar och en af eder, läsare,
samma känslor som dem, hvilka i den stunden upprörde
de tillstädesvarande? Från allas ögon flöto tårar;
både åskådare och deltagare blefvo lifligt rörda,
säger ett vittne deraf.

Revolax.

Von Döbeln upprördes högligen öfver mordet på
sin gamle vän von Fersen, såväl som öfver de
beskyllningar hvilka utspredos om hans syster, den
bekanta grefvinnan Piper. Gripen af ridderlighetens
känsla erbjöd Döbeln henne sin hand och ville se,
hvem som sedan skulle våga förnärma henne, ehuru hon
dock afböjde anbudet. Sjelf angreps Döbeln af den
uppspirande pressen. Det af Delén utgifna veckobladet
»Nytta och Nöje» innehöll en »poetisk berättelse»
om »Ålands kapitulation»,
hvari Döbeln skildrades som feg och »ryssen lydig uti
allt». Med sitt vanliga uppbrusande lynne skyndade
generalen upp till Carl XIII och utbad sig af honom
en nåd. »Och den är?» sporde konungen. »Ers majestäts
tillåtelse att få skjuta ihjel boktryckaren Delén,
som tryckt det här infama paskillet emot mig.» --
»Det kan jag omöjligen tillåta er, kära Döbeln.»
--   »Ja,   men   då   måste   ers majestät åtminstone
tillåta mig att få bränna upp hans tryckeri, jag ber
derom såsom den enda   nåd hvarmed jag  skall falla
ers  majestät   besvärlig.»
--   »Inte   heller  det kan jag bevilja   er;   jag
törs   ej   for grundlagen.»     Men   i   stället
fick   generalen    tillåtelse   att offentligen
i   tryck,  till genmäle, belysa förhållandena vid
Ålands kapitulation.   Han begaf sig nu till Deléns
boklåda att söka denne, men fann honom icke hemma,
hvarföre han lät helsa honom att inom utsatt tid komma
till generalen, under   hot    »att   annars    slå
andra benet af honom med» (Delén var halt). Emellan
dem ägde nu ett lustigt, bullrande uppträde rum,
som slöt med
upprättelse för generalen, hvars förklaring af Delén
trycktes.

Lappo.

1811 utnämdes Döbeln till kommendant på Carlstens
fästning, för att försvara denna mot engelska flottan,
som blokerade den en tid, utan att dock beskjuta den
samma. I början af 1812 förflyttades han till chef för
norra skånska infanteriregementet och i Augusti månad
samma år till chef öfver arméens tredje division,
de småländska och skånska regementena. Upphöjd den
28 November samma år till kommendör af Svärdsordens
stora kors, utnämdes han den 26 Januari 1813 till
generallöjtnant. 

Då svenska arméen sistnämda år gick öfver till Tyskland
för att deltaga i kriget mot Napoleon, blef han
befälhafvare öfver tredje divisionen med högqvarter
i Wismar. Staden Hamburg skickade och begärde
hjelp, hvarföre Döbeln emot order ditsände en
afdelning. Ogillad härför af kronprinsen, ställdes
han inför krigsrätt och dömdes till arkebusering,
men fick, »i anseende till de stora tjenster han
gjort sitt fädernesland», domen mildrad till ett års
fängelse på Waxholms fästning, hvarifrån han dock
genom Carl Johans bemedling frigafs redan i December
samma år. Begåfvad år 1815 med en pommersk dotation
och sedan 1816 ständig ordförande i krigshofrätten,
afled han i Stockholm den 16 Februari 1820 samt
begrofs på Johannis kyrkogård.

Juutas.

Här   var  hans grafplats nästan bortglömd -- vi
glömma för mycket våra minnen   och  våra store   --
då  Axel 
Trondhjems domkyrka.
(Restaurerad.)


Emanuel Holmberg en dag lyckades att med dödgräfvarens
tillhjelp finna den. Inom det litterära sällskapet
»Gröna Stugan» skildrade Holmberg lifligt det
missvårdade tillstånd, hvari han sett hjeltens
graf. En tjugufemöres subskription börjades, 9,000
svenskar och finnar tecknade bidrag till ett monument
å grafven. Enkelt men värdigt, efter ritning af
professor Scholander, förfärdigadt af Kolmårdens
marmor, aftäcktes   det   högtidligen   den   13   September
1861, årsdagen af slaget vid Juutas.

Svensk, gå dit och böj ditt knä vid griften och
välsigna det stoft, hvars hjerta en gång slog så
varmt för fosterlandet och hvars hjerna och arm genom
skicklighet och tapperhet kastade några glimtar af
ljus och ära öfver det blodiga sorgespelet på Finlands
kära mark!     

Axel Krook.



Spökscen på teatern, åstadkommen med tillhjelp af spegel.
(Tillhör art. "Populära föredrag i naturkunnighet". Se sid. 268.)



Trondhjems domkyrka.

Rika   på   stolta
minnen, hafva trakterna kring Trondhjemsfjorden i
alla tider till följe af sin bördighet och folkrikedom
utgjort en vigtig del af Norge. Denna betydelse
har fått sitt uttryck genom sagans ord, att här var
landets rätta kraft och styrka. Det var härifrån som
den urgamla samfundsordningen utgick; det var här som
Harald Hårfager först fick kraft att samla Norges folk
under sin mäktiga spira, sedan han blifvit nämd till
trondernes konung; det var slutligen härifrån som
kristendomen skulle utgå öfver landet, att sprida
sitt milda ljus på höjder och i dalar, att mildra
de sträfva dragen i folkets vikingalynne, styfnadt
under striderna på hafvet och emot en hård natur. 

Det var nämligen från denna tätbygd som Olof Tryggvason
utgick, när han sökte genomdrifva den stora planen
att med kristna läran betvinga hedendomens makt. På
Nidaros eller vid Nidelfvens mynning i fjorden, der
naturen sjelf bildat en medelpunkt för Trondalaget,
tog han sitt fasta säte, och innan få år förgått,
sågs här den första kristna kyrka höja det symboliska
korset mot himmelen. Denna kyrka blef sedan både
sköflad och bränd, men den andliga grundvalen blef
qvar; frökornet grodde och dess rottrådar började
redan spridas, för att omsider orubbligt fästa sig
i folkets hjerta.

Till   skildringen  af den Trondhjemska katedralens
första början och uppkomst knyter sig en historisk
legend, som icke
blef utan politisk betydelse, men som blef af ännu
större vigt för domkyrkans grundläggning och vidare
tillbyggnad, till dess hon under århundradenas lopp
växte till den största och praktfullaste i nordens
tre riken; och häri finna vi en förklaring af det
egendomliga, föga helgjutna skick, hvari kyrkan för
närvarande ter sig.

Det var efter det stora härslaget vid Stikkelstad,
der kung Olaf stupade i striden för sitt land och sin
krona. Redan före slaget hade bonden på Stikkelstad,
Thorgils Hjalmeson, gifvit kung Olaf det löfte,
att om kungen föll, skulle han sörja för att hans
kropp blef kristligt jordad. Sedan liket blifvit
funnet, gömde bonden det tills vidare på ett säkert
ställe. 

Åtta dagar derefter rodde han och hans son
till Nidaros och medförde då liket, men hade inrättat
så, att det verkliga liket låg gömdt på botten af
båten, medan ofvanpå ställdes en kista, fylld med halm
och sten. När de nu i mörkningen kommo till stadens
sjöbrygga, aflemnade de kistan till danske biskopen
Sigurd Svende, som lät föra den ut på fjorden och
sänka den. Thorgils och hans son rodde deremot med
det verkliga liket uppåt elfven strax ofvan staden,
der de lade till och buro det upp i ett skjul, der det
fick vara en tid, hvarefter det begrofs i en sandkulle
ej långt derifrån. Snart begynte underliga rykten gå
om ting och underverk som tilldragit sig vid stället,
der kungaliket hvilade i ovigd jord. Småningom 
började äfven folkets höfdingar ångra det motstånd, de
hade visat kung Olaf i det de märkte huru mycket tryck
landet nu hade fått öfver sig genom det främmande och
strängare danaväldet. Att befria sig från detta ok
blef nu målet, och som medel dertill kunde ingenting
vara välkomnare än ryktena om Olafs helighet. Bud
sändes efter Thorgils, och liket uppgräfdes, hvarvid
man fick en bekräftelse på hvad ryktet berättat. Ty
kroppen var ännu efter lång tid alldeles oskadad,
såsom hade den endast legat i en lång sömn. Ehuru
motsträfvigt måste den danske kungen stillatigande
gifva sitt samtycke till allt detta, och sedan Olafs
helighet blifvit högtidligt bekräftad på ett stort
folkting, blef liket lagdt i ett skrin, som fick sin
plats öfver högaltaret i Clemenskyrkan. På det ställe
i sandåsen, der liket hade varit nedgräfdt, uppfördes
ett litet kapell, och strax intill hade framqvällt en
källa, som likaledes omgafs med en passande byggnad.

Sålunda hade också Norge fått sitt nationalhelgon,
som, efter tidens tro, höll sin beskyddande hand
öfver landet, folket och kyrkan. Under tiden hade
det danska väldet mer och mer förlorat fotfäste, så
att tre år efter Olafs fall de norska höfdingarnes
mål kunde anses uppnådt -- och detta icke minst genom
tron på Olafs helighet.

Då man nu insett behofvet af en katedral- eller
biskopskyrka, var det att vänta att man helst önskade
se den förlagd till den plats, som fått en sådan
betydelse för den tidens fromma vidskepelse. Denna
kyrka uppfördes af sten och högaltaret förlades på
det ställe, der det lilla kapellet öfver Olof den
heliges graf hade stått. Under alla de förändringar,
som byggnaden sedan undergått, har högaltaret städse
bibehållit denna plats. Kyrkan blef färdig och invigd
någon tid före konung Olaf Kyrres död och bar sedan
namnet Kristkirken.

I midten af tolfte århundradet inträffade den
förändring i landets kyrkliga förhållanden, att Norge
frigjordes från utländsk kyrkoöfverhet och fick sin
egen erkebiskop med säte i Nidaros. Nu öppnades, dels
genom en liten tumning å de gamla arfslagarne, dels
genom att påbjuda gåfvor af dem som vallfärdade till
Olafs skrin, en så rik inkomstkälla, att man kunde
börja tänka på en storartad utvidgning af kyrkan. Den
största verksamheten utvecklade den kloke och duglige,
men derjemte starkt hierarkiske biskopen Eystein
Erlendssøn, som också sednare åtnjöt det erkännande
för sina kyrkliga förtjenster, att han år 1229 blef
upphöjd till helgon.

Stilen i dessa Eysteins byggnadsverk var den romerska
rundbågsstilen, med den rikedom i ornamentering och
prakt, som denna stil fått under sin utveckling,
synnerligast i Normandiet. Väl visa sig i högkoret,
ehuru blott i dess inre del eller hvalfvet,
enskiltheter i följande tids spetsbågsstil, men det
är i alla fall tvifvelsamt huruvida detta härrör
från Eysteins dagar. För öfrigt kan det med hänsyn
till kyrkans historia nämnas, att det var i Eysteins
tid som Haakon Herdebreds lik fördes till hvila i
Kristkirken. Han var, efter hvad man vet, den siste
af Norges konungar som blifvit begrafven här.

I en sednare tid, eller framemot midten af
tolfhundratalet till början af trettonhundratalet,
blefvo ytterligare tillbyggnader gjorda. Härunder
uppfördes hela den vestra flygeln, som nu
ligger i ruiner; sannolikt blef äfven det stora
midteltornet då ombygdt och tillökadt i höjd. Alla
delar öfverspändes med stenhvalf och i stället för
rungbågsstilen användes uteslutande den götiska eller
spetsbågsstilen, med den säregna prägel som denna
stil hade fått i England.

På trettonhundratalet hade byggnaden troligtvis
den storlek som den någonsin uppnådde, efter att
tid efter annan hafva erhållit de former, som hörde
till en katedralkyrka efter engelskt mönster. Den var
icke allenast den största i de tre nordiska rikena,
utan också den rikast utstyrda med hänsyn till sina
arkitektoniska enskiltheter. Med en längd af 325 fot
och en bredd af 124 fot hade den, förutom en mängd
sträfpelare och mindre tornlika spetsar, icke mindre
än fem
torn, af hvilka det största på midten reste sig
betydligt öfver de öfriga. I synnerhet företedde
den vestra fasaden ett imponerande utseende genom
sina prydnader, rader af helige mäns bilder och
rika förgyllningar. Invändigt höjde sig de väldiga
spetsbågshvalfven med rikt sirade kantornamenter och
uppburna af mångfaldiga fristående eller vid väggarne
bundna pelare med rikt uthuggna kapitäler. Härtill
hade användts, förutom marmor i olika färger,
ett materiel, som är helt egendomligt för denna
byggnad, nämligen en tälgstensart af utomordentligt
lös och fin beskaffenhet. De ornamenter häraf, som
ännu finnas qvar eller blifvit restaurerade, hafva
en utomordentlig rikedom och skönhet, som till stor
del synes hafva betingats af materialets ovanliga
formbarhet.

Det nämdes, att, ehuru kyrkan slutligen erhållit den
form som utmärker de engelska katedralerna, det dock
visar sig öfverallt vid genomförandet häraf en stor
brist på harmoni. Detta hade sin naturliga grund
deri, att kyrkan icke uppfördes med ens, och att
man i hvarje ny byggnadsperiod var bunden, dels af
äldre former, dels af hänsyn till vissa punkter som
stodo i förbindelse med nationalhelgonets historia. Så
måste högaltarets plats alltid vara gifven till följd
af ställets historiska betydelse, och utan tvifvel
önskade man också att få den ofvannämda källan eller
den så kallade S:t Olafs brunn anbragt i sjelfva
högkorets mur.

Den stolta byggnaden fick icke länge förblifva i
sitt storartade skick. Tiden, elementerna och krigen
plundrade den efter hand på all dess glans, i all
synnerhet sedan reformationen medfört sin förändring
i de kyrkliga förhållandena. För det första blef
den vestra flygeln alldeles öfvergifven och förföll
småningom i ruiner; samma skedde ock med åtskilliga
andra delar af byggnaden, och ingen annan reparation
deraf sattes i fråga, än den högst tarfliga som var
nödvändig för kyrkans begagnande. På reformationstiden
blefvo också alla kyrkans altaren, med undantag af
högaltaret, jemte tillhörande prydnader, borttagna
och förda till Köpenhamn, deribland två mindre
helgonskrin och dessutom S:t Olafs skrin eller hvad
som var värdefullast deraf, så att blott en simpel
träkista blef qvarstående, tills äfven den borttogs
af svenskarne under det nordiska sjuårskriget. Sedan
den ändtligen blifvit återlemnad år 1568, blef S:t
Olafs lik nedsatt i kyrkan på ett ställe, som man
hittills ej kunnat uppdaga.

Hvad som särskilt i dessa dagar dragit vår
uppmärksamhet till kungatemplet vid Trondhjemsfjorden
är den högtidlighet som beledsagar konungens kröning,
hvilken, enligt Grundlagens bestämmelse, skall
försiggå i denna kyrka. Denna bestämmelse daterar sig
från år 1817. Väl hade denna högtidliga handling förr
icke uteslutande ägt rum i denna kyrka, som dittills
icke varit vittne till mer än fem kröningar; men det
fanns ingen kyrka i landet med sådan storlek, som
denna, och ännu mindre någon, till hvilken knöto sig
så dyrbara nationella minnen. Det följde således af
sig sjelft, att denna borde väljas. Sedan dess hafva
tre kröningar försiggått i domkyrkan, nämligen Carl
Johans 1818, Carl XV:s 1860 samt Oscar II:s och hans
gemåls den 18 Juli 1873.

När vi kasta en blick på hvad som återstår af den
gamla domkyrkan från dess storhetstid, så utgör detta
knappast mer än hälften af hvad hon förr var. Men det
återstående är likväl af den beskaffenhet, att det
innehåller en uppmaning att åtminstone till en del
återgifva kyrkan dess ursprungliga utseende. Början
härtill är redan gjord genom restaurationen af det
s. k. kapitlet, och samma förestår med högkoret. Länge
torde det dröja innan man får se byggnaden i det yttre
skick, som vår teckning utvisar; men för att äfven
detta skall blifva verklighet finnas goda utsigter,
enär restaurationsarbetet redan både från statens
och allmänhetens sida omfattats med ett intresse,
som bär hedrande vittnesbörd om att norska folket
vet att vörda denna klenod från dess forntid.

Bn.



Populära föredrag i naturkunnighet.

II. Ljuset. 2.

Långt innan industrien, eggad af lyxen och
koketteriet, börjat polera speglar af metall och
glas, erbjöd naturen exempel på det fenomen som
fysikern kallar ljusets reflexion. En stillastående
vattenyta, en liten lugn dam som återspeglar himmelens
blåa hvalf, molnen, träden, klipporna -- denna ensam
skulle vara nog för att låta oss finna den väg som
ljuset tager då det, utgående från lysande eller
belysta föremål, återkastas från andra kroppars
ytor. Men behofvet att förstå kommer alltid efter
behofvet att beundra och njuta, och upptäckten af de
lagar som bestämma ljusets reflexion kom säkerligen
långt sednare än man börjat efterhärma de fenomen
som bero deraf.

Ett enkelt försök skall bringa oss till klarhet
öfver hvad vi mena med ljusets reflexion och hvilka
grundlagarne derför äro. Genom öppningen i en
tillsluten fönsterlucka uppfånga vi en i rummet
infallande strålknippa på det sätt, att ljuset faller
på ytan af vattnet i ett dricksglas. Vattnet blifver
derigenom upplyst; men samtidigt visar sig på rummets
vägg en skarpt begränsad, ljus fläck, af samma form
som öppningen i fönsterluckan. Häraf draga vi två
slutsatser. Då den ljusa fläcken på väggen icke
kan bildas af direkt belysning, så måste den hafva
uppstått genom den från vattenytan återstrålade
ljusknippan. Äro vi nu i tillfälle att iakttaga den
lutning som den infallande och reflekterade strålen
bildar mot vattenytan, så finna vi att den är lika
på begge sidor eller med andra ord att infalls- och
utfallsvinklarne äro lika stora. Och de måste så
vara! Der vågrörelse äger rum, följer, att hvarje
återstudsning sker under samma vinkel -- detta hafva
vi funnit vara fallet med ljudvågorna, och ljusets
lätta vågor, om än millioner gånger snabbare, följa
samma lag, och det icke blott på vår jord utan genom
hela verldsrymden.

Men vi skola göra försöket med ett annat föremål. I
vattenglasets ställe lägga vi en bok. Den belyses
likaledes af den infallande strålen -- men ingen
ljusbild visar sig nu på väggen. Härigenom föras
vi till det antagandet, att alla kroppar icke
återkasta ljuset på samma sätt. Här var vattnets
yta fullkomligt glatt och jemn, bokpermens deremot
ojemn och skroflig. Detta gör att de på bokpermen
fallande strålarne reflekteras oregelbundet hit och
dit, under det de från vattenytan återkastas i en och
samma riktning. Om vi i vattenglasets ställe begagna
en liten fickspegel, skola vi finna hur fullständigt
detta sker, ty genom att vrida och vända spegeln
kunna vi flytta ljusbilden upp och ned efter behag. 
Öfverhufvud sammanfattar man under benämningen spegel icke blott
den oumbärliga toalettartikeln med detta namn utan
i allmänhet alla glatta ytor som återgifva bilden af
en lysande kropp. Vi skola här först nämna några ord
om den plana spegeln.

Mången af våra läsarinnor, som framför spegeln haft
tankarne på något annat än sin egen lilla nätta figur,
har säkerligen funderat en smula öfver att hennes
bild synes bakom spegeln, ibland har det väckt hennes
missnöje, att en blomma, en nål eller dylikt varit
litet svår att fästa, till följe deraf att bilden
alltid flyttat blomman till höger, när hon velat
flytta den till venster och tvärtom.

Fig. 1.   Reflexion mot en plan spegel.

En blick på figuren (1) skall förklara detta. Alla
strålar som ljuslågan kastar emot den plana spegeln
reflekteras derifrån i alla riktningar, men likheten
mellan infalls- och reflexions-vinklarne gör att alla
de reflekterade strålarne syfta åt en och samma punkt
bakom spegeln och skära hvarandra i denna punkt,
om de tänktes utdragna på andra sidan spegeln. Då
nu ögat träffas af en från spegeln reflekterad
strålknippa, måste det se föremålet i den riktning som
ljusstrålarne hafva i det ögonblick de träffa ögat;
häraf följer att ögat, som mottager de reflekterade
strålarne, tror sig se den punkt hvarifrån de utgått,
ehuru det i sjelfva verket endast ser den punkt hvari
de reflekterade strålarne löpa tillsammans.

Fig. 2.   Dubbel reflexion.

Den   bild   som blifvit reflekterad i en   spegel
kan ytterligare reflekteras i   en   annan.
Om   speglarne   ställas vinkelrätt emot hvarandra,
uppkomma sålunda  tre  spegelbilder af föremålet
(fig. 2).    Lutas speglarne mera emot hvarandra,
så reflekteras strålarne   successivt   från  den
ena till den andra, desto flera
gånger, ju spetsigare vinkeln är, och när
lutningsvinkeln blir ingen, d. v. s. när speglarne
äro parallela, så får man se ett stort antal bilder
som liksom förlora sig i ett dunkelt fjerran. Denna
spegelns egenskap att mångdubbla bilder begagnade den
engelske naturforskaren Brewster till att inrätta en
märkvärdig leksak, känd under namnet kaleidoskop, och
som endast består af ett papprör, hvilket omsluter
två speglar, sammanställda i en vinkel af 45°. Det
vid rörets ena ända befintliga ögat ser nu de i den
andra ändan inlagda föremålen (små färgade glasbitar
o. d.) mångfaldigade och särdeles skönt ordnade i
stjernformiga grupper. 

Fig. 4.   Åskådaren. Aktören. Spegeln. Bilden.

Man har på mångfaldigt sätt
användt spegeln för det praktiska lifvet. Till
och med krigsvetenskapen har vetat anlita dess
hjelp. Polemoskopet (fig. 3) 
Af polemos, krig, och skopeo, jag ser. 
anger genom sin

benämning ändamålet, hvarför det blifvit
uppfunnet. Ljusstrålarne, som komma från ett aflägset
föremål, reflekteras först mot en spegel, som blifvit
placerad i en passande ställning, och undergå derpå
en ny reflexion mot en annan plan spegel, vanligen
parallel med den förstnämda, båda med spegelytorna
vända mot hvarandra. Observatören, som befinner sig i
säkerhet bakom en förskansning, som hindrar fienden
att se honom, kan nu medelst polemoskopet följa
fiendens rörelser utanför, utan att blottställa något
annat för fiendens kulor än sjelfva instrumentet.

Fig. 3. Polemoskop.

För några år sedan såg man på Quai de Louvre i Paris
en äfventyrare som mot afgift lät sina förbluffade
åskådare få se Louvrepalatset tvärtigenom en ofantlig
sten. Den magiska kikaren, som tillät honom att
sålunda se igenom mörka kroppar, var sammansatt
af två tuber, som blifvit placerade på ömse sidor
af stenen; men under bordet voro tuberna förenade
genom rör, hvari funnos anbragta speglar i 45°
vinkel. Ljusstrålarne kunde sålunda kringgå stenen
genom att brytas uti speglarne.

Spegeln har äfven svingat sig upp till ett
värdefullt dekorationsmedel, och bland de nyaste och
egendomligaste är användningssättet för att åstadkomma
spökscener på teatern. Man kan härmedelst framkalla
spöken med de tydligaste konturer, skuggor som låta
genomborra sig med värjstyng och som på befallning
ögonblickligen försvinna. Vår teckning (fig. 4)
gifver ett fullständigt begrepp om apparaterna för
att frambringa spökena. Till venster i fonden är
publiken, till höger ser man scenen och derunder
aktören, klädd i den drägt spöket skall hafva. Den
egentliga scenen är skild från teatersalongen genom
ett lutande spegelglas utan amalgambeläggning, och det
är denna spegelyta som frambringar hela spökeriet. En
person, som är dold för åskådarne, tager en sådan
ställning, att hans bild, som i ett ögonblick kan
belysas af ljuset från ett elektriskt batteri, ett
kalkljus o. d., återspeglas omedelbart vid sidan af
den verkliga skådespelaren på scenen och på samma
afstånd bakom glaset som han i verkligheten befinner
sig der framför. För att låta spöket försvinna,
är det nog att tillsluta lanternan eller afstänga
elektriska strömmen i batteriet. Bilden utplånas då
som genom ett trollslag.

Det är nödvändigt för illusionens fulländning att
scenen temmeligen svagt belyses under experimentet,
derigenom blir det svårare att se spegelglaset
och spökbilden aftecknar sig skarpare på den mörka
fonden.

Teorien i detta förfaringssätt är lätt att
förstå. Svårigheten ligger i utförandet. Först
och främst måste de båda spelandes rörelser noga
öfverensstämma, oaktadt de spela utan att se
hvarandra. Den som har spökets roll under scenen
måste gå på ett plan af 45° vinkel för att kunna
befinna sig i ett plan parallelt med glaset och
man kan föreställa sig svårigheten att gå i denna
ställning. Alla hans rörelser böra ske omvändt emot
verkligheten. Så t. ex. får han icke draga ett svärd
med högra utan med den venstra handen o. s. v.

Fig. 5. Reflexion i en konkav spegel.

Alla de slag af speglar som vi hittills omnämt
hafva varit plana speglar. Men det finnes äfven
bugtiga speglar, och deras egenskaper förefalla ännu
märkligare derföre, att de äro mera ovanliga att få
iakttaga. Liksom det finnes flera slags kroklinier,
från cirkeln till ellipsen, likaså finnes det flera
sorter af bugtiga speglar, sferiska, paraboliska
o. s. v. De bugtiga speglarne kunna vara antingen
konkava, om det är den inåtbugtade ytan som är
polerad, eller konvexa, om det är den utåt bugtade
ytan som är polerad. Vi betrakta här endast den
konkava eller inbugtade sferiska spegeln. Om vi äro
i ett mörkt rum, kunna vi flytta ett lysande föremål
t. ex. ljuset fram och tillbaka framför spegeln och
iakttaga de företeelser som inträffa. Först placera
vi lågan på axeln af den sfer, hvaraf spegeln utgör
en del, eller med andra ord den obegränsade linie som
förenar sferens medelpunkt med midten af spegeln
eller den sferiska kalotten. Är lågan på längre
afstånd
från spegeln än dess radie, kan man på en liten
pappersskärm, som uppfångar de reflekterade
strålarne, se att der uppkommer en upp- och nedvänd
och förminskad bild af föremålet. Denna bild
uppkommer blott i en punkt, belägen på spegelns
axel emellan sferens medelpunkt och midtpunkten
af dess radie. Denna punkt kallas spegelns
principalfocus. För att föreställa oss huru alla
strålar som falla på den konkava spegeln reflekteras
uti en och samma punkt F skola vi tänka oss spegeln
såsom sammansatt af en mängd oändligen små plan,
sammanställda till en sferisk yta. Alla strålar som i
jemnlöpande riktning träffa denna spegel reflekteras
af de små planen till en och samma punkt, hvilket man
kan geometriskt visa såsom en följd af att infalls-
och reflexionsvinklarne äro lika.

Om man då med en konkav spegel uppfångar en knippa
solljus (solen är nämligen tillräckligt långt aflägsen
från oss för att dess strålar kunna betraktas såsom
parallela), så inträffar, att dessa reflekterade
strålar sammanfalla i spegelns

strålpunkt (F,   focus), och  om man här placerar
ett föremål, blifver   det   omgifvet   med mycket
klart ljus.   (Se närstående!) Men värmet lyder samma
lagar som ljuset och
focus   blifver   en samlingspunkt   icke  blott för ljus-
utan äfven för värmestrålar och om vi i denna
brännpunkt hålla ett antändbart föremål, skall det
ej dröja länge innan det glöder och brinner. 

Vi sade att så inträffar när de infallande strålarne
äro parallela. Om ljuskällan är på ringa afstånd,
blifva de strålar som den sänder spegeln icke
parallela utan spridda. Det följer häraf att strålarne
nu icke löpa tillsamman i den förstnämda strålpunkten
eller principalfocus, utan samla sig i en annan längre
från spegeln befintlig punkt. När slutligen ljuskällan
placeras i sjelfva brännpunkten, så 
reflekteras strålarne parallelt ut i rummet. Ända hittills
har bilden af det lysande föremålet varit verklig,
det vill säga verkligen existerande i luften på det
ställe der den bildat sig, så att säga materielt
genom ljusstrålarnes sammanbrytning -- också hafva
vi på pappersskärmen kunnat uppfånga denna bild --
men så blir icke fallet när ljuset kommer närmare
spegeln än afståndet till brännpunkten. Då existerar
icke längre någon verklig bild; men ögat skall bakom
spegeln varsna liksom i den plana spegeln en bild af
lågan; det är hvad man kallar en skenbild. Den är nu
rät och större än föremålet samt mera otydlig till
följe af att ljusstrålarne äro spridda. Kännedomen
om denna deo bugtiga speglarnes egenskaper är af
den största betydelse. Återvändom blott än en gång
till experimentet med att placera ljuslågan uti
spegelns brännpunkt F. Spridda falla nu strålarne
från brännpunkten på spegelytan A,
för att derifrån reflekteras och jemnlöpande, liksom
förenade i en ljuscylinder, kastas ut på långa
afstånd.

Det är en sådan belysning som begagnas vid fyrar
för att åt vissa håll utkasta långa, samlade
ljusmassor. Mången med vågorna kämpande seglare har
i den mörka stormnatten med glädje helsat den klara
ljusstråle som för ett ögonblick belyser de fräsande
böljorna och derpå plötsligt försvinner för hans
öga. Denna ljusstråle förkunnar honom grannskapet af
ett fyrtorn och varnar honom för strandklippor och
bränningar. Utan de optiska apparaterna skulle våra
fyrar icke äga något företräde framför forntidens
byggnadsverk för liknande ändamål. En eld, som
underhölles på fyrens tinnar, vore den än så stark,
skulle aldrig förmå så långt som behöfdes kasta sina
strålar åt alla sidor, och sålunda spridda skulle
de aldrig kunna genomtränga de täta dunstmassor,
som just under de farligaste tiderna lägra sig öfver
hafvet. Denna svårighet har man under nyare tider
häft genom användande af
bugtiga speglar och linser som på stora afstånd
skicka bländande ljusknippor emot den spanande
sjömannen. Visserligen ser denne icke mer än denna
bländande ljusstrimma, under det tjocka mörkret
herrskar rundt omkring honom. Men en sinnrik mekanism
vrider likformigt omkring spegeln, så att denna
under ett bestämdt tidsförlopp kastar ljusstrålarne
till hvarje punkt af horisonten. Ljusglimtarnes
regelbundna upprepning, som hvarje sjöman känner
till eller som finnes antecknad å hans sjökort, är
olika för olika fyrtorn och ställes i förening med
ljusets färgning genom färgade glas; derigenom kan
seglaren ögonblickligen bestämma på hvilken punkt
af kusten han befinner sig och genom ändamålsenliga
manövrer hålla sig undan de farliga stränderna. Om den
konkava spegelns användning för reflexion af solvärme
skola vi tala i ett särskilt kapitel om värmet.

An.




Täcka Udden.
(Teckning af C. S. Hallbeck. -- Tillhör art. "En Stockholmsvilla", se sid. 270.)


En Stockholmsvilla.

I många former, liksom för många ändamål, yttrar sig den
hos menniskan nedlagda fantasiens gudagåfva. Hvarthän
våra blickar än falla se vi yttringar af dess
skaparemakt, hvar vi stå eller hvart vi gå träda
spåren af dess verksamhet oss till möte. Utan
fantasien blefve den väf, der det menskliga lifvet
gör sitt inslag, endast simpel entränning; med den
samma är den visserligen den mest konstmessiga af
alla väfvar.

Fantasien är tankens bättre hälft -- hon är dess
bärande vinge, som aldrig tröttas, på samma gång
som dess ledande stjerna, som aldrig slocknar. Öfver
lifvets väg strör hon blommor och jemnar den genom att
fylla dalar och sänka höjder. Hon är ej bunden vid
rum och känner ej gränser, utan när helst hon vill
höjer hon sig utan tvekan öfver gruset. Hon gungar
på den oroliga vågen och mäter lugnt solsystemens
kungsvägar i rymden. Hon vandrar i sandöknen och
framtrollar landskap med susande lunders svala
skuggor och sorlande källors friska vatten. Hon
sitter okänd och gömd och bygger för ett namns minne
en lysande bana genom sekler. Hon lefver föraktad
i fattig mans koja, men har i närheten -- ja, ofvan
molnen kanske -- skimrande slott, dit hon flyttar
in när hon behagar. Hon går misskänd genom verlden
under det hon arbetar på grundläggandet af millioner
menniskors lycka och sällhet. Hon är den fattiges vän
lika väl som den rikes, ty hon är, utan åtskilnad,
menniskan gifven.

Hvar och en lefver i sina fantasier; somliga lefva
ock af dem. När en flyger åstad, för att på diktens
haf söka nya öar, fördjupar sig en annan i jordens
innandömen. Några låta sin fantasi taga form uti
industriela etablissementer, uti uppfinningar, uti
upptäckter; andra låta sin anställas i vetenskapens
stränga och begränsade tjenstgöring. Åtskilliga låta
fantasien vanka omkring som en lösdrifvare och riskera
dervid alltid, oaktadt i fantasiens rike ej finnes
någon stadga mot lösdrifveri, att få henne fängslad
å rum, dit hon aldrig borde komma; andra åter hålla
henne i tygeln så hårdt, att hon slutligen, liksom
utkörda paradhästar, endast blir en skugga af sig
sjelf.

Fantasiens skapande kraft är evigt den samma;
formerna, i hvilka den framträder, äro dock lika
evigt föränderliga. Vi hafva fantasier i toner, vi
hafva fantasier i ord, vi hafva fantasier i färger,
i bilder, vi hafva fantasier i luft och vi hafva
fantasier i sten.

En sådan, eller en fantasi i sten, skulle vi just
vilja kalla originalet till den teckning, som
förekommer å föregående sida.

Det är en känd sak, att det tillhör de sannskyldiga
stockholmarnas lefnadsbehof, att under den vackra
årstiden lefva i sina villor. En god del af dem
lefver nog i sådana till och med året rundt, om man
tager saken figurligt. I hvilket fall som helst är
det både kostsamt och tidsödande att lefva i sina
villor och derföre är det också hufvudsakligen den
fina och förmögna verlden, som kan hängifva sig åt
ett sådant lefnadssätt. För det stora flertalet, de,
hvilka icke lefva för att njuta, utan hvilka måste
försaka för att kunna
lefva, är en »villa» ingen verklighet, utan endast
en dröm och kanske icke mer än ett namn.

Hufvudstadens närmaste omgifningar, i synnerhet
stränderna af de många vattendragen, hafva i följd
af detta mode inom den förmögnare stockholmsverlden,
under årens lopp, blifvit öfverströdda med villor. De
bilda ett det präktigaste och dyrbaraste garnityr till
Mälarens och den honom fortsättande Östersjövikens
blåa mantel och höja med vexlande effekter det
naturliga behag, som utmärker grannskapet af
Stockholm, antingen man kommer öster eller vester
ifrån.

Kommer man från det förra hållet och har passerat den
vackra segelleden från Waxholm till Blockhusudden,
den gamla sjötullen å sydöstra hörnet af Djurgården,
så drages blicken ovilkorligen från hufvudstadens
husmassor, som utbreda sig i fonden af den dråpliga
taflan -- med Skeppsbrons långa rad af palatser närmast
-- till höger, till ett förtjusande slott i miniatur,
som behagsjukt och i den mest vårdade toalett höjer
sina tornspiror öfver den idylliska omgifningen af
lummiga lundar.

Detta är den »fantasi i sten», som teckningen
framställer.

Platsen bär af ålder det betecknande namnet »Täcka
Udden», hvartill den af naturen sköna belägenheten
gifvit anledning. Nu mera är dock detta namn i
dubbel måtto befogadt, ty hvad konst och god smak i
förening kunna af ett i sig sjelft tacksamt materiel
åstadkomma, derpå lemnar Täcka Udden, sådan den nu ter
sig, en talande och tilltalande bild. Med tillhjelp af
två, hvardera i sitt fack framstående män, arkitekten
Kumlien och trädgårdsdirektören Knut Forsberg,
har Täcka Uddens ägare, generalkonsul F. Cederlund,
försatt stället i dess nu varande skick och på en
af de herrligast belägna platserna invid Stockholm
uppfört den präktigaste af de hufvudstaden omgifvande
villorna.

Täcka Udden, af naturen gifven en idyllisk karakter,
har ingen historia; vi skola ej heller här fördjupa
oss i någon detaljerad beskrifning öfver de motiv och
idéer, som arkitekten realiserat och sammanfört till
ett fantastiskt helt i den »Cederlundska villan». En
fantasiskapelse bör sjelf, utan torra och förnumstiga
kommentarier, få tilltala fantasien. Dess tysta språk
är ett vältaligt språk. Äfven fantasien i sten på
Täcka Udden har ett sådant.

Första söndagen i Augusti, det bör kanske slutligen
antecknas, har Täcka Udden sin årliga stora festdag. I
den lilla bugten, som sköljer dess strand, har Svenska
Segelsällskapets eskader af kuttrar sin hamn och der
samlas den dagen före täflingsdagen, eller lördagen,
för att begifva sig ut åt skärgården att kappas om
priset. Eskaderns återfärd på söndagsaftonen går, om
vädret är godt, »genom eld och lågor», eller under ett
oafbrutet afbrännande af fyrverkeripjeser, dels från
kuttrarna, dels och i synnerhet från de å stränderna
belägna villorna. Då plägar Täcka Udden, som alltid
vill i afseende på grannskapet hafva främsta platsen
i främsta ledet och obestridt har den, i aftonens
dunkel te sig som ett verkligt trollslott och är då ej
längre endast en fantasi af sten, utan jemväl af eld,
en fantasibild, som, en gång i verkligheten sedd, sent
om någonsin glömmes.

E-g.



Ur Chateaubriands Atala.

Af Emil von Qvanten. 

IX.

Då jag och fader Aubry åter nalkades grottan, stod
solen redan högt på himlen. Det förvånade mig för den
skull, att Atala icke trädde oss till mötes utanför
ingången. En plötslig aning om nya olyckor öfverföll
mig. Jag vågade icke ropa på Atala. Jag fruktade lika
mycket för det svar som för den tystnad, som kunde
följa på mitt rop. Skyggande tillbaka för mörkret inne i
grottan, hviskade jag till eremiten:

O, min fader, inträng ni bland dessa skuggor!

Den gamle gick. Jag stannade utanför i häftig
bäfvan. Snart nåddes mina öron af ett sakta ljud,
som liknade en klagan ur bergets inre. Jag utstötte
ett skri och 
störtade   in.   O,   mina   fäders   andar, I kännen
den syn som mötte mig!

Eremiten hade tändt ett tallvedsbloss och höll det med
darrande hand upplyftadt öfver Atalas bädd. Den unga,
sköna flickan, halft sittande och stödd mot sin ena
armbåge, sökte med en blick och ett småleende att
tolka mig sin ömhet. Men blicken var halft släckt,
hennes anlete var blekt och ångestsvett framperlade
på hennes panna.

O, Chaktas, sade hon efter en kort stunds tystnad,
du skall nu erfara den sorgliga hemlighet, som jag
hittills dolt för dig, för att icke göra dig alltför
olycklig och för att lyda min mor. Afbryt mig icke
med utbrott af sorg, hvilka skulle förkorta de få
stunder jag har qvar att lefva. Jag har mycket att
berätta dig, och jag känner på mitt hjertas allt
långsammare slag, att jag måste skynda mig!

Jag stod såsom träffad af ett åskslag, mållös,
orörlig, med stirrande ögon, halft öppnad mun och
halft utbredda armar.

Atala fortfor efter några ögonblick:

Mina olycksöden begynte i samma stund jag föddes. Min
mor frambar mig i sorg och plåga. Jag var ytterligt
svag, och hon misströstade om att få behålla mig. Hon
gjorde då till englarnes drottning ett löfte,
att mitt lif skulle helgas i jungfrulig kyskhet åt
hennes tjenst, om jag undginge döden. Detta löfte
störtar mig nu i grafven! Jag hade fyllt sexton
år, när min mor lades på sin dödsbädd. Atala, sade
hon till mig, du känner det löfte jag aflagt för
din räkning! O, min dotter, vill du göra din mor
till lögnerska? Jag qvarlemnar dig i en ond verld,
midt ibland afgudadyrkare, som förfölja min och din
faders Gud! Tveka derföre icke, min älskling! Svär
på denna bild af Frälsarens moder och inför denne
Herrans tjenare, som du här ser hos din döende moder,
att du alltid skall föra ett kyskt lif, till den
heliga Jungfruns ära! Betänk att jag iklädt mig denna
förpligtelse å dina vägnar, för att rädda ditt lif,
och att om du sviker, störtar du din mor i de eviga
plågorna! Jag utbrast i tårar, kastade mig i min
mors armar och lofvade att uppfylla allt hvad hon
fordrade. Presten uttalade öfver mig de fruktansvärda
orden och band på ett hemlighetsfullt sätt om min
hals en nunnekrage, som för alltid invigde mig åt
himlen. Min mor hotade mig med sin förbannelse om
jag någonsin bröte det aflagda löftet. Efter att
till slut hafva bjudit mig obrottslig tystnad gent
emot kristna religionens fiender, utandades hon sin
sista suck i mina armar. I början erfor jag alls
icke tyngden af mina löften. Jag var kristen, jag
hade spanskt blod i mina ådror; jag fann i min närhet
ingen man, åt hvilken jag velat skänka min hand. Jag
kände mig stolt öfver att vara en Kristi brud. Då
såg jag dig, min Chaktas! Du var fånge; du hotades
med döden. Ditt öde rörde mig, och med medlidandets
känsla insmög sig kärleken i mitt hjerta. Jag kunde
icke lefva utan dig, och jag kunde dock icke få förena
mig med dig! Jag sökte förmå dig att fly allena, och
dock kände jag att jag skulle dö, när du aflägsnat
dig! Jag flydde med dig i urskogen, och jag bäfvade
för dess enslighet, dess skuggor och min svaghet! O,
om det endast hade gällt att skiljas vid föräldrar,
vänner, fädernesland, ja, så rysligt det ock är, från
hoppet om min egen själs frälsning! Men det gällde
min mors eviga salighet. Hennes skugga omsväfvade mig
ständigt; jag hörde hennes klagan, jag såg afgrundens
flammor förtära henne. O, min egen Chaktas, du har
bevittnat mina strider, hvarje gång du, i ovetskap
om de band, som fängslade mig, ville trycka mig
till ditt bröst såsom din maka! Och dock har du sett
blott en ringa del af dem! Det öfriga har jag dolt
för dig. Endast nattens stjernor hafva räknat Atalas
tårar och suckar! Endast den heliga Jungfrun känner
de lidanden jag erfarit af att se dig vid min sida
och veta mig vara för hela lifvet skild från dig!

Här afbröt henne med vänlig röst den gamle eremiten. 

Min   dotter,   sade   han,   försök   att
fatta din belägenhet med lugn!   Vet att religionen
icke fordrar några öfvermenskliga   offer!    Hennes
anda  är  sanning, hennes bud är kärlek och   frid,
båda   lika   främmande för öfverretade känslor och
ett uppjagadt hjeltemods inbillade dygd! Du är
sjuk, mitt barn. Öfveransträngning och lidande
hafva tillskyndat dig en feber, som, det hoppas jag,
endast är tillfällig och snart öfvergående. Låtom oss
ödmjukt bedja Gud derom, och kanske skall han visa sin
barmhertighet! Så snart du tillfrisknat, min dotter,
skall jag skrifva till biskopen i Qvebek. Han har
tillräcklig makt att lösa dig från de löften, man
affordrat dig. Sedan skall du framlefva dina dagar
i min närhet såsom Chaktas' maka.

Vid dessa ord började blodet, som stelnat i mina
ådror, att häftigt strömma. Jag öfvergick omedelbart
från förtviflan till glädjeyrsel.

Men en annan verkan hade eremitens ord på Atala. Hon
föll i en djup vanmakt, och när hon vaknade derur,
frågade hon med alla tecken till yttersta smärta:

Huru var det ni sade, fader? Skulle hjelp ännu funnits
för mig på denna jorden? Skulle jag kunnat bli löst
från mina eder?

Ja väl, min dotter, och du kan det ännu!

O, nej, nej! utropade Atala. Det är för sent nu! Jag
måste skiljas från lifvet i samma ögonblick det
erbjuder mig lyckan att få lefva tillsammans med
Chaktas, med Chaktas blifven kristen!

Sansa dig, bad jag, i det jag slöt en af hennes
händer i mina. Gud skall rädda dig, och vi skola
snart gemensamt njuta glädjen och lyckan.

Aldrig, aldrig! hviskade Atala snyftande. Du vet icke
du hvad som händt, hvad jag gjort!

Och hvad har du gjort, olyckliga barn? frågade
gubben.

Atala svarade sorgset:

Jag har störtat mig sjelf, men jag har räddat min
mor! Det var i natt. Sömnen flydde mina ögon. Jag
sökte dig, gamle fader, för att bikta mina lidanden
och sorger. Men du var utgången. Gud ville icke
att jag skulle bli räddad! Jag kände med mig sjelf,
att, om jag inväntade morgonen, skulle min kraft,
att stå emot Chaktas' kärlek, svika mig. Jag skulle
bli menederska och mörda min moders själ. Jag tog
in ett gift, som jag burit med mig från mitt hems
hyddor. Mot detta gift finnes intet läkemedel. Min
dödsstund är nära.

Vid dessa ord föll jag sanslös ned vid Atalas
bädd. Äfven den gamle blef djupt uppskakad; men han
hämtade sig åter, för att gifva oss unga all den
tröst, som hans ädla hjerta och hans heliga kall ägde
i sin makt.

Tyvärr hade Atala sagt sant. Alla ansträngningar att
hejda giftets verkningar voro fåfänga. Mot aftonen
öfverföllos hennes lemmar af en allmän darrning,
och hennes armar och ben begynte afkylas.

Känn på mina fingrar, bad hon mig, och säg om de icke
äro bra kalla?

Jag efterkom hennes önskan, och håren reste sig på
mitt hufvud af förskräckelse.

Ack, min innerligt älskade, anmärkte hon, ännu i går
åstadkom en sakta vidröring af dig en säll bäfvan
genom hela min varelse. Nu knappast känner jag mer
din hand. Föremålen i grottan börja att upplösa
sig som dimmor. Är det väl fåglarnes sånger jag
hör? Det nästan förefaller mig som hölle solen på att
sjunka. Snart, Chaktas, skola dess strålar förgylla
Atalas graf i ödemarken.

Då hon märkte att hennes ord frampressade mina tårar,
skyndade hon sig att tillägga:

Förlåt mig, min vän! Jag är svag; men kanske skall
jag snart bli mycket stark.

Derefter vändande sig till eremiten, yttrade hon:

Säg mig, bönens fader, tror ni att min mor är
tillfredsställd med mig och att Gud förlåter mig
min gerning?  

Den gode gamle bortströk
några tårar ur sina ögon och svarade med en till
hjertat gående, högtidlig röst: 

Mitt barn, min dotter, hvad du har felat, då du
afkortade din lifstråd,  det har härrört
af missförstånd och okunnighet. Trösta  dig
derföre, mitt lam!    Gud skall förlåta dig för
ditt hjertas   enfalds   skull.    Han,  som
ransakar lefver och njurar, skall se till dina
bevekelsegrunder, och de äro rena, icke till 
"Jag lade hennes kropp på mina axlar; eremiten gick framfor mig med en spade i handen."
Atala.
(Teckning af Gustave Doré.   Se sid. 331.)

din handling, som var brottslig. Betänk äfven, då
du nu skall dö, huru föga du förlorar, när du lemnar
denna jord! Oaktadt ödemarkens enslighet, som omgärdat
ditt korta lif, har du ju likväl nåtts af sorgen! Och
hvad skulle icke ditt hjerta ha känt, om du varit
vittne till bräckligheterna hos samhällena på Europas
kuster, om ditt öra nåtts af det långa smärtans skri,
som höjts från denna gamla verld! Allt lider der, allt
jemrar sig, hyddans invånare såyäl som palatsets. Man
har sett drottningar vrida händer såsom de eländigaste
qvinnor, och man har förvånats öfver mängden af
tårar, som gjutits från konungars ögon. Men kanske du
invänder, att dessa exempel icke passa in på dig? Din
äregirighet har icke sträckt sig längre än att få
tillbringa ditt lif i en undangömd hydda tillsammans
med den du älskar! Ack, mitt barn, tro icke, att du
der heller skulle gått fri för lidandet! Qvinnans
smärta förnyas hvarje gång hon skall föda. Och hvilken
sorg kan förliknas vid en mors, som förlorar sin
nyfödde, hvilken hon närt med mjölk ur sitt bröst
och som dör i hennes armar! Derföre, älskade dotter,
tacka den gudomliga försynen, som kallar dig så snart
bort från denna jemrens dal. Din hvita brudklädning
och din jungfrukrona vänta dig redan ofvan molnen. Du
har befunnits trofast. Englarnes drottning ropar till
dig: Kom, min tjenarinna, kom, min dufva,
att taga din plats bland dessa ödmjuka och
kärleksfulla, som för andras skull offrat sin ungdom
och sin skönhet!

Liksom den sjunkande solens strålar återskänka frid
och svalka åt jorden, så bragte den gamles ord lugn
och ett saligt hopp åt Atalas själ. Den låga grottan
tycktes upplysas af ett öfverjordiskt ljus, och säkert
voro himmelska andar närvarande vid denna seger, som
religionen firade öfver ungdomen, kärleken och döden.

Efter en kort stund kallade Atala på mig, men med
så svag röst, att den knappt kunde förnimmas. Hon
försökte, ehuru förgäfves, att lösa från sin hals det
lilla kors, som hon bar der. Hon bad mig hjelpa sig.

Mins du, sade hon till mig, att du såg detta kors
glänsa på mitt bröst när jag första gången talte vid
dig? Det är den enda egendom, Atala besitter. Lopez,
min fader och din, skickade det till min mor några
dagar efter min födelse. Mottag det såsom ett arf
efter mig, o min broder, och bär det såsom ett
minne af mig. Chaktas, jag har ännu en bön till
dig! Min vän, vår samvaro på jorden har varit kort;
men bortom grafven väntar ett mycket längre lif. Det
vore förfärligt, om vi nu skulle skiljas åt för
alltid! Jag går endast förut -- inte sant? -- och du
kommer en gång efter till det himmelska landet! Om
du har älskat mig uppriktigt, skall du låta undervisa
dig i kristna religionen. Jag begär inga eder af dig,
endast ett löfte att du tänker på mig och på vår
återförening hos Gud.

Atalas röst begynte här att slockna. Dödens skuggor
utbredde sig mer och mer öfver hennes anlete. Jag
föll på knä på bädden vid hennes fötter.

Vänder edra hjertan till Gud! ropade nu eremiten med
helig ifver. Ur ett litet lönnrum i bergets vägg tog
han fram
hostian och kalken. Han gaf Atala en snöhvit oblat,
doppade litet bomull i ett oljekärl och beströk dermed
hennes tinningar. Han höll hennes hufvud i sina armar
och skådade uppåt med hänryckt blick.

O, min fader, hviskade jag frågande, återbringa dessa
medel lifvet åt Atala?

Ja, min son, svarade gubben, det eviga lifvet!

Atala hade utandats på jorden.



Tumba pappersbruk.

Tumba pappersbruk.
(Teckning af C. S. Hallbeck.)

Nej, se sedlar!

I  vårt land räkna vi för närvarande tolf
maskinpappersbruk och trettiotre handpappersbruk
med ett sammanräknadt   tillverkningsvärde
af   närmare  fem millioner riksdaler   och   Sverige
exporterade under sistlidet år mer än 50,000 centner
papper.    Af nämda tillverkningsvärde tillfaller
hälften ensamt Korndals bruk invid Göteborg, det
största i riket. 

Som   vi   här, såsom af rubriken
sjaies, ej kunna sysselsätta oss med papperets
historia i sin helhet, ämna vi endast
framlägga åtskilliga uppgifter, hvilka synas oss vara
af intresse, och derefter lemna en kortare redogörelse
för papperstillverkningen, sådan den bedrifves vid
Sveriges riksbanks pappersbruk Tumba. Vi nämna sålunda
endast i förbigående, att våra vänner i Japan och
Kina för ett par tusen år sedan gjorde sina större
och mindre stilprof på tunna skifvor af bamburör,
men voro dock redan 150 år före vår tidräkning så
pass försigkomna, att de skrefvo på siden, då vi ännu
ej visste huru siden såg ut. Man känner ej med full
säkerhet hvem 
som infört papperstillverkningen hos oss, men man
tillskrifver biskop Hans Brask hedern häraf. Efter
denna uppgift skulle nämde biskop hafva i Linköping
anlagt vårt första pappersbruk. Huruvida han, då
Ständerna under Sten Sture beslöto erkebiskop Gustaf
Trolles afsättning, skref de historiskt minnesrika
orden: »Härtill är jag nödd och tvungen» på papper
af egen tillverkning, känna vi dock ej. Faktiskt
lär vara, att Gustaf Wasa anlade ett pappersbruk
i Norrström i hufvudstaden, hvilket pappersbruk
sedermera, under Gustaf II Adolfs regering, flyttades
till Upsala.

Numera begagnas, som bekant, såsom råämnen för
pappersfabrikationen, dels lump, hvilket är
det värdefullaste, dels ock halm samt trämassa,
hvilket sistnämda materiel till och med börjat
uttränga halmen. Ett säkerligen för de flesta af
våra läsare okändt materiel för papperstillverkning
är hästspillning, hvilket ämne på flera ställen i
utlandet börjat begagnas och har för fabrikationen
det företrädet framför halmen, att det redan
genomgått större delen af den för dess användning
nödiga malnings- och bykprocess. För att gifva
en föreställning om den oerhörda qvantitet af
papper, som tillverkas i Europa, kunna vi nämna,
att en tillförlitlig uppgift uppskattar årliga
tillverkningen till 60 à 70 svenska qvadratmil. Det
är maskinpappersfabrikationens införande, som gör
att man sålunda beräknar tillverkningen »i långa
banor» i stället för antal ris. Vi nämde här ofvan
att lumpen är det värdefullaste råmaterielet, och
om man jemför styrkan hos papper, beredt af lump
eller till och med af halm, med det af trämassa,
så finner man lätteligen, att det sistnämda blir
vida underlägset. För att förtydliga detta, må såsom
exempel meddelas, att på sednaste tiden råämnet för
papperet i våra större tidningar nästan uteslutande
består af trämassa, och det är en allmänt känd
sak, att det samma är så skört, att det knappt kan
handteras. De allt flera trämassefabrikerna, som hos
oss uppstå, göra emellertid att pappersfabrikationen
betydligt utvidgas och bidraga i väsendtlig mån
såväl till pappersbehofvets fyllande som äfven
pappersprisets bibehållande vid någorlunda normalt
stånd; de fylla nu ett behof, ty tillgången i
lump synes ringare och priset derå har höjts. Det
japanesiska och kinesiska papperet göres till
hufvudsaklig del af qvistar och bark, undergår
mångfaldiga och invecklade processer, men blifver vida
starkare än det europeiska och användes, förutom till
sitt afsedda behof, till och med till kläder, och i
Kina, der glas är mycket dyrt, äfven i stället för
fönsterrutor, hvarföre det härtill afsedda papperet
likväl underkastas särskilt preparation.

Vid Tumba pappersbruk tillverkas allt papper för hand
och råämnet utgöres enbart af lump. Det är egendomligt
nog att taga dessa lumphögar i betraktande, hvilka
af bruket årligen inköpas för ett belopp af omkring
20,000 riksdaler. Det är lumpor i egentlig bemärkelse,
trasor, som förr burit namn af lärftskjortor,
segelduksbitar, ministrars manschetter och sjåares
sockor, på hvilka, lika deras respektive ägare,
ingen skilnad göres efter döden. Det sker visserligen
en sortering, men vid den sorteringen har börden
intet företräde. Sedan sorteringen försiggått sker
bykning af lumpen i en bykapparat, bestående af en
jernkittel af sferisk form, hvilken rymmer sex à åtta
centner. I denna bykes lumpen medelst lut, uppvärmd
af ånga, och apparaten drifves af en turbin. Härefter
sker sköljning eller tvättning och derefter lumpens
söndermalning. Sedan råämnet genomgått denna process
kommer blekningen, hvilken vid Tumba verkställes med
chlorgas i murade lufttäta kamrar. Derpå borttvättas
chloren, hvarpå massan inledes i större kar, der
pappersmassan beredes genom karfning med knifvar,
fästade vid en cylinderformig, roterande
maskin. Då nu massan efter dessa operationer
är färdig, får den likväl genomströmma en så
kallad knutsil, hvarigenom de gröfre partiklarne
frånskiljas. Massan har efter alla dessa behandlingar
fått ett utseende fullkomligt liknande väl vispad
sur mjölk, och nu öfvergår man till formningen,
som, i korthet beskrifven, tillgår på följande
sätt: Massan ligger nu i det så kallade formkaret,
vid hvilket två personer äro sysselsatta. Den ene
nedsänker i karet formen, bestående af en med finaste
messingsduk öfverspänd ram, på hvilken den så kallade
vattenstämpeln är anbragt i relief och den plastiska
massan tager dervid intryck af dessa i formen anbragta
figurer, såsom namnstämpeln »Tumba Pappersbruk»,
eller »Charta Sigillata» på stämpelpapper, eller
valör och åtskilliga andra figurer eller ornamenter
på sedelpapper o. s. v. Sedan formen upptagits ur
karet, lemnar formaren den till sitt biträde, som
aflägger den formade, men ännu våta massan på en filt,
hvarefter ny filt pålägges och derefter nytt ark och
så vidare hela vägen igenom till dess man erhållit en
stapel af flera hundra ark. Ett par gossar lyfta nu
denna stapel in i en hydraulisk press, genom hvilkens
mäktiga tryck vattnet bortpressas, hvarefter papperet
redan är så fast, att det med lätthet kan tagas
från filten. Derpå genomgår papperet ny pressning
och torkas derefter fritt med ånga genom varmrör,
hvarefter kommer limning, sortering, lissering,
räkning och inläggning. Då, som bekant, Riksbankens
alla sedlar och äfven en mängd privatbankers till
papperet och stämpeln göras vid Tumba, är naturligtvis
härvid en sträng kontroll nödig. Också finnas, vid
tillverkningen af alla sedlar öfver tio riksdalers
valör, alltid två tjenstemän från Riksbankens
sedelkontor närvarande. Det må förlåtas den, som
skrifvit denna lilla uppsats, att han, då han i ett
af rummen vid Tumba höll i sin hand en nyss räknad
bundt, innehållande sex tusen sedlar å 1000 riksdalers
valör, eller tillsammans sex millioner riksdaler,
ej kunde återhålla det välbekanta utropet: Nej, se
sedlar! och läsaren får väl medgifva, att utropet
låg nära till hands. Men utom dessa stora massor af
svenska sedlar, som göras vid Tumba, tillverkas der
äfven blanketterna till sedlar för Nationalbanken
i Köpenhamn, och hvad särskilt förtjenar nämnas är,
att de mångfaldiga slag af formar för sedeltryck, som
användas vid Tumba, ingalunda äro gjorda i England,
som våra läsare troligen föreställa sig, utan vid
bruket af dess egna arbetare och detta arbete vittnar
om mycken skicklighet.

Tumba bruk är beläget i Botkyrka socken af Stockholms
län och hela det vidlyftiga verket drifves uteslutande
med vatten, som kommer från den ofvan bruket belägna
sjön Uttran och ett par smärre med den samma förenade
sjöar. Bruket äger två större fabrikshus, hvardera
med ett vattenhjul, som på båda ställena drifver två
halftygs- och två finvalsar, hvarjemte i hvardera
huset finnas två formningskypar. Dessa fabrikshus
synas till venster å illustrationen och den större
byggnaden å motsatta sidan är hufvudsakligen afsedd
för arbetarebostäder, ehuru derstädes äfven finnes
inrymdt småskolelärareseminarium för Stockholms
läns södra del, folkskola m. m. Byggnaderna närmast
till venster på illustrationen upptaga dels en
tullmjölqvarn med 3 par stenar och grynverk samt
en enbladig såg, dels gasverk, som förser bruket
med trägas. Brukets tillverkningsvärde uppgick
förlidet år till 121,166 riksdaler 85 öre och dess
arbetsstyrka till 51 personer. Förvaltare vid bruket
är sedan tjugu år tillbaka fil. doktor J. Samzelius
och verkmästare hr Fabian Bladin, hvilken redan
år 1848 mottog detta ansvarsfulla förtroende.

Knut Tersmeden.



Hagtorn.

Det var vår och solen lekte
Öfver äng och våg,
Himlens barn hvar blomma smekte,
Tände sol i håg;
Muntert skalkande for bäcken
Mellan vass och rör,
Och bredvid stod hagtornshäcken
Så, som än den gör.


Men bakom, på grönklädd tufva,
Stodo då -- vi två! --
Ack, hur fort de sälla, ljufva
Stunderna förgå! --
Bort du skulle, ut i verlden,
Bygga oss ett bo,
Och till tröst på långa färden,
Gaf jag dig -- min tro.

Och du gaf mig hvita, fina
Hagtornsblommor små,
Och jag minnes orden dina
Som du sade då:
»Vårens blommor skola alla
Vissna, inom kort,
Men från hjertats blommor falla
Bladen aldrig bort.»

Men, se'n dess har våren farit
Mången, mången gång,
Och se'n dess har tiden varit
Mycket, mycket lång;
Men den lärt mig ett och annat,
Som ej glömmes lätt,
Fast ibland jag undrat, stannat,
Frågat: hör jag rätt?

Den mig lärt, att bladen falla
Lika lätt utaf
Ifrån hjertats blommor alla,
Som från dem du gaf:
Af min kärleks fordna hägring
Jag blott minnen har,
Utaf hagtornsblommans fägring
Fins blott taggar qvar.

M*



Läroverkshuset i Jönköping.

När man ser dessa storartade och palatslika byggnader,
hvilka i flertalet af våra större landsortsstäder, under
de sednare tiotalen af vårt sekel, blifvit, antingen
nybyggda eller betydligt utvidgade, och erfar, att dessa palatser
äro afsedda att under lärotimmarne inrymma den
kunskapssökande ungdom, som med hvarje år allt mera strömmar till de
högre elementarläroverken, så må man i sanning glädjas
åt den tidsriktning, som på alla sätt befrämjar
bildningens framsteg i vårt land, och icke minst må
man erkänna den beredvillighet kommunerna ådagalagt,
att, med betydliga och ofta kännbara uppoffringar,
bidraga till det välsignelserika verkets befrämjande.

Beträffande skolväsendet i Jönköping under katolska
tiden, så lärer nog der, som annorstädes, hvarest
kloster funnos inrättade, munkarne haft bestyr
med ungdomens upptuktelse, och redan före den tid
då staden erhöll sina första kända privilegier,
eller från år 1280, omtalas en af gråbrödernas
sällskap såsom skolmästare. Efter reformationen
funnos vid stadens skola rektorer, hvilka tillika
hade Barnarps och Månsarps församlingars pastorat
till prebende, och genom konung Gustafs öppna bref
af den 23 Februari 1558 tilläts skolan att hafva
socknegång uti alla de härader och socknar, som
lydde under Jönköpings stift; ty vid denna tid eller
från 1555 till 1587 var Jönköping tillika stiftstad
och säte för en s. k. ordinarius = biskop. Till
»skolemästarens» aflöning voro år 1561 anslagna 2
pundläster (96 tunnor) kronotionde och lika mycket
till »studenternas» underhåll. Den om Sveriges
läroverk så högt förtjente Gustaf II Adolf hade
uti 1620 års privilegier ålagt staden, att upprätta
en god räkneskola »på det ungdomen må till nyttiga
konster blifva upptuktad», och fem år derefter eller
den 28 Februari 1625 utfärdade konungen i samma ämne
ett påbud, hvilket vi tilllåta oss anföra, såsom en
kulturbild från sagde tid. Det heter nämligen deri,
»att alle Våre undersåter och borgare uti Jönköping,
som piltebarn äge eller framdeles bekomme, att de dem,
så snart de sina 7 år uppfyllt hafve, genast och utan
enskyllan hafve och sättje till en ährlig konst eller
handtverke, som äre först till skohlan, der att lära
läsa och skrifva, och så framgent, att staden vid
sådant uppsåt att giöra sine barn anten nyttig till
Gudz församlings eller regimentz tienst, deremot
Skolemästaren skall vara plicktig föräldrarne i tid
att underrätta, eller svara föräldrarne till skadan.

Sedan till Räknekonsten, Bokhållerijt och redelig
kiöpenskap, eller för det tredje till något handtverk
och embete; hvilke föräldrar, som sine barn, sedan de
hafva fyllt 7 åhr, icke således förestå, som sagt är,
anten motvilligt hållandes dem till lättia, eller
af försummelse icke sättiandes dem straxt till någon
redelig nähringslärdom, som sagt är, han skall först
åhöras af Borgmästare och Råd en gång, och den der
icke skaffer böter, då stämmes på Rådstugan och utan
någon lindring eller nåde böte för hvar månadt barnedt
så går 10 dahler till staden, och den ej orkar bothum,
böther med kropp, som ej ägier koo; och hvilken
yngling, som, när han sitt 16 åhr uppfyllt hafver,
icke anten är så vidt med sine studier kommen, att
man sig om honom något vist hopp giöra kan, eller
och står uti lärdom i ett redeligit handtverke, den
skall härmed hafva förtappat tredje dehlen af all den
arfsrätt, som honom är eller kan tillfalla uti denna
stad, och af förbemälde treding behålle denne staden
Jönköping allt som förbemälde yngling tillfaller,
med mindre han sig så högt bättrar derefter, att Vij
honom god finne in specie att restituera in integrum;
dock icke vidare än i de arffall, som efter den dagen
han restitueras falla kunne.»

*

Det skolhus, som uppfördes efter 1612, då staden
flyttades till den plats, den nu innehar, nedbrann
1730, hvarefter undervisningen en tid meddelades
i rådstugans nedre rum. Anno 1744 uppfördes ett
nytt skolhus invid kyrkan, hvilket ännu qvarstår;
men då antalet scholares årligen ökades, så blef
utrymmet otillräckligt, och ehuru en tillbyggnad
verkställdes 1845, måste skolstyrelsen likväl i slutet
på 1850-talet hyra särskilta lägenheter här och der
i staden, så att till sist undervisningen meddelades
på icke mindre än 6 olika ställen.

Ehuru Jönköpings läroverk genom rektors och lärares
förenade nit redan från 1845 varit så ordnadt,
att det samma kunde meddela afgångsexamina till
universiteterna, så inträdde, först sedan 1855 års
undervisningslag blifvit utfärdad, dess egenskap af
fullständigt högre elementarläroverk. Det beslut,
som härom fattades, kunde dock, i brist på lämplig
lokal, ännu under några år icke utföras; men år 1862,
då ordinarie rektor blifvit utnämd, företogs frågan
på fullt allvar och redan samma år beslöto stadens
invånare, med sällspord enighet, att ett nytt och
tidsenligt läroverkshus skulle på stadens bekostnad
uppföras. Sedan ritningar och kostnadsförslag
från flera håll blifvit infordrade, antogs det
förslag, som af arkitekten Fridolf Wijnbladh blifvit
uppgjordt, hvarefter byggnadsarbetet, på entreprenad,
öfvertogs af byggmästaren P. J. Rapp från Göteborg,
hvilken utförde det samma på ett sätt och med ett
tillmötesgående i fråga om nödiga förändringar
i planen, som på alla sätt länder denne man till
stor heder. Rörande uppvärmning och luftvexling i
byggnaden utkämpades inom stadsfullmäktige ganska heta
strider emellan dem, som ifrade för värmelednings-
och luftvexlingsapparater medelst användande af
upphettadt vatten, och dem, som ville bibehålla det
gamla systemet med kakelugnar. Slutligen segrade den
förra åsigten, och ett af ingeniören 
Ernst Wiman uppgjordt förslag i denna riktning
utfördes till allmän belåtenhet af fabrikören
D. Flodbeck från Göteborg. Det var i Jönköpings
läroverkshus, som detta system först tillämpades
här i landet, och då man funnit det samma uppfylla
alla billiga fordringar, har det sedermera blifvit
infördt i flera offentliga byggnader.

Till utförande af nu omförmälde storartade
byggnadsföretag har staden Jönköping icke erhållit
något statsbidrag i vidsträcktare mån, än att staden
dertill erhöll ett statslån på 120,000 rdr rmt,
räntefritt under de första fem åren. Kostnaden för
byggnaden i sin helhet, deruti inbegripet gas- och
vattenledning samt lös inredning, har utgjort rdr
216,873, 46 öre; men då derifrån afdrages räntevinst
på statslånet rdr 36,586, 17 öre och anslag ur
den s. k. Visingsö-fonden rdr 30,000, särskilt
till bestridande af kostnaden för värmelednings-
och ventilations-apparaten, så utgör stadens bidrag
dock den betydliga summan af rdr 153,890, 39 öre rmt.

Läroverkshuset i Jönköping.
(Teckning af C. S. Hallbeck.)

Skolhusets inre anordning är sålunda, att
källarvåningen upptages af ångmaskin för ventilations-
och värmelednings-apparaten samt magasin för kolupplag
m. m. Bottenvåningen utgöres af en rymlig vestibul
samt gymnastiklokal och rum för vaktmästaren. Från
vestibulen leda särdeles smakfullt konstruerade
trappuppgångar till mellanvåningen. Denna upptager,
förutom rymliga korridorer, alla läroverkets
läsesalar,
och dessutom stora samlingssalen, som till sin höjd
äfven uppgår i öfversta våningen och är försedd
med galleri på trenne sidor, samt ett mindre, men
särdeles godt, orgelverk. Uti öfversta våningen finnes
slutligen läroverkets ganska rikhaltiga bibliotek
samt kemiskt laboratorium och fysiskt kabinett,
förutom åtskilliga andra samlingar.

Det länder otvifvelaktigt Jönköpings samhälle,
hvilket ingalunda är rikt, till synnerlig heder,
att icke hafva skytt rätt ansenliga uppoffringar,
för att bereda ett värdigt hemvist för vetenskap och
bildning. Men helt visst skall detta samhälle, och
alla andra, som handla på enahanda sätt, icke hafva
gjort dessa uppoffringar förgäfves, ty säkerligen
lemna
inga medel välsignelserikare afkastning, än de, som
nedläggas för befordrande af den allmänna upplysningen
och bildningen.

Vi våga föreställa oss, att det var under intryck
af sistnämde åsigt, som signaturen B. S. B. vid
invigningsfesten den 7 Juni 1867 tolkade egna och
andras känslor i efterföljande vackra verser:

 "Ljus och lif -- säg, är det ej det samma.,
 Tändt och närdt af samma gudomsflamma, 
 Som gaf verldar lif och sekler dag? 
 Stängd från ljuset, minsta växt förtäres,
 Och ett folk, hvars odling icke näres, 
 Tynar snart och följer samma lag.

 Ljus och hög sig hvälfver Nordens himmel 
 Med sitt norrsken, sina stjernors hvimmel; 
 Klar är tanken ock hos Nordens män: 
 Mången gåta, som naturen gömde,
 Forskarn der med säker blick bedömde, 
 Tills en evig lag han fann i den.

 -- -- -- -- -- -- -- -- -- -- -- -- --

 Mera ljus! alltså vår lösen vare. 
 Bättre forskning, större lärohus! 
 Våldets sjunkna fästen här förklare,
 Hur dess segrar blifva snart till grus! 
 Men de tempel, man åt ljuset viger, 
 Fostra skatter, dem ej tiden når,
 Och fast kanske ryktet derom tiger, 
 Folkens lycka der sin näring får."

 -- -- -- -- -- -- -- -- -- -- -- -- --

Platsen framför byggnadens östra fasad upptages af
en nyanlagd park i engelsk stil, i hvars midt en
präktig fontän, under den varmare årstiden, kastar
omkring sig kaskader af glittrande perlor. Både
parken och skolhuset äro för öfrigt anlagda på
det s. k. »vallområdet», d. v. s. den terräng, som
fordom intogs af »våldets sjunkna fästen» det gamla
Jönköpings slott med dess befästningar, och närmare
än här har väl sällan forntid och nutid i sina yttre
former sammanträffat; men det är mörkret, som gifvit
vika för ljuset.

-e.



En hvit slafs öden.

I.

Vi vilja i det följande skildra en resenärs äfventyr, 
hvilken under flera år försmäktat i fångenskap hos
en af de vilda indianhorder som ströfva omkring på
stepperna af Amerikas sydligaste land. Den resandes namn
är Guinnard; genom sina olyckor och svåra pröfningar
förtjenar han allt vårt deltagande.

Guinnard är fransman och hade år 1855 bosatt sig i
Buenos Ayres för att idka handel, men lyckan synes icke
hafva varit honom bevågen, ty han lemnade snart staden och
begaf sig inåt landet för att vid gränsen försöka sig i
byteshandel med indianerna. En italienare vid namn Pedritto
gjorde honom sällskap på denna färd.


Det var ett obetänksamt företag af de båda unga
männen att utan annan vägvisare än kompassen söka
tillryggalägga den långa vägen till fots. Vintern
hade just då inträdt och en färd öfver de vidsträckta
Pampas, dessa ofantliga öde slätter, var svår äfven
för ryttare. Regnet föll i strömmar, en kall vind
jagade våldsamt fram öfver stepperna, hvars jemna,
med vittrad salpeter betäckta yta icke lemnade minsta
skydd. Detta väder fortfor många dagar utan afbrott
och under denna tid kunde de hvarken förskaffa sig
något jagtbyte eller upptända någon eld. Då bröt
ändtligen solen fram och stormen saktade så att de
resande fingo njuta en lugn natt,

Dagen derpå bröto de åter upp och färdades vidare,
men vägen var utomordentligt besvärlig. Under natten
förirrade de sig och kommo till en smal, djup flod med
branta stränder. Här måste de öfver, men det var redan
ett svårt arbete att blott komma ned till floden,
som brusade djupt under dem. Ändtligen lyckades de
nedkomma till flodbädden.
Här voro de skyddade för vinden och beslöto sig för
att söka sig nattläger. Med knifvarne gräfde de sig
en håla i strandbädden; det lyckades dem äfven att
upptända en liten eld för att värma sina genomfrusna
lemmar; men knappt hade de lagt sig att sofva, då de
med förskräckelse upptäckte att flodvattnet började
att stiga och trängde in i hålan. Blott med yttersta
nöd lyckades de klättra upp på den höga stranden och
sålunda rädda sig från att neddragas i det skummande
djupet.

Det vore pinsamt att följa de resande genom alla deras
lidanden af hunger, törst, kyla och öfverväldigande
trötthet. Deras fötter voro fulla af sår och kläderna
hängde omkring dem som våta trasor, intet ätbart stod
att finna utom några bittra rötter af de torftiga
växter som stucko upp ur 
steppens gråa, tröstlösa yta. Slutligen lyckades de att
få skjuta en kringströfvande puma, den de genast
slagtade och stekte. »Vi voro», berättar Guinnard,
»glupska som djur och slukade det på en gång feta
och sega köttet, hvilket smakade oss som mat vid
gudarnes bord. Ändtligen voro vi ännu en gång mättade
och beslöto att hvila oss ett par dagar. Vi befunno
oss på ett gynnsamt ställe, der det fanns gräs nog
och der vi kunde bereda oss skydd emot stormen.

Efter två dagar kände vi oss återställda, men såren
på fötterna voro sämre och då vi stego på marken
kändes det som om vi haft söndersplittradt glas under
fotsulorna. Vi måste derföre blifva ännu två dagar der
vi voro; efter denna tid voro vi dock nödsakade att
bryta upp, och nu gick färden några dagar temmeligen
lätt. Vi hade till och med lyckan
att få skjuta en hjort; det afdragna skinnet kunde
vi nu linda kring våra blödande fötter och kände
deraf mycken lindring. Det stod dock skrifvet att
alla olyckor som hittills öfvergått oss skulle vara
ett intet emot det missöde som ännu förestod.
Min kompass, som för oss var af ett så omätligt
värde, hade under natten då vi räddade oss undan
öfversvämningen erhållit någon skada. Under de första
dagarne hade jag icke tänkt derpå; när jag nu åter tog
honom i min hand var han obrukbar. Hvarefter skulle
vi nu rätta oss? Vi voro på orätt väg; i stället för
att befinna oss vid indianområdets gräns, hade vi
kommit midt i det samma!

Den bedröfliga vissheten kunde icke mer ändras. Vi
sökte emellertid taga en annan riktning och draga
oss närmare till bergen, der det var möjligt att
finna gömställen. Vid framkomsten dit upptäckte vi
till vår förskräckelse tydliga spår efter indianer;
buskar och gräs voro nyligen bortbrända, här och der
visade sig fårska märken efter deras lägerställen.

Guinnards ridt öfver Pampas.    (Se sid. 278.)

Fången och hundarne.   (Se sid. 278.)

Vi behöfde emellertid lifsmedel och måste till hvad
pris som helst återvända till slätten, der vi sett
några antiloper. Jag hade redan sårat ett af djuren
och vi voro just sysselsatta   med   att   förfölja   rofvet,   då  min
följeslagare stannade och med förskräckelse pekade
utåt slätten.

Det var en skara beridna indianer.

Vi kastade oss ögonblickligen ned på marken för att
undgå deras uppmärksamhet och kröpo sakta framåt
berget till vårt gömställe. Vi lyckades verkligen
uppnå vår hydda. Här höllo vi oss nu innestängda i
två dagar, alltid befarande att blifva upptäckta
och anfallna af en vild, skonslös fiende.

Men hungern var en ännu förfärligare fiende; på tredje
dagen måste vi å nyo våga oss ut. Denna gång voro vi
lyckligare i vår jagt och ett vackert rådjur lofvade
att förskaffa oss den läckraste anrättning. Jag
hade redan kastat djuret öfver mina skuldror och vi
beredde oss att återvända, dä vi plötsligt hejdades
genom dånet af hofslag, och indianer från alla håll
sprängde fram, frammanade som genom ett trollslag. Vi
voro förlorade.

De bruna ryttarne erbjödo en förfärlig anblick. De
voro nästan nakna, sutto på snabba hästar, som
de tyglade med förundransvärd skicklighet, deras
muskulösa lemmar och tjocka, vildt fladdrande hår,
deras väldiga gestalter och råa, oädla anletsdrag,
allt gjorde intryck af någonting infernaliskt. En
strid emot denna hord kunde icke vara tvifvelaktig
till sin utgång. Men här fanns icke annat val, än att
se döden ståndaktigt i ansigtet, och vi gåfvo eld. En
af de främsta ryttarne sårades, men de öfriga störtade
på oss med så mycket större raseri. Min olycklige
kamrat genomborrades af ett lansstyng och föll för
att aldrig mer resa sig.

Jag kände en stickande smärta i venstra armen och
förstod att jag var sårad; nästa ögonblick träffades
jag i hufvudet af en stridsklubba, som fällde mig
medvetslös till marken. Efter en stund gjorde jag
ett försök att resa mig, men föll genast maktlös
tillbaka. När indianerna sågo att jag lefde, ville de
med ens göra slut äfven med mig, men en af dem måtte
utan tvifvel hafva tyckt att en så pass seglifvad
menniska borde blifva en bra slaf, ty han trädde
afvärjande emellan. Efter att fullständigt hafva
utplundrat mig, bakband han mina händer, lade mig,
naken som jag var, på en häst och band mig fast på
den samma.

Nu började en ridt, som jag aldrig skall glömma,
en ridt lika förskräcklig som den Mazeppa en gång
fick göra öfver Rysslands stepper. Min blodförlust
var stor; jag föll ur en vanmakt i en annan, kastades
af och an på hästryggen som en varupacke, allt under
det min plågoande framdref hästen i det vildaste
galopp. Huru länge dessa marter varade vet jag icke;
jag erinrar mig blott, att jag nedlyftes af hästen
men utan att händerna löstes. De hade dock kunnat
göra det, ty i mitt tillstånd skulle hvarje försök
till flykt varit omöjligt, jag kunde ju icke en gång
gå. Denna färd syntes mig som en evighet. Jag kunde
ingenting förtära, ehuru indianerna då och då bjödo
mig rötter att äta.

Ändtligen kommo vi till hordens egentliga
lägerplats och der lossade man tågen kring händer och
fötter. Båda voro förfärligt svullna. Jag kunde icke
gå, jag kunde icke krypa, utan måste blifva liggande,
omgifven af en skara vilda ansigten. Män, qvinnor och
barn stirrade på mig i djurisk nyfikenhet, men ingen
gjorde sig mödan att på ringaste sätt söka lindra
mina gräsliga plågor. Först mot aftonen gaf man mig
något att äta, ehuru jag icke hade kraft att förtära
det. Dessutom vämjdes jag vid det råa hästköttet,
som är dessa nomaders förnämsta föda. Om natten hade
jag rysliga drömmar, då jag öppnade ögonen tänkte
jag blott på min mördade reskamrat.

Hvad ämnade indianerna göra med mig? Ville de lemna
mig vid lif eller skulle jag blifva ett offer för
deras blodtörst? Tanken att de sparade mig för någon
fest, då de skulle mörda mig som ett slagtoffer,
plågade mig oupphörligt.

En ringränning till gudarnes ära. (Se sid. 279.)

Under de första dagarne fick jag vara i ro och de
fordrade icke något arbete af mig, likväl utan att
visa något tecken af medlidande. Jag återvann någon
styrka och mina sår blefvo bättre, men man lemnade
mig naken som ett nyfödt barn, ehuru vädret var rätt
kallt. Jag fick sofva på marken utan tak, utan skydd,
och mitt tillstånd förvärrades; jag kände en stickande
smärta i alla lemmar. Dertill kom hunger. 
Rötterna smakade mig icke och jag måste slutligen
beqväma mig att i likhet med patagonierne äta det råa,
blodiga hästköttet. Då jag förde köttet till munnen
kände jag mig nära att falla i vanmakt, men hvad
hjelpte detta! Jag måste vänja mig att förtära den
vämjeliga födan och ändock prisa mig lycklig om jag
fick äta i fred utan att behöfva slåss om köttstycket
med de hungriga hundarne, hvaraf patagonierne hade
hela skaror. Hur ofta tänkte jag icke härunder
på det civiliserade Europa, på familjebordet,
på en varm rock, på snyggt linne och på europeisk
renlighet! Motsatsen här var förskräcklig!

Under de dagar 'då solen aldrig gick ned' i konungens
af Spanien länder, tillhörde dessa trakter La
Platas vicekungadöme. De flesta nomader som då
genomströfvade Pampas ödemarker voro fria, ännu
aldrig tyglade af något europeiskt ok. Nu hafva
de blifvit bortträngda från de rikare gräsfälten
och en bugtig linie från Rio Salado till Rio Negro
betecknar i våra dagar gränsen emellan argentinska
republiken och det fria Pampas. Söder om Rio Negro
begynner Patagonien. De vandrarefolk som genomströfva
Sydamerikas ödemarker föra olika lefnadssätt allt
efter som de olika regionernas klimat betingar. De
nordligare Pampas indianer stå i mer eller mindre
fredlig förbindelse med argentinare och chilener;
de hafva följaktligen tillegnat sig en del af de
hvites seder och oseder. De egentliga patagonierna
åter äro råa, vilda, kringströfvande nomader, utan
minsta civilisation. Patagonierna motsvara fullkomligt
det land, der de ströfva kring. Man kan icke tänka
sig något tröstlösare än dessa ändlösa öde slätter,
som blott då och då lifvas af en framsprängande
indianhord. Om dagen förnimmer man blott roffåglarnes
hesa skri, der de kretsa omkring något multnande
kadaver; om natten låter puman eller den hungriga
jaguaren höra sitt hemska tjut.

I detta förskräckliga land skulle jag nu tillbringa
långa år som en eländig slaf. Min belägenhet var så
mycket sämre, som jag icke förstod hvad de menniskor
sade, på hvilka mitt öde berodde. Jag behandlades
illa, emedan jag icke begrep dem; jag kunde icke taga
ett steg utan att bevakas. Visade jag mig sorgsnare
än vanligt, hotade de mig under vilda åtbörder och
öfveröste mig med skymford. Troligtvis misstänkte de
att jag ärnade rymma, ty till och med nattetid kommo
de för att öfvertyga sig om att jag var qvar.

När jag tillbragt någon tid ibland dem, skulle jag
börja arbeta, det vill säga sitta till häst dagen om
för att vakta boskapen. Jag måste alltid förblifva
vid hjorden och hvar afton föra hem boskapen till
patagonierna, hvilka då räknade den. Saknades något
kreatur blef jag alltid misshandlad och slagen. Då
jag efterhand lärt mig rida på indianskt sätt och att
handtera deras vapen, togo de mig med sig på jagt;
detta
var under min olyckliga belägenhet en mycket angenäm
förströelse.

Jagten är deras förnämsta för att icke säga
enda sysselsättning, om man deruti inbegriper
boskapsröfverierna och ströftågen mot de hvite. Det
förefaller dem nämligen beqvämare att stjäla eller
röfva boskap, än att sjelfva långsamt uppföda
hjordar. För öfrigt lefva de i oupphörlig fiendskap
med gränsborna, utom då de vilja tillhandla sig
rusdrycker, tobak och dylikt, då ett slags stillestånd
ingås, som vanligtvis ej räcker längre än till dess
de fått sin njutningslusta tillfredsställd. Så länge
förråderna räcka till, tillbringa de tiden med spel
eller under en sysslolöshet som är makalös. Alla
tyngre göromål lemnas åt qvinnorna, som måste släpa
och arbeta under det männen ligga utsträckta i solen
eller i det varma tältet. Det är endast under sina
ströftåg som de utveckla en olycksbringande ifver. De
nära ett outsläckligt hat emot de hvite och se i
hvarje sådan en fiende. Om de kunna, döda de honom
med barbarisk grymhet och skona blott barn eller
unga flickor och qvinnor; dem väntar då ett öde,
dystrare än döden.

Patagonierne fira årligen två religiösa fester, en för
den gode guden, en för djefvulen; den förra består
uti dans och en offerhandling, dervid man genom att
betrakta det nyss utskurna, ännu blödande hjertat af
en häst, öfvertygar sig om att guden är sina barn
bevågen och skall gifva många hvita kristna och mycken
boskap i deras händer. Huakuhuh, de onda andarnes
beherrskare, är föremål för en icke ringare hyllning,
ty om det är Vita uentru eller den gode guden som
skänker allt godt, så har djefvulen i sin makt att 
afvända det onda. Nu drifves all boskapen tillsammans
i en hop, deromkring sluta de beridna indianerna en
dubbel krets, hvarefter de i hastigaste galopp rida
omkring, hvar krets åt sin led. Härunder anropa de
Huakuhuh, berusa sig med mjölkvin, som de hafva i
lädersäckar, och stänka deraf på boskapen, för att
skydda den emot allt ondt. Naturligtvis glömma de ej
att i stället nedkalla alla olyckor öfver de kristna.

Så var jag nu en slaf bland dessa vildar och måste
följa med på deras ströftåg. En lång tid vandrade vi
genom söderns kalla, dystra och ofruktbara slätter,
der stormen oupphörligt rasade och väderleken snabbt
vexlade om. Efter ett år såldes jag till en annan
ägare och kort derefter fick jag åter en ny herre. Så
gick jag ur hand i hand, såldes från en stam till
en annan och kom slutligen åter upp åt norden till
Coloradoflodens venstra strand. Men min sysselsättning
blef den samma och jag fick icke glädja mig åt någon
förbättring i mitt läge. Dagarne gingo långsamt och
bedröfligt. Tanken på flykt öfvergaf mig aldrig,
men huru skulle denna tanke kunna förverkligas, då
jag icke kände landet och oupphörligt bevakades med
misstänksamma blickar?



Tårens naturalhistoria.

Ett humoristiskt föredrag.

Tåren är en mycket utbredd naturprodukt. Den förekommer
i alla verldsdelar, i små och stora, i svarta och
bruna, i grå och blå ögon. Den är hemma öfverallt,
hela verlden är dess fädernesland, om den än icke
kan säga: Ubi bene ibi patria!

Telluriska och kulturiska inflytanden verka väl
bestämmande på tårarnas ymnighet, men på deras
form och yttre företeelse hafva de icke hittills
åstadkommit någon förändring. Tåren i våra dagar
är alldeles sådan, som den var för årtusenden
sedan. Ja, den moderna tåren liknar på ett hår den
antikaste af alla tårar historien vet att omtala,
den tår, som mor Eva fällde, när hon, jemte sin
civil-äkta man, utdrefs ur sin paradisiska bostad
af den himmelske värden, emedan de icke uppfyllt
hyreskontraktet. Och dock är den mycket varierande
till qvalitet och qvantitet efter ålder, kön och
andra egendomligheter. Huru olika är ej tåren hos
skolgossen, som måste sitta öfver i klassen, och hos
ungmön,
som väntar sin dröjande älskling; huru olika hos den
hysteriska qvinnan med tårvattusigtiga ögon och den
i lifvets eld härdade mannen, hvars tår glänser ensam
i ögat och födes blott för att förtryckas.

Till sitt ursprung härstammar tåren från smärtan. Han
är den upplösta smärtan, den distillerade och
kristalliserande smärtan, smärtan framställd på våta
vägen. Det finnes tre former af smärta; på visst sätt
tre aggregationstillstånd: den inre känslan, sucken
och tåren. De betinga och komplettera hvarandra
ömsesidigt, eller öfvergå i hvarandra. Sucken är
den förflygtigade, den afdunstande smärtan, tåren är
sucken i synlig, i plastisk form.

Med tåren tränger smärtan utåt, den blir
centrifugal. Den gör sig fri och stiger upp ur
hjertat, som lättas och afkyles, liksom äng och mark
efter ett sommarregn.

Det är endast smärtan, som af naturen fått monopolet
på ett dylikt yttringssätt. Glädjen har intet sådant
sinligt



Från syndafloden.

(Illustration ur Gustave Dorés praktbibel.)



Hjertats bön.

Serenad. 

Ord och Musik af Traugott Grahl.

Andante.

1:a & 2:a Tenor.
1:a & 2:a Bas.


v. 1.    

När morgonsolen sprider sin purpur öfver skyn
Och nattens drottning hastar sin väg bort från vår syn,
Då vaknar jag och sänder en bön med stilla röst
För dig min lilla engel utur mitt trogna bröst.
För dig min lilla engel utur mitt trogna bröst,
utur mitt trogna bröst,       
För dig min lilla engel utur mitt trogna bröst, 
utur mitt trogna bröst,
utur mitt trogna bröst:
Gud med dig! Gud med dig!


v. 2.  

När mörkrets slöja bredes utöfver land och sjö 
Och dagens sista strålar försvinna hän och dö,
Då kommer för mitt minne beständigt vännen min,
Och alltid då jag beder så innerligt i sinn': 
Gud med dig!



tecken, hvilket är en illustration och bekräftelse
på den gamla satsen: menniskan är icke skapad för
glädjen! Är glädjen allt för stor att kunna få rum
i hjerterummet, så måste den hos smärtan upptaga
ett litet tårelån, som har en hög kurs på känslornas
börs. Äfven det stora, det känslorna öfverväldigande
kristalliserar i tårar. 'Det sköna, upphöjda,
fullkomliga är alltid rörande', säger Schiller.

Hundratals känslor finna sitt uttryck genom tårarnas
språk. Säkerligen är det smärtans modersmål. Men det
står här vid lag på kosmopolitisk ståndpunkt. När
ur spillrorna af Babels torn hundratals språk växte
upp, till plåga för gymnasister och pensionärer,
var det dock ett, som blef universalspråk, tårarnas
språk, som hvar och en känner, som hvar och en
förstår, som hvar och en talar, från nordpolen till
sydpolen. Det är menniskans, det är det menskligas
språk. Det är hjertats rätta språk. Det har sin egen
grammatik, sin etymologi. Det har sitt perfektum,
sitt plusquamperfektum, tårar, som fällas öfver det
förflutna, och tårar, som begråta det länge sedan
förflutna. Det har sitt futurum, hoppets, bönens, de
fromma och icke fromma önskningarnas tårar. Tåren
är ett utropstecken, den är ett frågetecken --
med afseende på ödet. Man kan, enligt Talleyrand,
begagna den för att dölja sina tankar och känslor. Så
mångtydiga, så mycket- och intetsägande äro tårarne,
att man ibland behöfde en Lavater, som förstode att
spinna och utspinna den filologiska Ariadne-tråden
i tårarnas språklabyrint och med ledtråden i hand
förkunna oss utslaget: Hinc illæ lacrimæ!

Tåren är sanningens spegel och ett verktyg för
lögnen. Han är qvicksilfret i känslans termometer. Han
är oskuldens dagg, dygdens ädelsten, kärlekens bikt
och lidelsens blixt. Han är ångerns fläckvatten,
bestämdt att ur själen borttvätta mången gammal
fläck. Han är tacksamhetens silfvermynt, skilsmessans
skiljemynt, hyckleriets falskmynt. Han är qvittot
på en moralisk eller omoralisk skuld, liqviden för en
mottagen verbal- eller realinjurie, en anvisning på
firman »Nemesis & C:o».

En kemiskt-moralisk undersökning lärer, att tårarne
icke endast äro salta. De äro ljufva, de innehålla en
viss bitterhet, ja, det finnes till och med giftiga
tårar.

  Med sina brännande tårar 
  Har mig den qvinnan förgiftat!

Det finnes sköna och osköna tårar. På tårarnas
flod tumla sig gratierna, på tårarnas flod lida de
skeppsbrott. Det finnes oemotståndliga och outhärdliga
tårar. Somliga menniskor gråta så oestetiskt, att man
kan skratta af bara sympati, men det gifves äfven
tårar så sköna, att man kan förälska sig i dem och
deras källa.

Så olika som menniskors känslor kunna vara, så olika
är ock dessa känslors vattenledning, tårarne. Att
ha lätt och svårt för att gråta, att gråta mycket
eller gråta litet, är rent individuelt. Det finnes
menniskor, som alltid kunna gråta. Tårarne stå hvarje
ögonblick till deras disposition, ungefär som en
kassa, hvarur de när som helst kunna liqvidera sina
känslor. Allting upprör dem, och knappt har någonting
rört dem, knappt har den obetydligaste smärta
borrat sig ned i hjertat, så ser man fontänerna
spela. Känslorna hinna knappt födas, innan de också
skola döpas i ögonen. Så lyckliga och så tårrika äro
icke alla menniskor. Hos rätt mången måste smärtan
skära djupt i hjertat, innan en enda liten tår tillrar
fram. Men ve den, som fullständigt upphört att gråta,
ve den, hvars tårsäckar göra strike och välta hela
besväret på smärtan, att i hjertats djup arbeta med
pustar, hammare och städ!

Fruntimmerna äro minst utsatta för en sådan
strike. Qvinnan har fått ett patent på tårar, som hon
använder för alla möjliga känslor och vid de mest
olika tillfällen. För dem är tåren ingen medicin,
som de njuta droppvis. Om de gråta, så gråta de sig
mätta -- och ändå få de aldrig gråta ut. Fruntimmerna
svärma så gerna bland molnen, och från moln till
regn är blott ett steg. De fatta mycket lätt eld,
men finna lika lätt vatten att släcka med.

Det är lustigt att se, huru mycket ett fruntimmer kan
gråta. Hon gråter icke blott när hon måste, hon gråter
också när hon vill. Hon icke blott gråter, om hon
lider; hon lider, om hon icke får gråta. Tårarne äro
hennes andra, ja tredje och fjerde natur. Smärta och
fröjd, bekymmer och egensinne, pjunk och svartsjuka,
moderskärlek och husträtor sättas hastigt och
behändigt under vatten; till och med de uppfyllda
förhoppningarne få ibland en påspädning. Om hjertat
är för fullt, rinner det öfver i ögonen. Ögat är
munnens farligaste konkurrent. De båda konkurrenterna
behöfva derföre icke vara fiendtliga, tvärtom,
de taga hvarandra ömsesidigt under armarne. Tåren
är blott läpparnes högre instans. Hvad de sednare
icke lyckas ernå med allt sitt besvär, det vinner
tåren med lätthet. När tungan tröttnar och lungorna
svika, så använder frun alltid tårarne som trogna
bundsförvandter, som ett säkert vapen, som ett
ultima ratio. När tungan sträcker gevär och logiken
gör fiasko i sitt försök att bevisa det oafvisliga
behofvet af en robe, en krage eller spetsslöja, då
uppträda tårarne som statsmakt -- och den kärleksfulle
maken blir dömd att betala kostnaderna.

Ja, tåren är det svaga slägtets svaga sida, men
äfven dess styrka och dess storhet. Huru skön är
ej qvinnotåren, när den meddelar full amnesti, när
den, likt regnbågen, genomströmmad af kärlekens sol,
förkunnar att stridens syndaflod är öfver och friden
återställd i hemmet och familjen.

Och hvad gifves väl skönare, heligare, mera upphöjdt
än en ensam tår i den älskande ungmöns ögonhår,
en tår, hvari hela hennes själ afspeglar sig, likt
morgonsolen i rosenknoppens daggdroppe. Helt rädd
har den vågat sig fram ur hjertats djup, för att
infatta kärlekens blyga hemlighet i sin perla och
i en tårtransparent illustrera hvad hjertat känner:
Jag är så lycklig, att ingen kan vara så lycklig på
hela vida jorden!

Ja, hvad vore verlden utan qvinnor, och hvad vore
qvinnorna utan tårar? Qvinnan är skapelsens perla
och -- perlor betyda tårar!



Vexlande öden.

En berättelse af Turdus Merula.

(Forts. o. slut fr. föreg. häfte sid. 256.)

IV.

Skalderna besjunga skönheten och behaget af vinterdagen
i den höga norden, då solen glimmar blank genom den
rena luften, skidan slinter lätt öfver drifvan,
bjellrorna klinga muntert och snögubben gapar
i vädret med sin hvita pels. Vi vilja visst icke
underkänna giltigheten af deras hänryckning, endast
anmärka, att man, för att tillbörligt kunna njuta
alla dessa behag, bör äga starka nerver, ungdom,
lifligt blod och frisk lefnadslust. När temperaturen
i veckor och månader fortfar att vexla mellan 20-40
grader under fryspunkten,
stelna slutligen både kropp och själ hos den, som icke
äger inom sig en kraftig reaktionsförmåga. Vintern i
höga norden är visserligen skön, men det är en kall,
hård skönhet. Under hennes långa famntag smyger sig
en blytyngd öfver sinnet, det domnar, och bottenfryser
mången gång. Men äro själ och hjerta varma och unga --
och så äro de ju alltid hos skalderne -- förmå de nog
att värna sig mot henne.

Det är just en sådan kall vinterdag, då knutarne
smälla och   drifvan   knarrar under fotstegen,
vi å nyo besöka Elsas 
lilla byggning, der den ligger till hälften
inbäddad i snö vid den smala Strandgatan. Träda vi
genom köket in i långkammaren, se vi der två unga
flickor sitta vid det ena fönstret, som vetter in
åt gården, med vidsträckt utsigt öfver fjärdens
snöhöljda yta. Tjocka drifvor betäcka de två nedre
fönsterrutorna och genomsila en blåaktig dager,
men genom de två öfre rutorna skiner vintersolen på
sin korta bana längs horisonten, hvars skogbeklädda
kullar förtona fjerran i glimmande färger. I kammaren
är allt välbekant: vi återfinna samma hvita gardiner
och gamla perlfärgade möbler, samma vänliga trefnad,
vi en gång förut lärt känna. De båda unga flickorna,
hvilka äro sysselsatta med sömnad, och ännu en tredje
ung flicka, som, gående af och an mellan kammaren
och köket, håller på att undanstöka qvarlefvorna
af middagsmålet, äro oss äfvenledes välbekanta:
det är Elins trenne döttrar. Som elfva år förflutit
sedan vi sist sågo dem, hafva de emellertid blifvit
betydligt förändrade. Maria, den äldre af dem som
flitigt sköta sömnaden, är nu en femton års drömmande
tärna med ljusa lockar och milda blå ögon, en lefvande
afbild af sin moder, sådan denna var i sin ungdoms
sköna vår. Systern, som sitter midt emot henne och
med korta mellanskof lägger arbetet undan, för att
höja sig på tåspetsarna och titta ut genom rutan, är
ingen annan än »lill' Anna», nu en liflig och munter
trettonåring. I den tredje flickan, upptagen, såsom
vi nyss nämde, af hushållsgöromålen, se vi äldsta
systern, den sjuttonåriga Malin. Hon är storväxt och
groflemmad, med bredt ansigte, som knappast kan sägas
vanprydas af en stor, rödblå näsa, enär ingen annan
del af ansigtet kan göra anspråk på större skönhet än
som kommit på näsans lott. Men oaktadt Malin är ful,
gör hon icke ett obehagligt intryck, ty kring den
breda munnen och i de små gröngråa ögonen framlysa
hjertats renhet och godhet med sådan innerlig kraft,
att ingen kan betrakta henne, utan att erfara en
sympatetisk känsla. Såväl af Malins husmoderliga
bestyr, som af de andra systrarnas sätt att bete
sig och se sig kring i rummet, ledas vi till den
slutsatsen, att de icke tillfälligt befinna sig i
Elsas boning, utan att denna utgör deras stadiga hem.

Så är det ock. Sedan den mörka Oktoberqvällen, då
Elin inträdde med sina barn under Elsas tak, hafva
de förblifvit boende der. Följande sommar anlände
visserligen Elins syster, den rika fru Brita Stening,
från Stockholm och inflyttade med sina tre barn,
två gossar och en flicka, i sitt ståtliga hus vid
Storgatan. Men hon fann den stora tvåvåningsbyggnaden
alltför trång, för att kunna herbergera äfven Elin och
hennes små. I Elsas lilla byggning deremot fanns det
fortfarande rum för dem alla. Hade Elin varit ensam,
skulle systern tvifvelsutan upptagit henne hos sig,
men nu hade hon barn, och den starka motvilja, Brita
alltid hyst för kapten Mörck, utsträckte hon äfven
till dennes barn. Hon bistod väl Elin då och då,
men hon gjorde det kargt och motvilligt, såsom en
nödtvungen uppoffring, men icke af ett kärleksfullt
hjerta. Elin undvek ock derföre så mycket som möjligt
att anlita hennes bistånd. Sitt bästa stöd ägde Elin i
Elsas trofasta tillgifvenhet och i sin egen kraft. Hon
var mycket händig i sina fingrar och kunde utföra
de finaste sömnader och täcka broderier. Hon gjorde
sig snart känd som den skickligaste och flitigaste
sömmerskan i den lilla staden, och man gaf henne fullt
upp med arbete. Elsa skötte hushållet och barnen,
och derigenom fick Elin tid att sköta nålen, för att
förskaffa bidrag till mat och kläder åt sig och de
sina. Hon saknade icke heller andra goda vänner,
som underlättade hennes arbete. Pel Perssonsmor
infann sig icke sällan och öfverlemnade åt gumman
Elsa några marker smör, en ost eller en knippa fisk;
då och då om vintern lät hennes man köra in på gården
ett dugtigt lass ved. Äfven den hederlige handelsman
Roth försummade icke att i tysthet, genom gamla Elsa,
understödja det fattiga hushållet.

Kort tid efter det Elin öfvergaf sin mans hem, gjorde
kapten Mörck ett matt försök till återförsoning,
men sedan Elin bestämdt vägrat att återflytta till
honom och afsagt sig hvarje anspråk på hans bidrag
till barnens underhåll, följde
å kaptenens sida förslag till äktenskapsskilnad,
hvartill Elin samtyckte. När ett år förflutit, blef
bandet mellan dem på laglig väg upphäfdt. Kapten
Mörck gifte sig med rika tolfmans Stina, hvilkens mor
under tiden dött, och den nya kaptenskan Mörck förde
snart en sträng spira, icke blott öfver tjenare och
underhafvande, utan ock, enligt hvad allmänt sades,
öfver kaptenen sjelf. Elin och hennes fordne man
undveko ömsesidigt att återse hvarandra, och enär
barnen inbegrepos i samma tysta öfverenskommelse,
förbleknade snart faderns personlighet i deras
erinring. Blott för de äldre lefde hans drag ännu
qvar såsom en töckenbild, men sväfvande bort allt
längre och längre. Man talade aldrig om honom. Han
var, ehuru lefvande, död för dem, som en gång voro
honom närmast och tillgifnast.

Och så förflöt tiden, lade dag till dag, månad
till månad, år till år. Elin utvecklade sig till en
praktisk och kraftfull qvinna; det djupa sår, hon
erhållit, ärrades så småningom, hon blickade ej mera
tillbaka, utan endast framåt för sina barns räkning,
och dessa artade sig, ju mera de uppväxte, till
arbetsamma och goda varelser. När Gustaf genomgått
skolan och afgick derifrån till gymnasium i Hernösand,
antogs han af handelsman Roth till informator för
dennes unge son, som fick följa honom till sistnämda
ort, för att under hans uppsigt och ledning genomgå
skolan derstädes. Wilhelm antogs af handelsman Roth
såsom biträde i dennes handel.

Ehuru stor lättnad allt detta beredde Elin, var
det henne dock ofta svårt nog att sörja för sitt
eget och de uppväxande flickornas behof. Mången
gång fingo de gå hungriga till sängs, och den hårdt
åtdragna svältremmen fick då stilla den upproriska
magen. Men aldrig hörde man hvarken fru Gran, såsom
Elin efter skilsmessan från mannen kallades, eller
hennes barn beklaga sig; de åtnjöto derföre lika
allmän aktning som deltagande. Den stolta fru Brita
Stening tillställde kalaser och täta spelpartier,
ty hon älskade att lefva yppigt och godt, och man
gick på hennes bjudningar för den goda matens och
trakteringens skull; men sin aktning och välvilja
skänkte man åt den fattiga, arbetsamma systern,
hvilken sällan syntes till vid fru Britas rågade
bord. Dock inträffade småningom ett närmande systrarna
emellan.

Elin och hennes barn drabbades emellertid af en djup
sorg, då gamla Elsa, sedan de i omkring tio års tid
bott hos henne, gick bort från jorden, trött af årens
tyngd. Hon hade på dödslägret testamenterat sin gård
åt Malin. »Gossarne», hade hon sagt, »skola nog taga
sig fram i verlden, Maria och Anna skola bli gifta;
men stackars Malin vill kanske inte någon taga, om
inte för gårdens skull.» Jemte detta, enligt hennes
uppfattning, bästa sätt att trygga den fula Malins
framtid, ansåg hon troligen att Malin, såsom den med
öfvervägande praktiska anlag utrustade, skulle bäst
taga vara på den lilla egendomen och förvalta den
till familjens gemensamma gagn, så länge den förblef
tillsammans i det fattiga, trånga boet. Och häruti
misstog sig den fromma gumman icke. Malin utöfvade,
i sin värdighet af gårdsägarinna, en lika uppoffrande
och nitisk vård om familjens ekonomi, som den gamla
sjelf medan hon lefde.

Och efter denna lilla återblick på de vexlingar,
tiden medfört under sitt lopp, återvända vi till våra
tre unga vänner, af hvilka de två yngre fortfarande
sitta qvar vid fönstret och sy, och den äldsta, efter
undanstökade hushållsgöromål, slagit sig ned på en
pall med en stickstrumpa i handen.

»Vet du hvart mamma gick?» frågade Anna.

»Hon skulle först gå till doktorinnan med kragen, och
sedan till moster med négligéen», svarade Maria. »Så
der ja», tillade hon i det hon lade ihop sitt arbete,
»nu äro landshöfdingskans remsor allesamman färdiga,
nu kan jag få sy åt mamma litet, medan hon är borta.»

Med dessa ord framtog hon en väl undangömd halffärdig
pirat, ämnad till julgåfva åt modern.

»Den blir riktigt vacker med sina gröna palmetter på
ljusgrå botten», anmärkte Anna lifligt. »Låt se om
mina pulsmuddar ta' sig bra ut!»


Och väl för tjugonde gången sedan hon fått
dem i smyg, åtminstone såsom hon sjelf trodde,
färdigvirkade, framtog hon pulsmuddarne, nätt
inlagda i papper. Muddarne utbreddes på bordet och
beskådades. De voro ganska vackra, snöhvita och
pösande, med purpurröda kanter.

Malin sade ingenting, hon hörde på systrarna och
fortfor att sticka.

»Låt se bara att du blir färdig med ditt till
julqvällen, Malin!» utropade Anna med den
qvicksilfveroro, som spelade i allt hvad hon sade
och gjorde.

»Har ingen fara», svarade Malin gladt och såg upp från
sitt arbete, en tjock grå ullstrumpa. »Maken är redan
i ordning, och den här kan jag sticka färdig på ett
par nätter, om derpå kommer an. Mor skall allt tycka
om mina strumpor, tror jag. De äro nyttiga plagg,
i synnerhet om vintern.»

»Liksom om inte pulsmuddarne också skulle vara nyttiga
om vintern», sade Anna ifrigt.

»Piraten», inföll Maria, »är nyttig både sommar och
vinter, men om sommaren behöfver man hvarken muddar
eller ullstrumpor.»

»Att du kan tala så!» utropade Anna med gråten i
halsen. »Tror du kanske att mamma inte blir nöjd med
Malins och min julklapp?»

»Kära mej, det vet jag visst, det!» svarade Maria
skrattande. »Jag hörde mamma för inte länge sedan
säga att hon riktigt kände sig i behof af ett par
nya ullstrumpor och ett par varma pulsmuddar, men
att hon inte hade tid att skaffa sig dem.

Denna underrättelse lugnade synbarligen Anna, hvilkens
uppmärksamhet dessutom i detta ögonblick väcktes af
en svag bjellerklang från fjärden.

Alla systrarna reste sig, för att titta ut genom
fönstret.

En ensam person kom åkande i en öppen släda längs
strandvägen tätt förbi gården.

»Det ser ut som en militär!» sade Anna.

»Ja, det gör det», svarade Maria. »Han vänder hufvudet
hitåt.»

»Vinden har gått på ost», anmärkte Malin. »Vi få
snart annat väder.»

Antingen att orsaken var bjellerklangen eller
bullret från bordet, som sköts åt sidan, alltnog,
någon vaknade nu i köket och kom långsamt lufsande
in i kammaren, lade ett par tjocka tassar på
fönsterkarmen och kilade en bred bringa och
dito hufvud mellan systrarnas ansigten. Det var
vännen Ajax, som önskade få veta hvad som var
å färde. Han uppfångade en skymt af slädan just
då denna försvann bakom ett par strandbodar,
gaf till ett groft skall och såg åt dörren, såsom
ämnade han sig ut, men ändrade tanke, vände hufvudet
tillbaka mot fönstret och betraktade med djupt
allvar vinterqväll-landskapet. De förflutna åren
hafva mycket förändrat Ajax. Han har blifvit gammal
och nästan hvit i hufvudet, och hans uppfattning af
lifvet och sin ställning inom familjen har undergått
motsvarande förändring. Han värderar hvilan och den
varma brasan långt mera än förut, och har antagit
mot Elins barn en viss faderlighet i sitt väsende, i
stället för den fordna kamratlikheten. Elsas bortgång
har synbart kostat på honom. Han är emellertid ännu
en kraftig och kry ålderdom, en vördnadsbjudande
representant af heder och trofasthet. Nu har han
tillräckligt betraktat utsigten, nu flyttar han
tassarna från fönsterkarmen ned på golfvet, kastar
en mönstrande blick kring rummet, går i tur från den
ena systern till den andra, undersöker deras arbeten
och uttalar sitt gillande med blick och högtidlig 
svansskakning. Derefter lägger han sig på den mjuka
mattan, gäspar, sträcker ut benen och faller i en
angenäm slummer.

»Jag undrar just», sade Anna med en blick på hunden,
»om Ajax får följa oss om julafton till moster?»

»Det tror jag inte går an», svarade Maria. »Mosters
rum äro så fina, att hon nog inte släpper honom in
till sig; om inte Hilda må hända skaffar honom plats
i köket.»

»Jag tycker det hade varit roligare om mamma antagit
handelsman Roths bjudning. Då hade Ajax säkert fått
vara med.»

»Skyll på Ajax du!» sade Maria skrattande. »Men tänk
om inte Rothens Henrik kommer hem till julen med bror
Gustaf!»

»Så du talar!» svarade Anna rodnande. »Men hvad kan
orsaken vara», fortfor hon strax derefter, »att moster
denna jul bjudit oss till sig? Hon har aldrig förut
gjort det.»

»Jag vet det inte. Moster har på sednare tider blifvit
snällare mot oss.»

»Ja, men Calle och Janne äro lika dryga som
förut. Usch, sådana kusiner! Gustaf tycker inte om
dem heller, det vet jag.»

»Men så är Hilda så mycket vänligare mot oss alla. Jag
tror det är för Hildas skull moster har bjudit oss;
ja, det tror jag. Du skall se att vi nog få roligt.»

»Bara Gustaf snart kommer hem!» inföll Anna med
tindrande ögon. »Han är ju så godt som student
nu! Eller är han det inte?»

»Han blir det nästa sommar.»

»Och får då hvit mössa med kokard?»

»Ja visst.»

»Ack, så roligt, så roligt!» jublade Anna, hoppade
kring golfvet och klappade ihop händerna.

Ajax lyfte upp hufvudet, gaf henne en halft
tillrättavisande blick, men lät det bero dervid och
tillslöt åter sina ögon.

»Nej, nu dröjer Wilhelm allt för länge», anmärkte
Malin. »Han lofvade klyfva några klabbar åt mig på
eftermiddagen, men han hörs inte utaf.»

»Han har visst inte kunnat komma från boden», sade
Maria.

»Det är väl så, det. Men nu går jag sjelf och klyfver
klabbarne, innan det blir för skumt. Det käns kallt,
och mor behöfver värma sig när hon kommer hem.»

Med dessa ord steg Malin upp, knöt en duk om hufvudet,
tog ullvantar på händerna och förfogade sig till
vedboden.

Skymningen hade inträdt. Maria och Anna sutto tysta
och stilla, med armarna lagda kring hvarandras
hals; ty de kunde icke längre se att arbeta. Intet
annat ljud hördes än Ajax' andetag och då och då
en häftig vindstöt, som kom fönsterrutan åt gatan
till att dallra. Medan rummet åt sistnämde håll
mer och mer mörknade, genomskimrades ännu en stund
det motliggande fönstrets öfra del af vinterqvällens
lysande färgspel. Men äfven detta dog småningom bort,
och det var nästan alldeles mörkt då Malin inkom
med en vedbörda, som hon kastade på golfvet framför
kakelugnen.

»Vi få storm i natt», sade hon, »och snöyra med. Det
blir ett svårt väder för alla vägfarande. Mins ni
snöstormen förliden jul?»

»Jag mins den nog», svarade Maria, »den upptornade
drifvorna i jemnhöjd med taken.»

»Den räckte i tre dygn, och flera menniskor hittades
döda på landsvägarne.»

Malin, som emellertid rest vedträden i kakelugnen,
tände nu en svafvelsticka och med denna näfvern, som
hon behändigt stoppade in mellan veden. Derpå lade
hon igen kakelugnsdörrarne, vred upp dragluckorna och
hukade sig ned på golfvet, för att titta åt genom de
små runda hålen om elden tog sig. Några röda strimmor
drogo streck härs och tvärs öfver hennes ansigte och
tumlade sedan lifligt kring golf och väggar. Snart
sammansmälte dock de irrande strimmorna till ett
mildt sken, och när Malin öppnade kakelugnsdörrarne,
göt sig en bred, varm ljusflod genom rummet. Midt i
denna flod satt Malin tigande qvar på golfvet, och
uttrycket i hennes breda ansigte täflade i vänlighet
med sjelfva den blossande brasan.

»Hvad tänker du på?» frågade Maria, i det hon slog
sig ned vid systerns sida.

»Jag tänker på Elsa och på de sagor, hon berättade
oss framfor brasan.»

Äfven Anna makade sig till elden.

»Mins ni», inföll hon, »den vackra sagan om enkan
och hennes faderlösa små?»

»Jag tänkte just på den»», svarade Maria sakta.

»Är det ändå inte bra underligt», fortsatte Anna och
sänkte rösten till en hviskning, »att vi aldrig se
vår far?»

De äldre systrarna blickade skyggt omkring sig,
liksom fruktade de att någon kunde lyssna på dem.

»Tror ni inte», återtog Anna hviskande, »att han
någon gång längtar efter att se mamma och oss?»

»Pappa har ju tagit en annan hustru. Han bryr sig
hvarken om mamma eller om oss», sade Maria sorgset,
»Han skulle inte längre känna igen oss, liksom inte
vi honom.»

Efter detta yttrande följde en lång stunds tystnad,
hvilken slutligen bröts af Malin, som sade mera för
sig sjelf än till de andra:

»Jag tror ändå att jag skulle känna igen honom!»

I detta ögonblick hördes steg i förstugan och en
knackning på köksdörren, som strax derefter gick
upp, innan de halft skrämda flickorna hunnit hämta
sig. Oaktadt dörren stod öppen mellan långkammaren
och köket, var dock mörkret i det sednare så tjockt,
att de endast otydligt förmådde urskilja den person
som inträdde.

»Är fru Gran hemma?» frågade en manlig stämma.

Ajax rusade upp.

»Stilla, Ajax», ropade Malin, som i det samma
återvann hela sitt mod och gick ut i köket.
»Mamma är utgången i sta'n», svarade hon.

»Dröjer hon länge?»

»Nej, det gör hon inte. Var god och vänta tills hon
kommer. Jag skall tända eld på ljus.»

»Tack», sade mannen och började taga af sig
ytterplaggen.

När ljuset blifvit tändt, sågo de tre systrarna med
förvåning framför sig en äldre officer i grön uniform,
med rödbrusigt ansigte och matta, utstående ögon,
hvilka stirrade omkring sig med ett nedslaget
uttryck. Ajax, som i början ifrigt nosat på den
främmande, uppgaf ett sorgset tjut och gömde sig
under bordet.

Mannen såg på hunden med en melankolisk blick och
derefter på flickorna, som hvar och en i sin tur nego
för honom.

Malin tände ett ljus till, bad den främmande stiga in
i långkammaren, satte ljuset på bordet framför soffan,
neg åter och förfogade sig tillbaka till syskonen i
köket.

Både Anna och Maria vinkade henne till sig.

»Vet du hvem han är?» hviskade Anna ifrigt i hennes
öra.

»Tror du mamma känner honom?» frågade Maria sakta
i det andra.

Malin endast skakade på hufvudet till svar. Hennes
blick stirrade i luften med ett frånvarande
uttryck. Det var såsom sökte hon efter någonting i
sitt innersta. Plötsligt flammade det till i hennes
blick och på hennes kinder. Hon såg häftigt upprörd
ut. Utan att säga ett ord tog hon skyndsamt kofta
och hufva på sig och ilade ut på gatan.

Malins förutsägelse om vädervexling hade redan gått i
fullbordan. Luften var mörk, icke en stjerna syntes;
skarpa snöflingor, som hvirflade om för vinden,
slogo henne i ansigtet. Det gick tungt att vada fram
på de redan igenyrda stigarne; men Malin var stark
och kände väl till vägen. Hon vek af på Tullgatan,
banade sig hurtigt en väg snedt öfver torget, kom
derifrån in på Storgatan och stampade snart snön från
fötterna i fru Brita Stenings rymliga förstuga.

»Är mamma hos moster?» frågade hon, i det hon stack
hufvudet in genom köksdörren.

»Hon sitter i mellanstugan», svarade en röst.

Malin smällde igen köksdörren och rusade in i
mellanstugan, men här kom hon af sig, till följd af
hvad hon bevittnade. Hon såg sin mor och Hilda vid
hennes sida stå orörliga och bleka midt på golfvet med
uppspända ögon, som riktades mot dörren till ett inre
rum, hvarifrån högljudda röster hördes. Det såg ut
som om Elin Gran hade velat skynda till nämda dörr,
för att tillkännagifva sin närvaro, men hejdats af
den förskräckta Hilda.

»Det är omöjligt, säger jag!» utropade eller snarare
skrek fru Britas röst inifrån kammaren.

»Det är en skedd sak, säger jag!» svarade
eftertryckligt en mansröst, tillhörande kamrer Pålson,
fru Stenings affärsombud.

»Stadsmäklar Bolm i Stockholm är en stenrik man. Han
kan ej bedraga!»

»Han har gjort konkurs», upprepar jag, »och ni är
icke den enda, icke heller den mest beklagansvärda,
som förlorat sin förmögenhet på det allmänna
förtroendet till honom. Det här brefvet innehåller
alla detaljer, och det är skrifvet af en man, som
icke skämtar i sådana saker.»

»Och huru har ni då skött mina affärer?» dånade fru
Britas stämma.

»Jag!» utropade kamrern, icke mindre högröstad och
vredgad. »Har jag icke många gånger varnat er för ert
öfvermodiga lefnadssätt, ert evinnerliga kalasande,
som inte gjort någon menniska godt, allraminst
er sjelf? Har jag inte rådt er att af era räntor
afsätta en reservfond för oförutsedda händelser? Men
har ni lydt mig? Har ni icke oförnuftigt understödt
er äldsta sons slöseri, och nyligen, mot mitt råd,
låtit inteckna er gård för att betala de skulder han
åsamkat sig som kadett på Carlberg? Hade ni sjelf
gjort besparingar, så skulle ni ej heller nu behöft
lemna gård och grund, sedan ert kapital gått förloradt
i Bolmska konkursen.»

»Är jag då alldeles ruinerad!» sade fru Stening med
darrande röst.

»Ja, det är ni, fru Brita Stening, och detta skyller
ni ingen annan än er sjelf.»

Som dessa ord blifvit sagda öppnades kammardörren,
kamrer Pålson utträdde, bugade sig i förbigående för
Elin och försvann.

Brita stod såsom förstenad på tröskeln mellan
kammaren och mellanstugan. Hennes blick hvilade med
ett obeskrifligt uttryck på systern.

»Har du hört det som här talats?» frågade hon
slutligen med tillkämpadt lugn.

Elin sade ingenting, men hennes blekhet och tårarne
i hennes ögon svarade tillfyllest.

»Nå ja, det kan också vara det samma», sade Brita med
förtviflans köld, »det blir i hvarje fall snart nog
spordt för alla. Gläd dig derföre, Elin, och förakta
mig af hjertans lust, ty nu är jag fattig som du.»

»Syster, syster, huru kan du så tala?» utropade Elin
och skyndade mot Brita med utsträckta armar.

»Lemna mig!» skrek Brita och stötte Elin från
sig. »Jag har aldrig tiggt någonting af dig; jag
ämnar ej heller tigga om ditt medlidande!»

»Du är hård, Brita, som sten; men jag hoppas till
Gud att han en gång uppmjukar ditt hjerta. Du skall
då bättre lära känna mitt.»

Med dessa ord aflägsnade sig Elin, åtföljd af
den bäfvande Malin. De banade sig tigande
väg i snöstormen, som jagade genom gatorna,
än hopande drifvorna i deras väg som murar, än
upplyftande snömassorna i sin famn, för att kasta
dem i ansigtet på de gående, liksom för att med ens
qväfva dem. Det var icke lång bit till Elins bostad
vid Strandgatan, men det var dock ett drygt arbete
att nå dit. Framkomna till hemmet, hade Malin hunnit
sansa sig tillräckligt. Hon hejdade modern i förstugan
och sade:

»I långkammarn sitter en herre, som vill tala med
mamma. Det var för att säga detta jag kom till
moster.»

Ännu häftigt upprörd af hvad hon nyss upplefvat
fästade Elin föga uppmärksamhet dervid. Hon lade
af sig ytterkläderna i köket, helsade sina båda
yngre flickor, och gick in i långkammaren, men drog
ögonblickligt dörren igen efter sig, ty den person,
som der steg upp vid hennes inträde, var ingen annan
än hennes frånskilda man, kapten Mörck.

Elin gjorde en knappt begriplig rörelse med handen,
som dock hade till följd att kaptenen åter satte
sig. Sjelf drog Elin till soffan en stol, i hvilken
hon satte sig midt emot honom. De betraktade en stund
tigande hvarandra.

Elfva år hade förflutit sedan de sist sågo hvarandra,
och tiden hade icke skonat någondera. Elins hår
var gråsprängdt, hennes panna fårad, hennes kinder
insjunkna. Den fordom spänstiga och täcka gestalten
var nu stel, tunn och mager, följden af mödor och
bekymmer. Men öfver hennes väsende hvilade tillika
en egendomlig skärhet, en verksam andes kraft, ett
rent samvetes fridfullhet, som skönt förklarade
hennes tärda drag. Annorlunda med kaptenen. Han
var tjock och däst, hans bröst hväste tungt vid
hvarje andedrag. Ur de talgaktiga, utstående ögonen
och de pussiga, slappa dragen talade slöhet och
förfall, på samma gång uttrycket i hans ansigte
var djupt melankoliskt. Han bar i allt prägeln af
dryckenskapslastens härjningar.

Han gjorde ett par försök att tala, men de darrande
lapparne nekade honom sin tjenst.

Elin bröt tystnaden, i det hon hjertligt räckte honom
sin hand:

»Välkommen, Fabian!»  sade hon.

»Tack!» svarade kaptenen och tryckte hårdt hennes
hand tillbaka.

Efter en stunds tystnad såg Elin honom allvarligt i
ögonen och frågade:

»Har du varit lycklig, Fabian, sedan vi skildes?»

Kapten Mörck såg upp med en underlig, hopplös blick,
sänkte hufvudet mot bröstet och yttrade sakta:

»Du var god du, Elin!    Det har hon inte varit.»

Efter en kort tystnad tillade han med tonlös röst:

»Stina helsar dig.» 

»Hon!»

»Hon är död, och det är på hennes begäran jag kommit
till dig.»

Som den upprörda Elin förblef tyst, fortsatte kaptenen
i afbrutna meningar:

»Du vet kanske inte att Stinas och min son -- vårt
enda barn -- i höst ett år sedan drunknade. Gossen
var Stinas ögonsten, den enda varelse på jorden hon
älskade. Från denna stund blef hennes lynne, som
alltid varit svårt, våldsamt till förfärlighet. Jag
tror hon inte var rätt klok längre. Ibland stängde
hon in sig flera dagar å rad, ville icke se någon och
njöt ingen föda. Det var hemskt; men det blef ändå
värre när hon kom ut. Hon pinade då med sin elakhet
och vildhet en hvar nästan till outhärdlighet; hon
var en skräck både för menniskor och kreatur. I
går styrde hon i stormande sinne stegen till
la'gåln. Inkommen hötte hon åt tjuren, som stod
klafvad vid dörren. Djuret slet sig löst, rusade på
henne, stötte och kramade henne mot väggen, innan
dejans skrik hann tillkalla hjelp. Vi skulle bära bort
henne, men då uppgaf hon ett sådant jemmerläte, att
vi nödgades lägga henne ned på fähusgolfvet. Hennes
hufvud var sönderslaget och blodfradga stod ur hennes
mun. Hon vinkade att jag skulle luta mig ned. 'Mörck',
rosslade hon i mitt öra, 'jag dör. Jag har varit en
elak och dålig qvinna. Jag har varit en satan mot din
förra hustru. Lofva mig en sak! När jag dött, skall
du gå till henne och bedja henne förlåta mig.' Detta
yttrade hon med sans. Men nu öfverfölls hon af
yra. 'Det är hon, som tog från mig min gosse. Hon
sitter med honom i sitt knä hos Gud fader. Men dit
får jag inte komma', jemrade hon. 'Hjelp, hjelp! nu
rusar tjuren mot mig igen! Han är kolsvart, han
lyfter mig upp på sina horn.' -- Hon hade rest öfre
delen af kroppen och stödt sig på ena armbågen,
men föll plötsligt baklänges. Hon var död.»

Sedan båda hämtat sig efter skildringen af Stinas
förfärliga död, frågade kaptenen i det han såg på
Elin: 

»Vill du förlåta henne?»

»Ja», svarade Elin saktmodigt.    »Jag förlåter henne,
så visst jag hoppas förlåtelse af Gud för hvad jag
brutit.»

Kapten Mörck sänkte åter hufvudet och stirrade en
stund med slö blick mot golfvet.    Derefter sade han:

»Förlåter du äfven mig?» 

Elin utbrast i gråt.

»Ja», snyftade hon, »af mitt innersta hjerta förlåter
jag dig.»

»Tack, Elin! Jag har nu uträttat mitt ärende. Är det
våra barn jag såg der ute?»

»Ja.    Vill du att jag kallar in dem?»

»Nej, nej!» svarade kaptenen med en afvärjande åtbörd,
det han reste  sig.     »Men jag är glad att jag än
en gång sett dem.    Farväl!»

»Farväl, Fabian!    Gud skydde dig!»

Några ögonblick derefter var kapten Fabian Mörck
förvunnen i mörkret och snöyran.

När ljudet af hans fotsteg snart icke mera hördes,
betraktade Elin sina barn med tårfyllda ögon, knäppte
ihop sina länder och sade högtidligt:

»Det var eder far, barn! Sorgen har nått äfven
honom. Bedjen, att han måtte finna frid och tröst
hos all kärleks och barmhertighets outtömliga källa!»

»Jag kände igen honom, jag», hviskade Malin snyftande,
i det hon jemte systrarna lindade sina armar kring
modern.

Der ute fortfor snöstormen att rasa hela natten
igenom, hvisslande med tusen skarpa tungor mot
fönsterrutorna, såsom ville den skära genom det sköra
glaset, dånande med raseri genom gatorna, liksom ville
den spränga husen i sär och bortsopa deras spillror i
den kolsvarta natten; men det tunna, bräckliga glaset
motstod snöstormen, den lilla, låga byggningen boll
trofast ihop sina fogar, på samma sätt som de, hvilka
nu hvilade der inne, räddat sig och hållit samman
uti den hårda kamp, lifvet tidigt hade sändt öfver
dem. Ofta vaknade de dock vid de häftiga vindstötarne
och uppsände fromma och brinnande böner för den man,
som sjelf uteslutit sig ur deras kärleksfulla krets,
och som nu ensam vandrade sin väg i storm, köld och
mörker.

Tidigt på julaftonen omkring en vecka derefter sutto
Elin och alla hennes barn -- Gustaf var hemkommen från
Hernösand -- församlade i långkammaren. Fru Brita
Stening hade gifvit återbud för julbjudningen. Hon
ville, i sin grämelse och sitt sårade högmod, till
en början hvarken se eller tala med någon. Handelsman
Roth hade visserligen förnyat sin bjudning; men Elin
afslog den. Hon och hennes barn ville icke dela julens
fröjd med andra, nu då deras båda närmaste drabbats af
olyckan och lidandet. De hade på förmiddagen, enligt
ortens sed, gjort och emottagit julbesök. Den lilla
trofasta Hilda Stening hade smugit sina små julgåfvor
i Malins famn och med tårar i ögonen bedt att hon och
syskonen icke måtte försmå dem. Hon rodnade så täckt
och strålande, då Gustaf kysste henne och önskade
henne en fridsam jul. Den tillgifne Henrik Roth hade
också infunnit sig och äfvenledes utvalt Malin till
sin julklappsförtrogna; och Malin, den goda själen,
märkte alls icke hans lilla bryderi, då han särskilt
bad henne att inte skrynkla paketet till Anna. Och nu
sutto de, såsom sagdt, i all stillhet tillsamman på
den heliga julaftonen. I köket flammade en sprakande
brasa. På det med en hvit duk öfvertäckta bordet
i långkammaren brann grenljuset och lågo de redan
uppbrutna julklappspaketen. Man gladde sig i tysthet
åt hvarandras och åt vänners tillgifvenhet. Gustaf
tog upp den vackra julpsalmen: »Af himlens höjd oss
kommet är ett bud, som frid till jorden bär», och de
öfriga instämde.

När sången slutat, hördes helt plötsligt klangen af
bjellror, de raska stegen af en trafvare och gnisslet
af slädmedar mot snön på gatan. Släden stannade
utanför Elins boning. Man hann knappast undra hvad
detta skulle betyda, då dörren till köket gick upp,
och Pel Perssons i Gjöle välbekanta, resliga gestalt
inträdde.

»Guds fred och en lyckosam jul!» helsade den ärlige
bonden, under det han befriade sig från den ludna
mössan och det breda resskärpet. »Cajsa helsar. Hon
hade sjelf velat komma med, men kunde inte slippa
från barnen.»

»God afton», sade Elin, »och välkommen till oss,
Pel Persson! Stig fram och sitt ned.»

Sedan han pelsat af sig och intagit sin plats,
satt Pel Persson en stund tigande. Uttrycket i hans
trohjertade 
ansigte, och den omständigheten, att han lemnat hemmet
denna afton, tillkännagåfvo tydligt att det måste vara
någonting af synnerlig vigt för Elin och hennes barn,
som han hade att förkunna.

Slutligen såg han stadigt på Elin och sade:

»Jag ska' helsa från kapten Mörck.»

Elin bleknade och barnen skockade sig alla omkring
honom.

»Guds råd och vägar», fortsatte Pel Persson, »äro
underbara. Ingen kan på förhand utransaka dem. I
veten, fru Elin, att kaptenen för icke länge sedan
besökte eder, strax efter hustruns död. Det var en
ovädersqväll. Han uppköpte svepningssaker åt Stina
och begaf sig sedan, mot natten, hemåt. Men stormen
och snöyran voro honom för svåra. Han arbetade halfva
natten i drifvorna, för att komma framåt. Slutligen
orkade hästen inte gå längre, och de blefvo båda
fastsittande, häst och husbonde, när de inte voro
längre från kaptensbostället än vid den lilla ladan,
som I vet ligger nära till, på vägen åt byn.»

Elin ryste. Det var samma lada, bakom hvilken hennes
mans och Stinas röster en gång, en kulen Oktoberafton,
afkunnade hennes eget öde.

»Der funnos de», berättade Pel Persson vidare,
»om morgonen af folket. Hästen var ihjelfrusen,
men i kaptenen fanns ännu en gnista lif. Läkaren
efterskickades genast, men det var icke mycket
att göra. Han låg sanslös i flera dygn, och när han
vaknade, hade han inte långt igen. Han lät skicka bud
på mig, och jag lydde genast kallelsen. 'Pel Persson',
sade han, när jag stod vid bädden, der han låg orörlig
och andades tungt, 'jag vet att du och din hustru äro
Elins vänner. Hjelp mig derföre att godtgöra henne och
mina barn, så vidt ännu är möjligt. Stinas egendom
är, efter hennes död, min, och jag vill öfverlemna
den åt Elin. Laga så, att testamentet blir genast
uppsatt. Du skall sedan också fara till henne, och
förmå henne att emottaga testamentet. Säg henne,
att, eftersom hon förlåtit Stina och mig, hon inte
må vägra att äfven låta den egendom, som i våra
händer tjenade synden och förderfvet, komma till
nytta och välsignelse. Den skall underlätta våra
barns uppfostran.' Han orkade inte tala mer. Jag
for genast efter regementsauditören, och vi uppsatte
testamentet efter kaptenens vilja. Han kunde inte röra
sin hand till underskrift, men vi bevittnade hvad
han förordnat. När allt var skedt, talte han inte
mera. Dödskampen räckte dock ännu i flera dagar och
först i dag på morgonen dog kapten. Och nu tycker jag,
fru Elin, att I gjorden svåra orätt uti, om I inte
tagen emot testamentet. Hemmanet kunnen I utarrendera
eller låta förvalta, om I inte sjelf ser er god att
sköta det. Det finnes dessutom bland papperen, som
auditören och jag genomgingo, flera skuldsedlar på
betydliga summor, som Stinas föräldrar utlånat. Ni
kan hädanefter lefva sorgfritt och dela med er åt
era barn, fru Elin. Ni kan också nu hjelpa er syster,
hvilken, efter hvad jag hört sägas, lärer nyligen ha
förlorat allt sitt. Det är Guds finger, som styr hvad
som sker på jorden, och det vore synd att motsätta
sig hans tydliga afsigt. Jag har skyndat att förkunna
eder allt detta, på det att budet om kaptenens död
icke skulle träffa er oförberedt från främmande
läppar. Och Cajsa helsar er så mycket, och säger
ackurat det samma som jag», slöt Pel Persson ifrigt.

Elin och hennes barn tryckte gråtande vännens hand,
och efter en kort öfverläggning, som utföll till Pel
Perssons belåtenhet, befann han sig i ett glimrande
stjernljus på hemvägen till hustru och barn. Men
de, han lemnat, förenade sig i innerliga böner
att himlens julljus måtte tändas för den ande,
som nyss sagt farväl åt alla jordiska förvillelser
och smärtor.

*

V.

Vi skola nu upprulla vår sista tafla för läsaren.

Tidens ström har åter runnit undan; vi äro flyttade
tio år framåt på dess bölja. Lifvets stränder hafva
på nytt vexlat utseende.

Vi äro i slutet af Maj, och pingst, »hänryckningens
dag», är inne. I den högblå rymden klingar lärkans
oändliga jubel, floden brusar melodiskt mellan mossiga
klippväggar, dälder och kullar utbreda för solen
sitt blomstertäcke, och så frisk, så ljuf är hvarje
fläkt »från träna i sin helgdagsdrägt». Barrträden
stå med nya, mjuka skott i spetsen på hvarje qvist,
löfträden hafva höljt sina grenar med genomskinliga
slöjor af ljusgröna dallrande blad.

Det är tidigt på morgonen, men redan råder lif
och rörelse i komministergården, hvilken ligger
tätt vid bron, som leder till kyrkan i den lilla
staden. Glada röster höras från en löfsal af alar,
som frodiga skjuta upp på flodstranden. Låtom oss
se åt hvad som försiggår der. I midten af löfsalen
står ett festligt dukadt frukostbord och festliga,
strålande ansigten omgifva det samma. Det är icke
svårt för oss att igenkänna nästan allesamman.

Den unge prestmannen -- den nyutnämde stadskomministern
-- är ingen annan än Gustaf Mörck, Elins äldsta
son. Den unga qvinnan, som med ett uttryck af innerlig
lycka och hjertegodhet sluter sig till hans sida,
är Hilda Stening, sedan i går afton Gustafs maka. Det
nygifta paret firar i dag sitt hemkomstöl, på samma
gång som sin inflyttning i komministergården, och
af denna anledning äro samtliga deras slägtingar och
vänner församlade hos dem.

Der skola vi presentera en ny medlem i slägten,
välloflige kopparslagaren och rådmannen Malm, Malin
Mörcks värderade man. Rådmannens fyrkantiga hufvud,
uppåtsträfvande, styfva hår och ännu styfvare
fadermördare nicka jovialiskt, hvarje gång han
betraktar sin kära hälft, der hon, rödblommig och
hurtig, utstyrd i yfvig negligé med ljusgröna band,
tjenstgör vid frukostbordet såsom vice värdinna. Det
märkes grannt, att gamla Elsas spådom så till
vida icke slagit in, att Malin icke blifvit tagen
för gårdens skull, ty den oförställda beundran,
rådmannen egnar sin äkta hälft, förkunnar att han
funnit i henne sitt lifs ideal. Bredvid rådmannen
upptäcka vi en person, som vi likaledes förut icke
sett; det är Maria Mörcks man, en ung och bildad
possessionat från Stockholmstrakten. Maria sjelf,
täck och strålande af lycka och helsa, sitter nära
till med en liten ljuslockig pilt i famnen. Alla
öfriga närvarande äro, såsom sagdt, idel gamla
bekanta. Der se vi den hederlige handelsman Roth, nu
mera gammal vorden och grå i hufvudet, samt hans son
Henrik, nyligen blifven hofrättsauskultant. Henrik
är förlofvad med Anna Mörck, och hennes lifliga,
bruna ögon afskjuta hvarje ögonblick nya pilar
rakt in i hans öppna hjerta. Der på andra sidan om
bordet se vi den hedervärde Pel Persson och hans lika
förträffliga hustru Cajsa. Pel Persson har lagt på
hullet och ser nästan lika storståtlig ut som hans
företrädare i tolfmansvärdigheten i Gjöle, och mor
Cajsa har blifvit en icke mindre stadig och frodig
matrona. Det trohjertade, bottenärliga uttrycket
i deras ansigten får en egendomlig ljusning hvar
gång de, halft förstulet, betrakta ett ungt par, som
smugit sig litet afsides, såsom hade de tillräckligt
med glädje och sällskap endast de ägde hvarandra. Det
är Wilhelm Mörck och Erika Persson, Pel Perssons och
Cajsas vackra dotter, hvilken vi en midsommardag,
för omkring tjuguett år sedan, sågo i linda och lakan
i kära moders famn. Wilhelm har öfvergifvit handeln,
för att egna sig åt åkerbruket, och skall, då han
snart tillträder det präktiga hemmanet i Gjöle,
gifta sig med Erika.

Men låtom oss nu vända oss till de båda gamla,
som sitta i hvar sin beqväma ländstol, midt emot
de nygifta, som de ofta betrakta med glädjetårade
blickar. Det är Elin och hennes syster Brita,
brudgummens och brudens moder. De betrakta äfven
ofta hvarandra med en fridens och syskonkärlekens
blick, hvars innerlighet förhöjes af medvetandet,
att de nu äro på dubbelt sätt knutna vid hvarandra,
genom det band deras barn ingått. Brita Stening
har undergått hårda pröfningar och lidanden. Hennes
båda söner hafva dött i ynglingaåldern; sjelf har
hon varit underkastad svåra försakelser; men hon
haf också erfarit den försakande tillgifvenhetens,
den renhjertade godhetens allt öfvervinnande makt i
sin systers 
och dotters trofasta huldhet emot henne. Hennes
stolthet har böjts, hennes hjerta har luttrats.

Elin är redan nästan silfverhårig, men ur blicken
talar en ny ungdom, själens segerrika fromhet, som
inga skiften mer kunna beröfva henne.

Af alla gamla vänner sakna vi blott en. Det är Ajax,
som, trött af årens tyngd, gått till den sista
hvilan. Hans ben äro icke begrafna i kyrkans vigda
mull, och ingen vård reser sig öfver dem, men minnet
af honom, af hans orubbliga heder och trohet bevaras
derföre icke mindre omsorgsfullt och varmt i älskande
hjertan.

Nu ringer det till gudstjensten. Frukosten slutas
hastigt och man bryter upp. I dag skall den unge
komministern hålla sin inträdespredikan; han är
färdigklädd och beredd. Han tager sin unga hustru
under armen, och åtföljd af de andra skrider han
stilla genom trädgården och fram längs vägen, som
leder till kyrkan. Högtidsklädda skaror helsa dem
vänligt från alla sidor. Majsolen strör sitt guld
öfver jorden, elfvens sång stiger, vinden fläktar
med osynliga vingar, kyrkdörrarna stå öppna och
klockornas högtidliga, milda maning dallrar när och
fjerran genom den ljusa rymden.



Allmännyttigt.

Emot mott och mal. Bästa sättet att under sommaren
skydda pelsvaror o. d. emot mal består uti att
nedlägga pelsvarorna uti ett emot mängden svarande
bleckkärl, helst af zinkbleck. Detta göres rundt likt
ett muff-fodral, ehuru större samt med lock. I denna
bleckbössa lägger man de sammanrullade och (om man
vill vara riktigt försigtig) med kamfer och hvitpeppar
eller ock med benzin o. d. bestänkta pelskläderna,
tillsluter derpå locket och öfverklistrar kanten med
papper. Det blir då omöjligt för motten att tränga
in och lägga sina ägg, hvarur sedan de förderfliga
larfverna framkomma. Man nedlägger pelsvarorna
innan motten visar sig och upptager dem först då den
åter försvunnit eller på vintern, då pelskläderna
brukas. Väl urpiskade och upphängda två eller tre
dagar i frisk luft förlora de all lukt. Inom få
år göra sig bleckkärlen betalta genom inbesparade
förvaringskostnader och
man har sedan förvaringen gratis. I småstäder och på
landet, der körsnärer icke finnas, är denna metod den
enda möjliga, enär den flitigaste piskning och vädring
icke gör tillfyllest för att skydda pelskläderna mot
de förderfliga larfverna.

Att etsa teckningar och figurer på glas. Den
teckning, som skall öfverföras på glaset, måste
först vara åstadkommen på papperet förmedelst
trycksvärta. Om så gjorts, fäster man papperet
på glaset, naturligtvis så, att inga luftblåsor 
förefinnas.

Så snart papperet torkat, gjuter man öfver glaset
med flytande fluorvätesyra af 1,140 spec. vigt,
hvilken blott etsar glaset på de ställen, der ingen
trycksvärta finnes. Efter tre minuter aftvättas både
syran och papperet och teckningen visar sig nu i
upphöjd etsning på glaset.



Logogryf.

Hvad är flärden, gunst af verlden, 
Skönhet, höghet, glans och makt;
Lekar, löjen, yrans nöjen? -- --
En förgänglig bubblas prakt! --
Arma gäster vid dess fester!
Icke stod till mig er håg -- --
Yster tärna vände gerna
Blicken bort, då mig hon såg.
Och den glade yngling lade
Vid min åsyn föga vigt;
Fast det hände att han kände
I att bära mig en pligt.
Hur du skalkas, ungdom!  nalkas
Stunden dock för dig en dag.
Och när tiden är förliden,
Som det sista då står -- jag.
På åtta "fötter" står jag,
Och om du leta vill
Bland dem mitt namn, så går jag
Åstad och bjuder till
Att visa hvad de gifva
Om satta hit och dit,
Och svårt lär dig ej blifva,
Att gissa bit för bit.
Du   får: Ett namn på vatten,
Då det har ändrat form;
Och hvad han gjorde, katten
Med en aptit, enorm;
Hvad qvinnan säges äga
Mer än det andra kön;
Hvad man om ting kan säga;
Och en "filur" i sjön;
Hvad öfver hafvet föres; 
En nöjets tummelplats;
Hvad håller, så det höres, 
Den, som förstår sin sats? 
Hvad görs på sol och måne? 
Hvad brukas af en hvar -- 
I Norrland som i Skåne -- 
Om soppan skall bli klar? 
Den bästa ibland kryddor, 
Att ge åt maten smak;
Och hvad för slott som hyddor 
Är en nödvändig sak;
Namn på en uppsatt herre, 
Fast här han ej nämns så; 
Hvad får du nog, dess värre, 
I brödet, då och då? 
Garderobe för kjol och kofta, 
Bland bygdens tärnor små; 
Hvad nu ej ses så ofta, 
Se'n skatt blef lagd derpå; 
En dristig son af vinden; 
Ett fyrtal nämdt i ett; 
Hvad sågs den snabba hinden? 
Två träslag som du sett; 
Hvad du i skolan öfvat; 
Hvad alltid inåt bär;
Hvad den som mycket pröfvat 
Å hjessan oftast är. 
Fler ord jag ej att gissa 
Dig ger -- jag talat ut; 
Jo, ett: Hvad är det vissa 
Att sjelf du blir till slut?
Th.



Bokstafsgåta.

Följande stafvelser och bokstäfver,
riktigt sammansatta, bilda sju ord, hvilkas
begynnelsebokstäfver beteckna namnet på en ryktbar
svensk mekaniker, under det att samma ords 
slutbokstäfver bilda namnet på en af samme mans förnämsta
uppfinningar.

in,  o, na,  ro, eg,  Ca, ti, m,  on, p, or, lt, pr,
ri, oi, sk,  s, i, sa, rr.

De 7 orden äro:

1.    Ett  mycket allmänt fel, som vidlåder vårt
"jag".    2.    Ett vilkor   för lugn  hvila.    3.
Något,   som finnes på de flesta grafstenar.   4. Ö,
som blifvit ryktbar för en underskön grotta. 5. Något,
som ätes hos alla folkslag.   6.   En vigtig del af
ett ur.   7.   Fanns fordom blott på hofven, träffas
nu mera äfven annorstädes.

Elaf.



Charad.

Mitt första går och  smyger,
Mitt andra sköflar tyger,
Mitt hela, med en hast,
Kniper -- och håller fast.

A-s-n.



Uttydningar.

Lösning af Bokstafsgåtan i föregående häfte, sid. 256:
1) Frieri, 2) Ran, 3) Idog, 4) Ture, 5) Horeb, 6)
Io, 7) Oskar, 8) Fåfäng; hvaraf begynnelsebokstäfverna
beteckna Frithiof, slutbokstäfverna Ingeborg.

Lösning af Charaden i föregående häfte, sid. 256: Bakfram.



Trenne timmar ur en lång lefnad.

Berättelse af C. Georg Starbäck.

1. 

Morgonen.

En höstafton i början på 1650-talet gingo trenne
studenter genom S:t Eriks gränd i Upsala framåt förbi
domkyrkan. Klockan slog sex i tornet, när de befunno
sig midt för Gustavianum, det af den store Gustaf
Adolf i närheten af erkebiskopshuset uppförda stora
präktiga hus, som kallades så till skilnad från det
af Carl IX till lärohus skänkta »domkapitelshuset»
söder om domkyrkan.

De tre studenterna fortsatte sin gång helt
långsamt. Två af dem voro storväxte, den ene af ett
synnerligen ståtligt utseende, den tredje var liten
till växten, och de nyfikna blickar, med hvilka han
såg sig omkring så väl på de stora byggnaderna som
på dem, hvilka händelsevis möttes, utvisade, att han
var en nykomling till lärostaden.

Den med det präktiga utseendet var mörk. Hans drag
voro kraftfulla, men bleka. Den höga pannan talade
om ett ljust och klart hufvud, under det att de
sammanpressade läpparne och hela den nedre delen af
ansigtet gåfvo tillkänna en jernvilja, en fasthet
och beslutsamhet, som trotsade hvarje hinder. Att
döma af hans klädedrägt och den infallna kinden
syntes han haft att kämpa med alla de svårigheter,
som fattigdomen lägger i vägen för en framåtsträfvande
yngling.

Det var Joel Drysander, en fattig komministerson från
Klockrike i Östergötland.

Den lille, som gick till venster om honom, var
smedsonen Erik Olofsson från Wadstena, som nu från
Linköping kommit upp att låta inskrifva sig vid Upsala
universitet och dervid antagit namnet Lindeman. Han
var ett par år äldre än Joel Drysander, men hade
sednare än denne kommit till universitetet.

Till venster om Erik Lindeman gick en lång, magerlagd
yngling med ljuslätt hy och ljust hår. Han var från
Norrland och hette David Johansson, men hade icke
antagit något tillnamn. Han hade ett fromt utseende
och var säflig och långsam i alla sina rörelser. Joel
Drysander liknade en sydlänning, när han gick vid
Davids sida.

De gingo länge tysta fram mellan träden vid
Bondkyrkan. Der stannade de.

Slottet låg midt för dem, och i fönstren tindrade
ljus, ty drottning Christina hade helt oförmodadt
kommit till staden och med henne många unga hofherrar,
hvilka svärmat omkring gatorna under dagens lopp,
lättsinniga och lättfärdiga, utan försyn hvarken för
ålder eller kön, såsom tonen var i denna drottnings
hof.

Himlen bakom slottet liksom hela vestra horisonten
lyste röd, bebådande storm. I domkyrkan ringde
klockorna vid en likfärd. Det var makt och
förgänglighet, storhet och ringhet gent emot
hvarandra, och öfver båda spände himlen sitt ljusa
blå.

De tre studenterna stodo en stund och betraktade
slottet och lyssnade till klockornas dofva, högtidliga
tonfall.

En suck pressade sig dervid fram öfver Drysanders
läppar. David lade långsamt sin hand på hans axel
och sökte se honom i ögonen, men han vände sig bort.

»Menar  du  icke, jag ser dina tankar, Joel?» sade
han.

Joel skakade på hufvudet.

»Skall jag säga dig dem?»

En dyster, mörk, hopplös blick riktades på den milde
frågaren, som vänligt log, i det han ännu lät handen
hvila på vännens skuldra.

»Ditt sinne sträfvar uppåt, Joel», sade David, »ja,
jag vet icke, om ens slottet der borta står nog högt
för din djerfva själ ... men verlden, verkligheten
säger sitt bleka nej, lika obevekligt som klockorna
från domkyrkan sjunga sin liksång, och derföre känner
du smärta i själen!»

»Ja, ja, David», utbrast Joel, »klockorna sjunga
liksång ... Ha, ha, du milde drömmare, du talar om
djerfva hugskott och sätter slottet der borta såsom
knappast nog högt för mig ... Ack, du vet icke,
att jag i denna stund är färdig att svälta ihjel,
om icke något underverk inträffar. Visserligen äro
klockljuden liksom bestämda för mig, och jag lider
dem godt, ty underverkens tid är med allo förbi ... Se
der, det är min hela egendom!"

Och han framvisade ett litet silfvermynt, som han
betraktade med lidelsefull hänryckning.

»Det är det enda, som jag fick med mig, när jag
drog hit upp, och jag har lyckats behålla den lilla
penningen, ehuru frestelserna mången gång med hungerns
alla qval kommit öfver mig och snart sagdt kunnat
dränka mitt förnuft i glömskans flod ... Jag har
behållit den, och jag skall behålla den ...»

»Du går för långt i din häftighet, Joel», menade
David, »det står ej så för lifvet, som du tror, nu
har du drifvit ditt arbete igenom, och nu skall hela
den stora verlden mottaga dig. Tro mig, ingen ärlig
arbetare går miste om sin lön.»

Ett till hälften föraktfullt, till hälften bittert
leende krusade den mörke Joels läpp, och han svarade
med en stämma, som tydligt tillkännagaf, huru våldsamt
stormen gick fram 
inom honom, hotande att alldeles begrafva hans bättre
jag, och stigande må hända till sin höjd just genom
det fromma lugn, som kamratens tal och hela väsende
satte vid sidan af hans upprörda känslor.

»Jag är färdig, säger du ... ja, jag är färdig,
jag liksom så många hundrade vid sidan af mig,
men är det icke ett förbannelsens ord detta: jag är
färdig. Säg mig hvar skall jag sätta min fot utan
att mot min vilja trampa på höghetens höggrefliga
eller friherrliga släp, hvar skall jag sätta foten
för att taga ett steg framåt, utan att liksom genom
ett trollslag hela hären af dessa unga ädlingar
springer fram och skriker: vanbörding, undan ... du
skall kräla dig fram! -- Är det icke ljufligt, David,
är det icke? ... Här samla vi med årslång möda
och oafbruten flit kunskaper och lärdom, under det
de högättade odågorna, lika okunniga, som de äro
högfärdiga, stå framför oss öfverallt och liksom
endast i smyg vilja begagna sig af den vetandets
egendom, hvars värde de måste erkänna, men som är och
ännu mer blifver vår, ja, jag säger vår, de ofrälse
männens arfvedel.»

»Väl har du rätt, Joel», återtog David efter en stunds
tystnad, »men blott till hälften, du är för upprörd
för att i denna stund se mer än hälften, den yttersta
randen, så att säga, af sanningen. Du glömmer, att
dock Adler Salvius sitter i rådet, du glömmer ock
hela mängden af ofrälsemän, som under dessa sista år
vunnit adelskap ... Se till, om icke du en gång, när
tiden hinner gå, blir en stor man och vinner adelig
värdighet! Du har alla anlag att stiga uppåt, Joel,
och jag, din stackars vän, skall glädja mig deråt,
ty jag lärer dock i all min dar, som du säger, få
lof att kräla utefter jorden ... Der trifves jag
ock väl», tillade han, liksom ville han med denna
slutanmärkning omstämma den häftige vännens sinne
och förmå honom att länka sig lös från den kedja,
som höll honom fången, »der trifves jag väl, och var
viss derom, det är en och samma vind, som blåser i
dalen och på bergets topp, men i dalen smeker han
blommans kind, då han der uppe bräcker ekens stam!»

»Men just den leken, David, likar mig godt», utropade
Joel, »jag har brottats hela mitt lif, och jag vill
brottas med mitt öde, tills jag blir dess herre,
eller ock stupa dervid.»

»Strida och kämpa skola vi alla ... men faran ligger
deruti, att vi så ofta förblanda medel och mål och
taga det förra för det sednare ...»

»Och hvilket skulle vara mitt mål?»

»Att vinna namn och sköld och ära och rikedom!» ljöd
vännens svar, så lugnt, men ock så obevekligt som en
hviskning af Joels eget samvete.

Han rodnade till och det blixtrade i hans ögon.

»Och jag skulle förblanda medlen med målet?» sporde
han med tonvigt på orden.

»Ja, du skall glömma, att allt detta, äran och
rikedomen, ... allt detta är icke målet, utan idel
medel att verka för ett högre mål ...»

»Som är?» inföll hastigt Joel.

»Fosterlandet!»  svarade David.

En stunds tystnad inträdde, hvars högtid stod att
läsa i båda de samtalandes anletsdrag. Det låg ett
så mildt allvar öfver Davids panna, och hans ögon
glänste med en kraft, som ingen skulle hafva tilltrott
dem. Det häftiga, bittra, sammanbitna i Joels anlete
utjemnade sig så småningom för makten i dessa ögon,
och han räckte vännen sin hand.

»Fosterlandet», sade han, »jag glömmer det icke,
David, och lefver du den stund, att du kan säga
mig, det jag så förblandat ändamål och medel, så må
rikedomen förtorka i min hand och jag gå bort från
allt lika fattig som jag kommit till det!»

»Den stunden torde dock komma, så underligt det än
nu kan synas», genmälte David, »och jag skall då
säga dig sanningen så som du kanske icke hört den
på mången god dag. Ditt hjerta är i grunden godt,
Joel, men du är svag för denna verldens goda, och den
svagheten har en förunderlig makt att insvepa själen
i ett förblindande töcken ... Ja, ja,
lefver   jag  den  dagen, så kommer jag till dig,
derpå har du mitt ord.»

Joel Drysander kunde icke annat än le vid den fromme
vännens tal.

»Så blir kanske ock denne min landsman en stor man
med tiden?» sade han och slog Erik Lindeman på axeln.

»Det kan ock hända!» svarade David. »Hur gammal är
du Erik?»

»Tjugu år!» svarade denne, något försagd att så
häftigt ryckas upp ur sina tankar.

Han hade hela tiden stått försänkt i åskådningen
af Wasaborgen, i hvars fönster man kunde se dunkla
skuggor röra sig, ju mer skymningen tilltog.

»Hvar har du haft dina tankar?» sporde den milde
David.

»Jag tänkte på honom, som byggde slottet», svarade
Erik, »hvem kunde väl tro, när han irrade omkring
i Dalarnas skogar, att han en gång skulle sitta som
konung i Sveriges rike? Så stod ock konung Erik för
mig i sin blodiga skrud när han vandrade omkring i
gemaken der uppe med de grymma tankarne sönderslitande
sitt hjerta ... Det var ju hans ättling, den sköne
ädlingen, som vi sågo med de andra ungherrarne på
eftermiddagen?»

»Tala icke de olyckliga orden, Erik!» utbrast Joel
och höll handen för Eriks mun.

Och åter stodo den häftige studentens ögon i brand,
och hans kinder bleknade af vrede.

»Det var ju mig det gällde, Joel?» sporde David och
såg leende på honom, som om han ville säga, att när
han icke tog det så häftigt, så borde ock hans vän
kunna glömma det eller åtminstone i lugn kunna höra
talas derom.

»Hade det ock varit den man, som jag aldrig sett för
mina ögon», sade Joel, »så hade det gått mig lika
till sinnes ... Så sant jag lefver, jag skulle
på ögonblicket hafva gifvit den förnäme herren en
minnesbeta, hvar så icke drottningen kommit.»

»Och så hade du för alltid stängt vägen för dig,
Joel!»

»Jag begriper dig icke», afbröt Joel, »med sådana
medel vill jag icke taga ett steg framåt, utan
förblifva som du i dalens natt ... Nej, ett skall
erkännas, det är, att jag är menniska ... Hela
mitt inre uppreser sig och jag blir vild, när jag
hör de fördömda orden skära i mina öron: undan,
vanbörding! ... Och möter jag honom, jag slår honom
på stället neder, flöte ock tio konungars blod i hans
ådror!»

Det förefaller nästan otroligt, när man efter att
hafva låtit blicken hvila på det Sverige, som styrdes
af Gustaf Adolf och Axel Oxenstjerna, flyttar den
öfver de jemförelsevis få åren till det, -- som styrdes
af Christina, -- det förefaller otroligt, huru på
några år allt kunde så förändra sig. Den fasthet,
säkerhet och trygghet, den ära och ärbarhet, den
oskrymtade vördnad för Gud och den stora förmåga att
för det allmänna offra sig sjelf och sina enskilta
fördelar, som utmärkte det förra, hade efterträdts
af ett tillstånd, som syntes bära alla upplösningens
och förruttnelsens färger.

Den franska lättfärdighet, som den store fadern så
allvarsamt tillrättavisat, svängde sig i hela sin
fräckhet vid dotterns hof, medan den offentliga
gudstjensten förlöjligades och föraktades, och
vantrons och alla hjertats onda lustar som ett gift
spred sig bland de store och från dem i allt vidare
kretsar. Lönnmord bland de högre och rån och stöld
bland de lägre hörde snart sagdt till ordningen för
dagen, icke minst i Stockholm.

Der kunde man ock se hofvets unga adelsmän halfrusiga
stryka omkring gatorna, ja stundom med buteljerna
under armen drickande drottningens skål på knä utefter
torgen. De rättsinnade drogo sig tillbaka, om de
kunde, eller sörjde öfver att behöfva lefva i sådant
sällskap. Från Stockholms predikstolar predikades
mot såväl det förargelseväckande lefnadssättet, som
mot regeringens vårdslösande. Men det var förgäfves.

Christina lät allt gå vind för våg, och det stora,
stolta, beundrade och besjungna Sverige, som hennes
fader lemnat

henne i arf, och som Axel Oxenstjerna vårdat, höll
på att förtära sig sjelft under hennes händer. De
pligter, hon hade mot detta sina fäders land, glömde
hon, om hon ens erkände dem, och under hennes lärda
hufvud klappade knappt ett hjerta.

I hennes omgifning blomstrade idel ogräs, sjelfva
snillets lekar doftade af gift. De unga ädlingarne
utmärkte sig också i samma riktning som deras
herrskarinna. Öfversitteri, trätlystnad, prålsjuka,
misshushållning och oordningar af alla slag betecknade
deras dag, och drottningens gunstlingar, den af de
båda studenterna omtalade Clas Tott, en Dohna, en
Steinberg voro i sådana dygder de mest framstående.

Under sådana förhållanden hände det lätt, att
våldsamma och upprörande uppträden ägde rum, helst
om den adelige öfversittaren råkade träffa en person
med känsla för sitt värde och sina rättigheter blott
och bart som menniska, såsom fallet var här.

De tre studenterna hade stått i porthvalfvet, när
drottningen kom, och blifvit qvar der äfven sedan
hon försvunnit i slottet och de kungliga vagnarne
kört bort. Den långe, ljushårige David med sitt
drömmande utseende och sin något otympliga figur, som
lätt kunde gifva anledning till gäckeri, hade blifvit
föremål för några adeliga pagers uppmärksamhet.

Clas Tott, som följande året blef upphöjd till grefve
och som Christina ett ögonblick tänkte upphöja till
sin efterträdare, eftersom Wasablod flöt i hans ådror,
hade då kommit ut från slottet, och blifvit gjord
uppmärksam på den långe studenten. Denne tyckte
i sin tankspriddhet, att de unga herrarne vinkade
honom till sig, hvarföre han närmade sig, men blef
emottagen med en skallande skrattsalfva.

David stannade något förbluffad öfver det oväntade
mottagandet, men då skrek Clas Tott till honom
sitt: »undan, vanbörding!» -- och i det samma kom
drottningen. Joel hade redan sprungit fram för att
upptaga sin väns skymf, men då voro de unga herrarne
försvunna tillsammans med drottningen. Det var harmen
häröfver, som kokade hos honom och som väcktes till
lif af ljusskenet från slottsfönstren.

När menniskan icke har något att förlora, är hon
mer än eljest fallen för ytterligheter, och det kan
ingen veta, hvad som kunnat inträffa denna qväll,
ifall den häftige och starke Joel Drysander kommit
att möta Clas Tott, huru oöfverträffligt fulländad
än dennes uppfostran var i alla ridderliga idrotter,
det vill säga, dansa, fäkta, rida o. s. v. men framför
allt i oförvägenhet, trätlystnad och fräckt öfvermod.

Men ödet vände sig annorlunda.

En fjerdedels timma kunde hafva förflutit under de tre
studenternas samtal, då detta afbröts af en äldre man,
i hvilken de, när han kom ända inpå dem, igenkände
en tjenare hos erkebiskopen, Johannes Canuti Lenæus.

»Jag söker Joel Drysander af Östgöta landskap!»
sade biskopstjenaren, i det han helsade de tre
studenterna.

»Här är han!»  svarade Joel.    »Hvad mera?»

»Hans högvördighet erkebiskopen har sändt mig att
hämta upp till sig studenten af Östgöta landskap,
Joel Drysander, son af Petrus Jonæ, komminister
i Klockrike och sedan kyrkoherde i Löt bredvid
Norrköping ...»

»Riktigt, hedersvän, så hette min fader», afbröt Joel
den sirlige och i tal och åthäfvor ytterligt noggranne
biskopstjenaren, som tydligen ägde mera underbyggnad
än som vanligen fallit på en drängs lott, »riktigt,
nu kommer min moder i ordningen ...»

»Om henne nämde icke hans högvördighet ett endaste
ord, nej ... studenten af Östgöta nation», och så
fortsatte han hela raden till punkt och pricka hvarje
ord alldeles som första gången.

»Nå väl, ja», sade då Joel, »här står jag, hämta mig
så upp till hans högvördighet!»

Biskopstjenaren sökte så mycket som skymningen
tillät det granska den i hans tycke något skämtsamme
ynglingens anlete, men då detta icke lät sig göra,
gick han med afmätta steg något förut i riktning
mot erkebiskopshuset.

Joel tryckte sina vänners händer till, som han trodde,
ett kort afsked och lofvade att snart på sin kammare
lemna dem del af hvad erkebiskopen kunde hafva att säga
honom, hvarpå han med snabba steg skyndade efter den
stele tjenaren, som redan försvunnit under trädens
skugga.

Erkebiskop Lenæus var en man, som redan närmade sig
åttiotalet. Han hade innehaft erkebiskopsstolen sedan
året före den westfaliska fredens afslutande och var
redan då närmare 74 år gammal, så att mången trodde,
att han icke länge skulle bekläda sin höga värdighet.
Men han innehade stolen i tjugutvå år, och har af
alla Svea rikes erkebiskopar varit den som uppnått
den högsta åldern.

Men detta oaktadt var han hvarken till själ eller
kropp någon utlefvad gubbe, utan uppfyllde alla sitt
embetes åligganden med full mannakraft. Det var en man
i den gamla stilen, enkel och värdig med kraftfulla
anletsdrag, öfver hvilka känslan af hans ansvarsfulla
och heliga kall dragit en slöja af djupt allvar med
en lindrig anstrykning af vemod.

När Joel Drysander fördes in i hans rum, satt han vid
sitt arbetsbord, som belystes af ett enda ljus. Han
var sysselsatt med läsning och rörde sig icke förr
än han läst till punkt.

Då vred han sig på stolen utåt rummet och vinkade
fram till sig den unge studenten, som han vänligt
räckte handen.

»Joel Drysander?»  sade han, och Joel bugade sig.

Erkebiskopens öga hvilade länge och forskande på
honom, men liksom om han blifvit belåten med hvad han
sett, klarnade hans fårade panna upp, och han sade:

»Är du färdig att lemna Upsala, min son?»

»Ja!» svarade Joel utan betänkande, »om det ock vore
i denna stund!»

»Godt!» återtog erkebiskopen, »det kan vara, att det
ock må ske i denna stund.»

Joel gjorde stora ögon, men glädjen, så naturlig
vid hans år, lyste ur dem, och det tycktes göra
erkebiskopen nöje.

»Jag har genomgått alla handlingar, som röra dig,
min son, och rådfört mig med professorerna ... ty du
skall veta, den som visade mig vägen till dig, är en
ung man liksom du, men mindre ärelysten ... så, så,
rodna icke min son, ärelystnaden är en god sporre,
blott hjertat är godt, och det är ditt, så säger din
vän, Davidus Norrbottniensis, som jag väl känner och
sätter högt värde på. Han har sagt nej till det samma
förslaget, som jag nu vill göra dig, men du skall
icke säga nej, det ser jag ...»

Joels ögon brunno. Han var i den högsta själsspänning
och kände liksom med sig, att hvad den gamle
erkebiskopen skulle komma att säga, skulle blifva
bestämmande för hela hans framtid. Erkebiskopen
fortfor:

»Hans kunglig höghet Carl Gustaf önskar sig en rask
och driftig skrifvare i sitt kansli, ... vill du
antaga platsen?»

»Ja, ja, det vill jag!» utropade Joel med en ifver,
som åter framkallade ett leende på erkebiskopens
läppar.

Han strök sig med handen öfver det yfviga skägget,
hvarpå han yttrade:

»Men ingen tid är att förlora. Hans kungliga höghet
står på resande fot till Öland, såsom han skrifver
till mig, ... det vore derföre väl, om du, såsom du
sjelf sade, ju förr desto hellre kunde begifva dig
åstad.»

»Gud välsigne ers högvördighet!» stammade Joel och
kunde knappt återhålla de frambrytande tårarne under
öfvermåttet af de känslor, hvilka i detta ögonblick
genomströmmade honom.

Men erkebiskopen fattade hans hand och sade:

»Tacka Gud, min son, som ser till dem, hvilka honom
ostraffeligen tjena ... tacka Gud i ditt hjerta och
bed honom stå dig bi under de öden, som du går till
mötes. Glöm aldrig, att hans rike går framför allt
och dernäst ditt fädernesland. Herren vare med dig!»

Besöket hos erkebiskopen var slut, och Joel mera
sprang än gick de gator, hvilka ledde hem till hans
torftiga studentkammare. Det var hans fullkomliga
afsigt att i ordets egentliga bemärkelse genast
begifva sig på väg. Han hade intet, som qvarhöll
honom.


De båda vännerna, som han väntade att träffa, och för
hvilka det gladde honom att få omtala den oväntade
lycka som fallit honom öfver hufvudet liksom från
skyarne, men som han i första rummet hade att tacka
David för, -- de voro icke till finnandes i hans
kammare.

De borde dock godt hafva hunnit upp till
»Fjerdingen», der han bodde. Det var knappt en half
timme, som han varit hos erkebiskopen, han stod redan
i begrepp att skynda ut för att söka dem, ty hans
hjerta längtade efter att få meddela sig. Men då,
just som han stod i trappan, hörde han hastiga steg
på gården, och ögonblicket derefter uppenbarade sig
Erik Lindemans lilla person.

»Hvar är David?» var Joels första fråga.

Erik svarade icke, men hans bleka och förskrämda
ansigte talade mera än ord.

»Är det slagsmål på färde?»  sporde åter Joel.

»Nej, nej», fick ändtligen Erik sin tunga i gång,
»det är värre än så, vida värre ... Han sitter i
fängelse!»

»I fängelse!» utropade Joel, »är du ifrån förnuftet
... i fängelse?»

Erik berättade, huru allt tillgått. De hade sedan
de skildes från Joel, gått framåt slottet, men snart
utför backen gått ned åt staden. På bron stodo några
af hofherrarne och bland dem Clas Tott. När han
vid skenet af facklorna, som ett par knektar buro,
fick se David, gick han fram till honom och drog
honom i kragen, men då David fattade honom om armen
för att afvärja den lek, som tydligen skulle börja,
slog den vilde ynglingen honom i ansigtet, så att
näsan sprang i blod. Då släppte honom väl herr Clas,
men när David icke sade något, så måtte detta hafva
retat honom, ty han följde efter, och de andra lika
så, tills de kommo till professor Loccenii port.

Der gick David in och drog Erik med sig, men herr
Clas var dem i hack och häl efter.

»Du behöfver ock en minnesbeta, ropade han och slog
efter mig», fortfor Erik att berätta, »och han skulle
hafva slagit mig till marken, om icke David sträckt ut
sin arm ... Jag tror, han äger styrka som en jätte,
om han blott vill använda den. Men det var, som att
gjuta olja på elden, herr
Clas   sprutade  eld och lågor och kastade sig
öfver David, så jag trodde,  att någon riktig olycka
skulle ske.    David måste emellertid   värja   sig,
och han gjorde det med besked.    Herr Clas föll och
slog hufvudet mot en sten ...» 

»Han dog?» sporde Joel i andlös väntan. 

»Jag kan det icke säga.    Allt blef
till en röra, ur hvilken jag  såg  den  dödsbleke
herr Clas bäras uppåt slottet, medan knektarne fattade
David och förde honom till fängelset.»

I ögonblickets första uppbrusning, i synnerhet
när själen redan förut är satt i liflig rörelse,
såsom fallet nu var med Drysander, är man merendels
fallen för ytterligheter. Joel var fullkomligt
öfvertygad om, att herr Clas' sista stund var kommen
och öfverväldigades helt och hållet af tanken på
det öde, som under denna förutsättning väntade hans
vän. 

Han fattade häftigt Eriks båda händer. 

»Du skall
skynda till erkebiskopen», sade han, »och säga honom
allt ... kanske skall han kunna rädda David. Men i
hvilket fall som helst, så skall du göra allt, hör du
det, Erik, jag besvär dig vid vår vänskap, du skall
göra allt för att hjelpa David ur fängelset... Ditt
hufvud är rikt på utvägar! Och när han så kan fly
härifrån, så ...»

Han tog upp en liten skinnpung, hvarur han framdrog
den lilla silfverpenningen, som var hans enda minne
från fädernehemmet. Han såg en stund på myntet, men
stack det derpå hastigt åter in i sitt förvaringsrum
och lemnade pungen åt Erik.

»Då skall du lemna honom denna», sade han, »och bed
honom deruti se, huru mycket jag är hans vän och
huru mycket jag varit i stånd att göra för honom,
ehuru jag nu ej kan dröja ...»

»Och hvarföre?» sporde Erik mera med blicken än med
tydligt uttalade ord.

»Jag måste begifva mig bort härifrån, och har ingen
tid att förlora ... Hertig Carl Gustaf väntar mig.»

»Hertigen ... tronföljaren ... den blifvande
konungen?» sporde Erik med en förvåning, hvari
dock glädjen öfver kamratens lycka utgjorde det
förherrskande draget.

»Ja, den blifvande konungen!» upprepade Joel. 

I det samma slog klockan i domkyrkotornet sju.



Ett fosterländskt Bildergalleri.

XXXV. Johan Anders Wadman.

Wadmans boning i Göteborg.
(Teckning af C. S. Hallbeck.)

När man vandrar Spanmålsgatan i Göteborg framåt
till dess vestra ändpunkt, der den utmynnar mot
Qvarnbergsgatan, får man framför sig ett lågt,
gulmåladt plank med en port, öfver hvilken läses:
n:o 9. Man träder in på en liten gård af högst
egendomligt utseende; den sammas fond utgöres af en
mängd terrasser, gärdesgårdar och trappor samt högst
upp ett staket, bakom hvilket den s. k. Claëssonska
trädgården vidtager. På venstra sidan af denna gård
ligger ett litet gult tvåvåningshus. Från trähusets
baksida leder en dubbeldörr direkte in i ett rum
ined ett fönster åt gatan och två åt gården. Här satt
gubben Wadman
och kokade sin potatis i den -- ännu qvarstående --
runda kakelugnen, under det han gnolade:

 Om vi mycket bång och buller kunnat göra, 
 Hyllas vi af seklers lof i grafvens famn; 
 Fast det föga hörs af balsameradt öra, 
 Efterverlden kallar det "odödligt namn".

Aldrig kunde väl han, den förkroppsligade
anspråkslösheten, tänka, att efterverlden ej
synnerligt många år derefter skulle resa hans byst i
brons, ehuru han hvarken gjort bång eller buller af
sig här i verlden.


Skalden Wadmans  härkomst och ungdom äro insvepta i
ett   visst   dunkel.    Man antager, att hans fader
varit prosten Nils   Anders   Wadman   i   Tvings
pastorat,   nära Karlskrona. Födelseåret   uppgifves
vara   1777   och  födelsedagen den 27 September.
Att   han  år   1796 var student i Lund, synes af
en disputation: De animorum humanorum perennitate,
för hvilken Johan Anders Wadman responderade under
magister Olof G. Horster.    Vid Lunds universitet
lärer han tagit såväl  filosofie-magisters-graden
som bergsexamen. Att   han   gjort    ganska
vidsträckta utländska resor uppgifves, och detta
tyckes   bekräftas   af  ett par    af    hans
poemer. Dessa   resor   lära  företagits   åren
1804   och 1805.     Omkring   1807 vistades han på
egendomen Alqvittern i Wermland   såsom    informator
tör  hofjunkaren   Geijerstams barn.

En af Wadmans förtrognare vänner under hans
Göteborgstid berättar följande: »Det arf, Wadman
erhöll efter fadern, använde han till stor del för att
hjelpa sedermera blifvande professor Weltzin (hans
akademiekamrat) att fullända dennes läkarekurs, en
kostnad, så mycket drygare som Weltzin just icke var
någon hushållare under student-tiden. Af hvad orsak
Wadman icke vidare drog fördel af sina vetenskapliga
studier för erhållande af framtida försörjning,
känner jag icke, ty Wadman var högst förbehållsam
i meddelanden om sitt ungdomslif, men så mycket
vet jag, att en olycklig kärlek djupt ingripit
i hans lefnadsomständigheter.» I Wadmans lefnad
skulle således äfven vara denna »gamla historia»,
detta förhållande att vara »bedragen på drömmen om
lifvet», som spåras bland så många andra sångares
jordiska öden. Wadman sjelf lemnar antydningar härom,
t. ex. i följande verser
i    poemet     »Flickornas skål»:

 Ej föll någon stjerna, men tärnan blef kall, 
 Och läpparne brände vid bägarens svall. 
 Dock suckade hjertat, när jag skulle dricka 
 I tysthet en skål för min trolösa flicka.

 Det suckar så länge den glimmande sol, 
 Den bleknade måne skin' ned på min stol.
 Tills en gång ur läkarens burk jag skall dricka 
 Mitt yttersta rus för min trolösa flicka.

Wadmans byst på Lorenzberg.
(Teckning af C. S. Hallbeck.)

Wadmans ungdomsvän Weltzin var under 1813-1815 års
krig öfverfältläkare vid svenska hären och denne
skaffade honom en plats såsom sjukhuskommissarie,
hvarigenom poeten kom att erhålla titeln af direktör
samt göra såväl tyska som norska fälttågen. Det
var från det sednare som Wadmans lustiga svar
på en Krigskollegii anmärkning daterar sig. Den
poetiske kommissarien, hvilken hade om händer
sjukhusprovianten, hade kommit på balans på
bränvin, ty han hade sällan hjerta att neka de
tillfrisknande soldaterna en liten styrkedryck
då och då. Men Krigskollegium, som granskade
räkenskaperna, tyckte dock, att väl mycket af den
nämda varan åtgått, hvadan kollegiet till Weltzin
nedsände ett anmärkningsmemorial med infordrande af
förklaring öfver »hvart åtskilliga poster bränvin,
som af direktören Wadman blifvit för sjukhusets behof
reqvirerade, tagit vägen». Weltzin sände efter Wadman,
utbedjande sig dennes förklaring öfver det anmärkta
förhållandet. Wadman fattade lugnt pennan, klauderade
anmärkningspunkten och skref på den tomma spalten:
Utsupet! J. Wadman. Gubbarne i kollegiet smålogo
troligen; säkert är, att ingen vidare anmärkning afhördes.

Efter krigets slut tog Wadman å nyo plats som
informator, denna gång hos landssekreteraren och
lagmannan P. U. Stenberg. Denne såväl som hans maka,
född Ulrika Klingsporr, egnade sina barns lärare den
största vänskap och välvilja, som Wadman å sin sida
mötte med innerlig tacksamhet och uppmärksamhet. I
poemet »Landvetters-jagten» har han besjungit både sin
patron och sin patronessa:  »lagprofeten» och   »den
lilla amazonen».    I det älskvärda
Stenbergska huset tyckes Wadman tillbringat
lyckliga dagar, och flera af hans bästa skaldestycken
lära sett dagen under »lilla amazonens» och hennes
makes kritik. Vid en familjefest -- troligen en
lagmanskan Stenbergs födelsedag -- uppvaktade Wadman
med följande, hittills otryckta, fägneqväde:

 När solen kläcker den första blomma 
 I ljusgrön park,

 När vårens första härolder komma 
 Från främmad mark,
 När arla-regn sköljer torra länder,
 Hvem sträcker då icke tacksamma händer 
 Mot höjden opp.

 När dagen gryr, som åt barn och maka
 Gaf mor och vän,
 Hvem kallar deraf ej tjust tillbaka
 Åminnelsen.
 Ja, dagen, som gifvit oss vår Ulla,
 Vi alltid hylle med tacksamhetsfulla
 Och glada bröst.

Länge tycks denna Wadmans lyckliga tid ej varat,
utan snart finna vi honom flyttad till Göteborg.

Professor Weltzin hade bosatt sig i Göteborg såsom
praktiserande läkare, och detta var väl den förnämsta
orsaken till att Wadman slog sig ned i denna stad,
der han såsom privatlärare och renskrifvare fann
ett torftigt uppehälle. Vänner förvärfvade han sig
till ovanligt stort antal, och ännu lefver mer än
en gråhårsman i Göteborg, som vet att berätta om
den glada Wadmanska tiden med sina lustiga samqväm
och uppfriskande jagtäfventyr. Många äro anekdoterna
från den tiden. Ehuru de äro temmeligen vidt bekanta,
kunna vi ej underlåta att här upplifva några af dem.

Wadman hade en dag fått sig ett par alldeles hela
svarta byxor. Skalden begaf sig, på bästa sätt
utstyrd, till kyrkan, hvarest tilldrog sig, att
presten (en pastor Roempke i Carl Johans församling)
började messa i en näston till den grad missljudande,
att Wadman nödgades hastigt luta sig ned i bänken
för att dölja sitt skratt. Härvid sprack det nya
plagget. Någon tid derefter skickade samme prest
omkring den s. k. påskboken för att erhålla de årliga
bidragen af sina församlingsbor. Äfven Wadman fick den
till sig, hvarvid han förklarade, det han visserligen
erkände pastorns rättighet till påskören, men att han,
för sin del, hade en liten moträkning, hvilken han
begärde att få presentera. Wadmans räkning lydde som
följer:

 Herr pastor Roempke till J. Wadman.           Debet.
 An.    Messat sönder ett par svarta byxor . b:ko rdr 8: 32.
 Per.   Afgår för påskören . . . . . . . . .   "   "   - 16.
 Saldo mig till godo . . . . . . . . . . . .   "   "  8: 16.

Historien förmäler icke huruvida presten godkände
räkningen, men tvifvelsutan slapp Wadman sedermera
alla påminnelser om påskören.

Wadman var en synnerlig beundrare af Carl Johan. Flera
stycken af hans hand äro skrifna till denne furstes
ära, och den tillgifvenhet och vördnad, som han hyste
för hjeltekonungen, sträckte sig äfven till dennes
hela ätt. Men icke ens de mest lojala tänkesätt kunde
afhålla honom från att skämta, då tillfälle till ett
godt skämt erbjöd sig. Så t. ex. i följande fall: Då
Carl Johan som kung en gång (i början af 1830-talet)
besökte Göteborg, hvarvid en allmän illumination
var anordnad, ville äfven Wadman, ehuru han bodde
vid en trång och afsides liggande gata och midt emot
ett såsom tvetydigt beryktadt hus, hedra monarken
så vidt hans »poetiska omständigheter» det tilläto
honom. Han skref derföre med stora bokstäfver
på ett ark skrifpapper en fyraradig vers, hvarefter
papperet oljades och fick tjenstgöra som transparang i
fönstret, belyst af två smala talgljus. Versen lydde:

 Fast trångbodd, midt emot ett jungfruhus. 
 Fast kungen aldrig färdas denna gata, 
 I qväll jag tänder mina björnars ljus, 
 Att packet ej må trycka eller prata.

Den ursprungliga lydelsen af sista raden hade varit:
»Att folket ej må undra eller prata», men ändrades,
som ofvan, för att kunna ge en snärt åt en af stadens
dåvarande tidningsredaktörer, på hvilken Wadman var
särdeles förargad för dennes opposition mot Carl
Johan.

En gång -- det var på hans äldre dagar -- hade skalden
vid ett bröllop råkat taga sig några glas för mycket,
hvarföre han, redan före festens slut, somnade på
en soffa i ett afsides beläget rum. Då gästerna
åtskildes, brydde man
sig icke om att väcka gubben, som helt ostörd
fick sofva af sig »bröllopsoset». Tidigt på
morgonen vaknade Wadman, steg upp, gnuggade sig
i ögonen och återkallade i sitt minne gårdagens
tilldragelser. Derpå begaf han sig till brudparets
rum och knackade sakta på dörren.

»Hvem der?» frågade brudgummen.

»Det är jag.»

»Hvilken jag?»

»Wadman.»

»Hvad tusan vill farbror oss så här tidigt?»

»Jag ville blott säga dig, att detta var det sämsta
bröllop, jag någonsin varit med om.»

»Hur så, då?»

»Jo, jag går lika nykter härifrån som jag var, då
jag kom hit ... Adjö med dig, min gosse!»

Road af jagt och fiske, var han en vacker dag i
skärgården ute på en båtfärd i sällskap med, bland
andra, landshöfdingen i Göteborg, den glade och
upptagsfulle grefve Rosen. Nu hade Wadman stundom
nog stark böjelse för sömn och var då en föga angenäm
sällskapare. I ett dylikt anfall af sömnlust drog han
sig, oaktadt allas uppmaningar, ifrån allt deltagande
i sällskapsnöjet för att öfverlemna sig åt hvilan. Han
insomnade snart och lugnt. Rosen, som ville gyckla
med hans sömnaktighet, tog då en ihopviken näsduk, väl
indränkt i bästa konjak, och lade under den sofvandes
näsa. Wadman sof djupt och insöp i långa andedrag
ångan af den kanske 20-gradiga spritdrycken, hvaraf
då och då några droppar påhälldes. Verkan uteblef
ej. Skalden hade lagt sig nykter, men när han vaknade,
hade han en försvarlig »florshufva», lyckligtvis
utan menliga följder och snart öfvergående.

Wadman har förvärfvat sitt skalderykte egentligen
såsom glädjens och njutningens sångare. Hårdt har han
derföre blifvit bedömd. Men den, som tror, att Wadman
var en drinkare, misstager sig; alla vittnesbörd
af hans vänner öfverensstämma deri, att han i sitt
hvardagslif var den måttligaste menniska, med ovanligt
få lefnadsbehof, ehuru han, bjuden på kalas, kunde
taga tillräckligt till bästa och då sällan »lemnade
bålen innan den var slut». En vigtig omständighet
vid bedömandet af Wadman såsom sångare vid bålen är
allmänna sällskapsbruket hos den tid, inom hvilken
han lefde. »Wadman var -- säger en hans minnestecknare,
Jacob Biörklund -- gerna med i glada lag; och de glada
lagen bildades kanske något oftare än hvad vi nu för
tiden anse höra till god ordning. Att der ock stundom
gick hett till, förnimma vi från Wadmans egen lyra,
när han sjunger:

 Jag älskar ej det tomma kruset 
 Med skålar, som gå laget kring,
 För vännerna och kungahuset,
 Ty de betyda ingenting.
 Nej, börjar jag en gång att dricka,
 Förslå ej lumpna femti glas;
 Jag glömmer fosterland och flicka
 Och måttlighet på godt kalas.

Att i det fluidum, som dracks ur dessa »femti glas»,
var blandad en icke obetydlig qvantitet cynism,
hvarken bör eller kan förnekas. Men, om man vill
opartiskt döma, är den samma mindre att söka i Wadmans
egen personlighet, än i den rådande allmänna andan hos
den tid, på hvilken han lefde, och hvars svaga barn
han var. Denna anda var utbredd öfver hela Sverige
och saknades icke mest i det dåvarande Göteborg. En
borgmästare i en landsortstad kunde då förvärfva sig
en viss patriotisk ryktbarhet i hela landet derigenom,
att han, efter en i hufvudstaden honom egnad grundlig
helsningsskål, besvarade den samma med tömmandet
af den fulla bålen, och hans hjeltenamn är ännu ej
utdödt bland landets äldste. Man drack, man sjöng
och var glad; och om man också icke så sällan kände,
att man druckit för mycket, tröstade man sig lätt
dermed, att enda orsaken dertill var, att man »tålde
för litet». Betrakta vi på samma gång den tidens
vitterhet, månne ej Valerii sångmö, som sjunger:

 Säg mig den bästa religion: --
 Den dyrkan, hvaraf Bacchus hyllas,

i detta hänseende står i en icke så aflägsen slägtskap
med Wadmans; ehuru hon i den pensionsanstalt,
som kallas »stora verlden», erhållit en förfinad
uppfostran och förstår att med ett förföriskt
leende och den koketta gratien hos en »grande dame»
i vinlöfskransen kring sina lockar äfven infläta
behagens och det finuddiga skämtets doftande rosor,
under det att den sednare, lik ett, från folkskolan
utgånget, osmyckadt och äfven osminkadt naturbarn,
låter sin medfödda glada qvickhet spela på ett språk,
hvars ordbok troligen då mindre strängt granskades
än nervkänsligheten i våra kritiska öron skulle kunna
tillåta.

Må vi derföre icke döma, långt mindre fördöma den af
lyckan så styfmoderligt behandlade skalden, att han --
under en sådan tid af lefnadsfrisk, ehuru sjelfsvåldig
glädje, tryckt som han var af den inre disharmoni,
hvilken var en naturlig följd af jemförelsen mellan
det rika pund, honom blifvit gifvet, och den ståplats
på lifvets efterkälke, han kände sig inneha, -- att han
i glada vänners krets, som begärligt lyssnade till
hans sprittande skämt och hans lyras lekande toner,
sökte glömma verkligheten och stundom i botten af
pokalen såg

uppstå en skönare verld

än den, som vanligen stod honom till buds! Han var
dock på intet sätt någon drinkare, så hafva flere
aktade män, stundom med vänskapens tårar i sina ögon,
försäkrat. Han var tvärtom i sitt hvardagslif ytterst
måttlig, liksom han i det husliga umgänget var den
stillsammaste och oförargligaste varelse på jorden,
med ett mildt leende i de vackra dragen, öfver hvilket
ett moln af svårmod ej sällan bredde sin skugga.

Men -- när han åter

 Satte sig vid fulla bålen 
 Inom ett förtroligt brödralag, 
 Jubilerande för första skålen, 
 Tömmande pokal'n i långa drag,

då svepte lammet in sig i fantasiens lejonhud, och
de sånger,
som han dervid strödde omkring sig, blixtra af
satirens pilar, riktade åt alla håll, icke minst
åt hans eget, och svälla af den yppigaste lifslust.
Vid sådana glada tillfällen sjöng han oftast sjelf
sina visor, såsom några ännu veta att berätta, med en
obetydlig röst, men med mycken smak och uttrycksfulla
gester.»

Men Wadman hade äfven andra strängar på sin lyra,
ljufva och skära. Vi erinra om, bland andra,
hans idyll »Min lilla vrå bland bergen», hvilken,
under de sednare åren på en ovanligt älsklig melodis
vingar buren öfver hela landet, blifvit en verklig
folkvisa.

År 1834 kom koleran för första gången till Göteborg
och anställde förfärliga härjningar. Wadman var
under denna eländets och jemmerns tid outtröttlig
vid sjukbäddarne; den gamle sjukhusdirektören från
krigstiden visade, att han ännu kunde se döden i
ansigtet. »Wadman var den oförtrutnaste, rådigaste
och modigaste koleraläkare, som man någonsin kunde få
se; han höll ut från början till slut», berättar en
af hans vänner. Men Wadmans kroppskrafter lära under
dessa ansträngningar mycket försvagats, och då härtill
kom ett häftigt illamående efter en målskjutningsfest
inom Göteborgs jägareförbund, tynade han under de
två sednaste åren af sin lefnad småningom af, tills
han den 6 Februari 1837 inslumrade i dödens sömn.

Under ett fjerdedels århundrade hade Wadmans graf
hunnit förgätas, men hans minne lefde ännu friskt
och lifligt i staden vid Göta elf, då en yngre
sångare, Jonas Philipsson, inom samfundet Göta Par
Bricol, hvars ordensskald Wadman i omkring tjugu
års tid varit, väckte förslag att resa hans byst i
brons. Förslaget vann genklang, åt Molin uppdrogs
bystens modellering och den 16 Juni 1869 blef den
festligt aftäckt. För den, som besöker Lorenzberg,
strax söder om Göteborg, framstår i en lund af almar
och björkar Wadmans kolossala bronsbyst.

Sjelf  har   han   i   svenska   sångens pantheon
rest sig en stod, som är ære perennius.

Birger Schöldström.



Enkan.

Hvi sitter du förgråten der
Och tänker på det flydda, 
Hvad är den sorg, som dig förtär, 
Hvi kläds i svart din hydda? 
Hvi stirrar du så hemsk och vild, 
En saknadens och smärtans bild?

Du log helt nyss, som glädjen ler
I lifvets fulla sommar,
Då ögat inga skuggor ser
Och allt i fägring blommar;
Ej slocknad än var blickens glans
Och lycklig band du krans på krans.

Du lefde glad och nöjd din dag
I skötet af de dina,
Du solen såg med välbehag
På klara fästet skina,
Och sjelf en sol i hemmets verld,
Du lockat himlen till din härd.

Du såg i Adolfs ögon blå
Din lefnads sanna lycka,
Och  »liten»  Adolfs händer små
Du fick mot dina trycka:
Nu båda flytt till annan trakt, --
I grafven man de kära lagt.

O, lugna stormen i ditt bröst
Och torka dina tårar!
Du finna skall en riklig tröst
I edens sälla vårar:
Se molnen skingras för din syn
Och englar sväfva ned från skyn.

De komma närmre, närmre än 
På lätta, snabba vingar,
Att söka upp en älskad vän; 
Hör, stjernesången klingar: 
Det är ett budskap ofvanfrån 
Från maken och din lilla son.

Tammelin.



Populära föredrag i naturkunnighet.

II. Ljusets strålbrytning.

Hittills hafva vi iakttagit ljusstrålarnes rörelse
i ett och samma ämne, nämligen luften. Liksom
af sig sjelf framkastar sig nu frågan, huruvida
företeelserna blifva de samma, om strålarne gå genom
andra ämnen. Ett sådant genomskinligt ämne hafva vi
genast till hands uti 
vattnet, och ett enda försök skall gifva oss svar på vår
fråga. Om vi nämligen sticka en käpp snedt i vattnet,
så inträffar, hvad vi säkerligen visste på förhand,
att käppen ser ut som afbruten i vattenbrynet. Men
då vi äro öfvertygade om att käppen verkligen är hel
och rak, så måste den nedre brutna 
delen vara en skenbild, hvars orsak vi hafva att söka
i de ljusstrålar, som komma till vårt öga. Denna
förmodan är alldeles riktig; det är strålarne från
föremålet, som i vattnet taga en annan riktning
än i luften, eller, såsom språkbruket fullständigt
betecknar det, brytas. Vi se följaktligen föremålet
i vattnet på ett annat ställe än det i verkligheten
befinner sig.

Denna företeelse ger endast ett ytterligare
bevis för den uppställda teorien om ljusets
vågrörelse. Naturforskarne försäkra oss att hvarje
vågrörelse, således äfven ljusets, fördröjes, om den
från ett tunnare ämne öfvergår i ett tätare. Men då
vågorna i sned riktning träffa ytan af ett nytt ämne,
blifva de icke blott fördröjda, utan äfven något
afledda eller brutna ur sin riktning. Ett exempel
torde kunna åskådliggöra detta. Der på slätten trafvar
en kavallerikolonn framåt öfver jemn och hård mark,
men här korsas dess väg i sned riktning af en nyplöjd
åker. Hästarne på venstra flygeln, som först beträda
den ogynnsamma terrängen, falla genast i långsammare
traf. Derigenom rubbas den raka linien i fronten
och oafsigtligt tager kolonnen en annan riktning och
svänger litet till venster. På högra flygeln red man
nämligen ännu i sträckt traf under det man på den
venstra redan saktade ridten. Rörelsen uppehålles
sålunda från venster till höger och följden deraf
blir en svängning från venster till höger öfver hela
fronten. På alldeles enahanda sätt är ljusstrålarnes
förändring af riktning eller brytning en följd af
deras långsammare framskridande i ett nytt ämne af
olika täthet.

Man kan genom särskilta apparater mäta den afvikelse
som ljusstrålarne göra vid sitt inträde från luften
i andra ämnen. Om vi tänka
oss en fin ljusstråle fallande snedt ned genom
ett glaskärl, fyldt med vatten, så kan man på en
gradskifva se huru mycket den i vattnet afviker
från sin riktning ofvanför. Tänker man sig nu från
det ställe, der ljusstrålen träffar det nya ämnet,
en lodrät dragen linie, så kallas den vinkel som
den infallande strålen gör mot lodlinien för
infallsvinkel; den vinkel som den brutna strålen
gör mot lodlinien kallas deremot brytningsvinkel.
Dessa båda vinklar ligga alltid i ett och samma plan,
som är vinkelrätt mot det brytande ämnets yta.

Redan mot slutet af 1600-talet hade man om ljusets
brytning uppställt följande sats: så ofta ljusstrålar
inträda från ett mindre tätt uti ett tätare ämne
af samma materiela beskaffenhet -- t. ex. från
tunnare luft i tätare -- så brytas de till lodlinien,
och tvärtom. En dykare som ser den i vattnet
nedträngande ljusstrålen från något ofvanom vattnet
beläget föremål, skall se detta föremål i den brutna
strålens rätliniga förlängning, således högre än det
verkligen befinner sig. Vi kunna då äfven tänka oss
en dylik villa der vi blicka
uppåt -- vi äro ju också ett slags dykare i
lufthafvet! -- Och blifver icke det ljus, som
kommer till oss från himlakropparna och passerar
genom allt mer tätnande luftlager, städse brutet
'till' lodlinien? Månne vi icke se sol, måne och
stjernor högre öfver horisonten än de verkligen
äro? Visserligen -- 'den astronomiska strålbrytningen'
är så betydlig, att den af de stjernkunnige alltid
måste tagas i betraktande vid bestämmandet af
himlakropparnas sanna läge.

Vi se således att luften sjelf genom sin olika
täthet förorsakar att ljusstrålarne afvika från
sin vanliga väg, och denna luftens egenskap gifver
understundom upphof till märkvärdiga skenbilder. Så
pläga resande med hänförelse skildra den underbara 
Fata morgana, som man ofta ser då man bestiger höjden
vid Reggio. När den uppgående solen kommit så högt,
att hennes strålar falla på hafsytan under en vinkel
af 45 grader, så höja sig dimväfda bilder öfver
vattnet. Palatser med portar, pelare och hvalf blifva
synliga, vackra byggnader, öfver hvilka ståtliga torn
resa sig, och omgifna af en böljande folkmängd. Allt
glider snabbt och spöklikt öfver vattnet och är
snart försvunnet. Dessa underbara spegelbilder äro
icke annat än resultaterna af en ovanligt stark
strålbrytning, hvilken för en kort stund låter
åskådaren se det gent öfver hafvet liggande Messina
och dess omgifningar.

Fig. 1.   Exempel på total reflexion.

Naturforskarne säga oss att ljusstrålar, som öfvergå
från ett ämne i ett annat, äfven kunna brytas så, att
några af dessa strålar gå helt och hållet förlorade
för vår iakttagelse, emedan de alls icke lemna det
första ämnet. Så otroligt detta än låter, skola
vi strax visa att så förhåller sig. Till en början
påminna vi endast om en iakttagelse som säkert litet
hvar redan gjort. På väggarne af ett med vatten fyldt
glas, afsätter sig efter längre stillastående små
luftblåsor -- perlor af renaste glans, skulle man säga,
om man icke visste bättre. Denna verkligen påfallande
glans torde för mången
vara ett frågetecken, framför hvilket han
förstummas. Låtom oss då ytterligare förenkla
experimentet. Vi fylla glaset med vatten och hålla
det så, som fig. 1 utvisar, så att vi kunna se
vattenspegelns undre yta. Märkvärdigt, återigen visar
sig för oss denna metalliska glans, som erinrar om
poleradt silfver! Denna glans tillhör icke vattnet
sjelft, ty vi kunna icke se den uppifrån. Återstår
då icke annat än att uppfatta den såsom resultatet
af någon egendomlig förändring hos
ljusstrålarne.    Detta  är hvad man kallar
ljusstrålarnas totala reflexion.

Fig. 2.   Ljusbrytning genom en glasskifva med parallela ytor.

Fysici hafva funnit, att den regel, enligt hvilken
den brutna strålen alltid träder ut under samma
vinkel, hvarunder han inträdde i det brytande ämnet,
har sina undantag, och dessa undantag äga just rum
när ljuset passerar genom ämnen af olika täthet. Den
vinkel, under hvilken ljusstrålarne från en i vattnet
befintlig kropp komma till vårt öga, kan ju vara
mycket 
olika; den är så mycket mindre, ju lodrätare vi blicka
mot ytan, men den kan äfven växa till 90 grader
om vårt öga ligger i linie med vattenytan. På huru
snedt strålarne träffa vattenytan beror nu, huruvida
vi skola se dem eller ej, eller, med andra ord,
huruvida de skola brytas i det andra, tunnare ämnet
eller reflekteras från ytan. I vattenglaset gestaltar
sig saken på följande sätt: alla på botten eller
nedre delarne af sidoväggarne befintliga föremål
äro synliga, om vi uppifrån titta ned i glaset,
men alla föremål som befinna sig vid väggarne nära
under vattenspegeln äro det icke, och detta derföre,
att de från dem utgående ljusstrålarne alls icke
träda ut i luften, utan tillbakakastas och åter gå
nedåt. De återkastade strålarne blifva synliga, då vi
höja vattenytan öfver ögat, och just dessa strålar
förorsaka den lifliga glans, som från undersidan
af vattenytan skickas till vårt öga. Ett i vattnet
nedsänkt föremål synes då reflekteradt på denna yta.

Den totala reflexionen blifver ofta orsak till
märkliga företeelser, som vanligast visa sig på
hafvet eller i öknar, der öfver stora sträckor varmare
och kallare luftlager samlas ofvanpå hvarandra. Den
olika tätheten hos luftlagren verkar afböjande på
solstrålarne, så att de brytas från deras ursprungliga
riktning och i seglarens eller ökenfararens öga
frambringar de skenbilder som man benämner hägring.

När man ser på en lysande punkt genom en skifva af
genomskinligt ämne, t. ex. glas, hvars båda ytor
äro parallela, så synes punkten just i den riktning,
hvari han skulle visat sig utan något brytande ämne
emellan, men blott såvida ögat och skifvan hålles
i perpendikulär jemnhöjd; men om man något höjer
eller sänker ögat, så visar sig genast en förändring,
hvarom fig. 2 lemnar oss en tydlig föreställning.

Men om nu glaset afleder ljusstrålarne från deras
ursprungliga riktning, hvaraf kommer det då, att man
ser föremålen rätt genom fönsterglas? Orsaken är den,
att ljuset visserligen först vid inträdet i glaset
brytes 'till' lodlinien; men vid utträdandet på andra
sidan brytes den lika mycket 'från' lodlinien; dess
riktning är alltså, efter att hafva brutits två
gånger, parallel med dess ursprungliga väg.

Annorlunda sker om det brytande ämnet inneslutes af
ytor, som bilda en vinkel emot hvarandra. En sådan
form har glasprismat, detta lilla under af brokigt
färgspel, lika underbart för barnet som håller det
för sitt förvånade öga, som för vetenskapsmannen,
i hvars hand det redan lemnat forskningen oskattbara
tjenster.

Fig. 3.   Prisma.

Låtom oss då litet närmare betrakta de genom prismat
frambragta företeelserna. Vi föra åter läsaren in i
ett mörkt rum, der en liten kretsformig öppning blott
insläpper så mycket solstrålar som nödvändigt är. En
smal, men skarpt begränsad ljusknippa tränger in,
som vi uppfånga på en hvit
skärm, hvarpå strålarne falla så mycket som möjligt
vinkelrätt. Betrakta vi den lilla ljusbilden på
skärmen, så finna vi att den samma är af rund form. Vi
kunna nu skrida till användandet af prismat. Vi
ställa detta så att ljuset måste falla genom
glaskroppen. Liksom genom ett trollslag förändrar sig
hela företeelsen. För det första visar sig ljusbilden
icke på samma ställe, utan litet högre upp; dessutom
har den nu förändrat form, i det den från en krets
dragits ut på bredden och slutligen -- hvad som är det
märkvärdigaste -- i stället för det hvita ljuset hafva
nu kommit lifligt färgade fält, som genast påminna
oss om regnbågens sköna färger. Icke ensamt att samma
färger förefinnas, utan de enskilta färgrändernas
inbördes ställning är äfven den samma som hos
regnbågen: rödt, orange, gult, grönt, ljusblått,
mörkblått och violett, likaledes ej heller skarpt
begränsade hvar för sig utan småningom öfvergående
i hvarandra. Denna underbart sköna ljusbild kallas
spektrum och, om den härrör af solljus, solspektrum.

Den förste, som häröfver gaf en förklaring, var
Newton. Ljuset, sade han, är icke enkelt, utan af
sammansatt natur. I ljusstrålen förenas nämligen
flera färgade strålar, som just genom sin förening
bilda hvitt ljus. Upphäfves denna förening, så visa
sig naturligtvis de enskilta ljusstrålarne äfven
i sin ursprungliga färg. Det är då prismat, som
genom sina sneda ytor fördelar dem så att de bilda
ett sjufärgadt spektrum. -- Nu vore det emellertid
högst intressant att komma till klarhet öfver denna
brytning, det vill säga att bestämma hvilka af de
färgade ljusstrålarne mest eller minst afvika från
den ursprungliga vägen. Låtom oss derföre ännu en
gång betrakta vårt spektrum. Då vi noga anmärkt det
ställe, der den ursprungliga ljusbilden visade sig,
så måste vi antaga att det färgade ljus i spektrum,
som ligger detta ställe närmast, nämligen det röda,
måste hafva undergått mindre brytning än det som
bildar det violetta fältet. Vi sluta då, med Newton,
att de olika färgade strålarne skilt sig ifrån
hvarandra till följe af deras olika brytbarhet och
att de starkast brytande strålarne äro de violetta,
de svagast brytande de röda. Vi kunna se detta ännu
tydligare af det experiment, som åskådliggöres
genom fig. 4. Om man genom ett prisma betraktar
ett litet stycke papper, hvaraf ena hälften blifvit
målad t. ex. röd, den andra blå, så skola de båda
pappershalfvorna för ögat flytta sig ifrån hvarandra
på så sätt, att den ena icke längre synes som ett med
den andra. Detta förklarar sig då af att den blåa
färgen brytes mera än den röda och att således det
blåa fältet måste synas i en annan riktning än det
röda. 

Fig. 4.   Färgers olika brytning genom ett prisma.

Det kunde likväl falla någon in att här göra
en invändning. Medgifvet, kunde han säga, att de
sju färgade strålarne finnas i det hvita solljuset;
men hvem svarar för 
att dessa utgöra alla beståndsdelarna i solljuset
eller med andra ord att den Newtonska teorien blott
är delvis men icke fullkomligt sann? Då faller
det oss in, hvad vi redan lärt oss på skolbänken,
att man kan pröfva hvarje räkneexempel med ett
annat räknesätt. Genom prismat hafva vi delat
ljuset; profvet måste således bestå deri att vi
åter sammanlägga delarne; finna vi då åter igen
alltsammans, så är exemplet riktigt. Nu står oss
verkligen ett medel till buds att förena strålarne
i en knippa och sålunda koncentrera dem på en punkt,
nämligen förstoringsglaset. Vi låta då strålarne från
prismat samla sig uti ett sådant förstoringsglas, --
och riktigt, der hafva vi åter den hvita ljusbilden --
räkningen går sålunda ihop och pröfningen bekräftar
till fullo Newtons teori.

Det som vi kalla en kropps naturliga färg tillhör
icke, egentligen taladt, kroppen sjelf, utan är den
färg, hvari kroppen
visar sig för vårt öga, när den belyses af hvitt
ljus, såsom t. ex. solljuset. Om dess yta har förmåga
att upptaga alla solspektrums färger med undantag
af en, vi antaga rödt, så synes oss kroppen röd,
emedan den icke till vårt öga reflekterar andra
än röda strålar. Om kroppen åter upptager blott
en mindre del af de färgade strålarne, så kommer
dess färg att utgöras af en blandning af de icke
absorberade färgstrålarne. Det är detta som förklarar
den ofantliga mångfalden af kropparnes färger, som
äro långt rikare än färgerna i spektrum.

Då vi nu funnit en förklaring öfver ljusets
märkvärdiga gång genom prismat, skulle vi må hända
kunna anse oss veta nog om den lilla glasbitens
märkvärdiga egenskaper, så framt vi icke i
sjelfva det sjufärgade spektrum upptäckte något
som gåfve oss än ytterligare att undra på. Derom
få vi dock först nästa gång tillfälle att tala.

An.



Wäinämöinen, spelande Kantele.

(Basrelief af Carl Sjöstrand.)

År 1854 på våren, om jag icke missminner mig, gjorde jag
bekantskap med den unge bildhuggaren Carl Sjöstrand,
som höll på att vid Bolinderska fabriken i Stockholm
gjuta prins Gustafs byst, beställd af Musikaliska
Akademien. Sjöstrand var då, och jag har alla skäl
antaga att han är den samme ännu, en okonstlad, öppen
och manlig natur, som sökte i konsten icke endast
sköna former utan äfven betydelsefulla ämnen. En gång
anknuten, öfvergick vår bekantskap snart till närmare
förtrolighet.

En dag såg han på mitt skrifbord ett litet häfte med
titel: "Kullervo. Episod ur Kalevala", öfversatt af
C. G. Borg.

Kullervo? Kalevala? frågade han.    Hvad innehåller detta?

Hvad detta innehåller? svarade jag. Hvarken mer eller
mindre än en hel ny verld! Detta är just någonting
för dig! Idel gudomligheter och hjeltar, ursprungliga
och drömsköna som Nya verldens tropikskog, innan
den såg de "hvitas fotspår"! Kalevala är finnarnes
nationalepos. Det började diktas innan Erik den helige
planterade korsets fana i Finlands mark och det har
fortplantats vid de tusen sjöarnes stränder ända
till våra dagar, som sett det uppsamlas från folkets
läppar. Säg, skulle du inte hafva lust att med mejseln
i hand kasta dig in i de finska myternas urskog och
"hugga ut" åt konsten några nyodlingar? Der möter du
främst en allvarlig, djupsinnig gestalt, Wäinämöinen,
"sångens fader", verldsdanaren, som segrar med "ordet"
öfver mörker och sorg; längre fram kommer du till hans
broder, Ilmarinen, som smidt på "luftens lock" och
förfärdigat den talisman, som betingar besittningen af
alla jordens goda håfvor; vid sjöastrand välkomnas du
af den muntre, sköne Lemminkäinen, ständigt beredd
till äfventyr och till kamp mot Suomis fiender;
djupast inne i skogens hemlighetsfulla gömma träffar
du Kullervo, den finske Herkules, som förnedrats till
slaf, men som sliter sönder alla bojor och slutligen,
när hans hjerta träffas af ödets förgiftade pil,
störtar sig modigt på sitt svärd. Frukta icke för
enslighet. Här har allt lif och röst. Ödemarken äger
glimmande slott, ur hvilkas fönster blåbeslöjade
tärnor vinka dig, skogens kung med hatt af granbarr
visar dig vägen, ur insjön hpjer sig Wellamo, prydd
med perlor -- Wäinämöinens tårar; björken i dälden,
videt vid träskbrädden, biet, den muntre ekorren,
stigen genom ljungen, ljungens lilla blomma sjelf
språka dig vänligt an. Och när natten sjunker ned
och söfver i sin famn jorden, då tilltalas du af
fästets silfverstjerna, som frågar om du vill hafva
hennes sköna dotter till äkta. Tag emot anbudet --
hon har verldar i hemgift. Ställes du på farliga
hjelteprof, innan du lyckliggöres med hennes hand,
förblif dock oförfärad; hon skall ömt hjelpa dig att
genomgå dem. Har du varit nog djerf, att vilja till
lifvets sköna rike hemföra ett byte från dödsforsens
stränder, och har illviljan och lömskheten dervid
genomborrat ditt hjerta med sina pilar, störtat dig
i den mörka floden, öfverantvardat dig åt dödsguden,
som med sitt blixtrande svärd sönderhugger dig i
tusende atomer, hvilka strömma tillbaka i skapelsens
ådror, skjuta upp som gräs från marken, som blommor på
ängen, som blad vid bäcken, som löf i den sommargröna
lunden: dock är du icke förlorad. Här är kärleken
allsmäktig. Din egen moder skall snart förnimma
ditt öde, solen skall säga henne sanningen, hon
skall återsamla ditt söndrade väsende, hvarje grand,
hvarje liten del skall hon foga tillhopa, vagga dig
på nytt i sin famn, hela dina sår, lifgifva dig med
mäktig sång, och du skall plötsligt uppstå frisk och
sund, skönare och djerfvare än någonsin. Har
den gamla slutligen dött, och du inträder, trött
af lifvets strider, i din flydda barndoms ödsliga
hem, då skall hon ännu från grafven tilltala dig,
gifva dig ömma råd och sända dig den trogne hunden,
som skall ledsaga dig genom vildmarken till ditt
mål. Gestalter, föreställningar, känslor slingra
sig här med lian-armar kring hvarandra yppigt,
fantastiskt som i det sagovarma Indien -- här under
polarcirkelns kalla ring! Ett utsökt lyriskt doft, en
genomträngande innerlighet öfversvämma, så att säga,
hela Kalevala-verlden. Detta oaktadt sönderflyta
gestalterna icke. Ett lefvande medvetande af andens
öfvermakt präglar de urfinska ideal-personligheternas
genomskinligt sköna drag med en klar besinning,
ett djupt lugn. Skulle de då icke vara plastiskt
framställbara, lika väl som Olympens sälla
skaror eller Valhalls kämpande gudar? Nå, hvad
säger du? Har du lust att taga ihop med gamle vise
Wäinämöinen? Eller med Kullervo, som på tredje dagen
efter sin födelse stiger ur vaggan? Ett präktigt
motiv, skulle jag tro!

Följden af denna estetiska öfverrumpling, för
hvilken jag hastigt och lustigt gjorde Sjöstrand
till föremål, blef den, att han lånade hem till sig
"Kullervo" och "Kalevala" (Lönnrots första upplaga,
Castréns öfversättning), och några veckor derefter
öfverraskades jag sjelf af Sjöstrand med en gåfva af
Wäinämöinen, med kantele i hand, ett raskt utfördt
utkast i lera. Kalevala-verlden hade omedelbart
anslagit hans fantasi och satt modellerpinnen i
hans hand; den finska folkdiktens egendomliga ande
hade gjort ett djupt intryck i hans sinne. Tid och
omständigheter tilläto honom emellertid icke för
denna gång att fullfölja det nya uppslaget till
konstnärsverksamhet.

Ett par år derefter möter jag på gatan Sjöstrand,
nyligen återkommen från en längre vistelse i
Köpenhamn, der han studerat under Bissens ledning.

Nu, utropade han, när vi väl skakat hand, hafva dina
Kalevala-hjeltar begynt på nytt att husera i min
hjerna! Tror du jag kunde få arbete i Helsingfors,
om jag öfverflyttade dit? Jag har hört sägas att
professor Cygnæus befinner sig för närvarande i
Stockholm. Han är ju en stor konstvän, med stort
inflytande i ditt gamla hemland? Säg, vill du
presentera mig för honom?

Naturligtvis uppfyllde jag med nöje Sjöstrands
önskan. Cygnæus -- en Kullervo i fantasiens och det
skönas riken -- 










Ilmarinen.      Wäinämöinen.      Lemminkäinen.

Basreliefens midtelstycke.












emottog Sjöstrand på ett sätt, som om han på
förhand länge inväntat denne, och redan samma
år öfverflyttade den svenske bildhuggaren till
Finland. Om betydelsen af denna tilldragelse yttrar
den finske konsthistorikern C. Gr. Estlander i sina
föreläsningar "De bildande konsternas historia",
sednare afdelningen, tryckt i Stockholm 1867,
följande ord, ställda till hans landsmän: "I veten
ock huru bildhuggarens ädla konst, efter snart ett
halft sekels frånvaro, blef fast rotad i landet då
Carl Sjöstrand anlände och genom hans ledning och
föresyn mejseln första gången fattades af finsk hand,
Walter Runebergs, huru derpå Kalevala-hjeltarne
första gången på ett värdigt sätt infördes
i plastikens verld, och huru i Åbo, der Ekman
(1854) hade afslutat i domkyrkans kor de första
monumentalmålningarna i landet, ett decennium sednare
restes den första minnesstoden åt finsk man." Denna
minnesstod, egnad Porthan, "finska historiens fader",
utfördes af Sjöstrand; ur hans händer var det som
Kalevala-hjeltarne första gången intågade i plastikens
verld. Trogen de intryck, han en gång erhållit, har
han med en kärlek, som icke öfverträffats af hans
finska lärjungar och efterföljare, egnat sin mejsel
hufvudsakligast åt framställningen af den finska
folkfantasiens gestalter.

Bland Sjöstrands arbeten i denna riktning intages må
hända främsta rummet af den i Helsingfors universitets
präktiga vestibul uppsatta stora basrelief, af
hvilken läsaren denna gång erhåller en afbildning,
efter en fotografi som befinner sig i konung Carl
XV:s samlingar. Ämnet är hämtadt ur Kalevala,
(Lönnrots andra upplaga, Collans öfversättning,
andra delen, sid. 218-227). Wäinämöinen, Ilmarinen
och Lemminkäinen
äro stadde på härnadståg till Pohjola, för att eröfra
Sampo, den magiska talisman, som Ilmarinen sjelf
en gång i tiden förfärdigat. Farkosten, i hvilken
hjeltarne med sina följeslagare befinna sig, har
fastnat på en jättegäddas skuldror. Gäddan dödas af
Wäinämöinen. Han förfärdigar af dess käkben kantele,
sätter sig på en klippa vid hafsstranden, spelar och
sjunger, med den påföljd att alla varelser i skapelsen
ila fram för att lyssna till den gamle. Skildringen
af detta stordåd lyder ungefär sålunda (jag har, med
hänsyn till den svenske läsarens mindre förtrolighet
med den finska sångmöns episka bredd, tillåtit mig
i någon mån förkorta och bearbeta den samma):

Gamle, vise Wäinämöinen 
Satte sig på glädjestenen,
Lade kantele på knäna, 
Sjöng till sköna strängaspelet:
"Hvarje väsen nu förnimme 
Fröjden af de gamla runor,
Lyssne till den klara klangen, 
Som från Suomiharpan strömmar."

Icke fins ett djur i skogen,
Ej i hafvets vida vatten,
I den lätta luftens rike,
Som ej nu sig skyndsamt närmar,
Som ej ilar fram med längtan,
Att den höga sången höra,
Att dess ljuflighet beundra.
Ekorr'n ställer dit sin kosa,
Fram från träd till träd sig svingar,
Hermelinerna sig närma,
Lodjur taga del i glädjen.


Elgen lemnar svedjelunden, 
Vargen vandrar vida sträckor, 
Björnen bryter fram ur idet, 
Klifver upp i granens grenar, 
Slår sig ned i tallens krona. 
Ödemarkens vana värdfolk, 
Skogens mör med blåa slöjor, 
Furans konung, koppargördlad, 
Ljungens drottning, blekrödmantlad, 
Höra upp med sina sysslor,
Stöda sig mot trädens stammar, 
För att kantele få höra, 
Att till harpospelet lyssna.

Icke fins ett enda väsen, 
Ej en varelse i vattnet 
Simmande med tre par fenor, 
Som ej vaggar nu mot vassen, 
Lägger stilla sig vid stranden. 
Böljans tärnor, syskonparen, 
Sina lockars lek förgäta,
Tappa gyllne kam ur handen 
Då de höra sällsamt välljud. 
Hafvets herre, vassbeskäggad, 
Smyger fram bland näckrosbladen, 
Vattnets moder, vågvärdinnan,
Med den säfbetäckta barmen, 
Stiger ur sin blåa boning, 
Stöder armen mot en klippa 
Och sitt hufvud emot armen, 
För att höra sångens toner, 
Wäinämöinens spel förnimma.

Äfven luftens skaror alla, 
Vingförsedda sångarslägtet
Ilar fram med största snabbhet. 
Örnen yr med dån från berget, 
Höken måttar ned ur molnen, 
Allan dyker upp ur djupet, 
Svanen sväfvar fram från kärret. 
Hvarje trast med silfverstämma, 
Hundratal af glada siskor,
Tusental afsätta lärkor 
Fröjda sig åt Soumisången,
Jubla vid det ljufva spelet. 
Sjelfva himlens hulda väsen, 
Rymdens undersköna döttrar, 
Solens tärna vid sin guldväf, 
Månens mö, som silfver spinner, 
Undra öfver glädjeljuden, 
Bryta af sitt värf och lyssna,
Stiga ned från blåa bågen! 
Sätta sig på rosig skykant,
På en rand af purpurmolnet, 
Der de, tjusta, herrligt stråla, 
Skimra öfver skog och sjöar, 
Suomis sund och gröna öar.

Men den vise Wäinämöinen 
Sjunger en dag, sjunger tvenne, 
Sjunger in på tredje dagen. 
Icke ges det någon hjelte,
Ej en man med modigt hjerta, 
Ej en yngling, djerf och eldig,
Ej en moder, ej en maka, 
Ej en mö med lena lockar, 
Ej ett barn med blida ögon, 
Som ej röres djupt i hjertat, 
Som ej fäller sälla tårar 
Vid de gamla, höga runor, 
Vid den alltför ljufva sången,
Alltför sköna strängaspelet.

Sjelfva vise Wäinämöinen 
Börjar slutligt stilla gråta. 
Stora, klara droppar falla 
På den gamles sköna anlet', 
Från den gamles sköna anlet' 
Ned uppå det breda bröstet 
Och ifrån det breda bröstet 
Under fötterna på marken, 
Derifrån hans tårar tillra 
Ned i blåa hafvets boning, 
Under vattnets klara spegel.

Gamle, vise Wäinämöinen 
Höjer då sin röst och säger:
"Finnes väl bland detta slägte, 
Denna ädla, stora skara 
Någon som ur helga hafvet 
Hämtar mina tårar åter?"

Detta hör den blåa knipan. 
Ofta knipan, täcka tärnan,
Doppar näbben ned i vågen, 
Badar silkesbröst i böljan. 
Knipan skyndar sig att söka 
Wäinämöinens tusen tårar, 
Letar rätt på dem i hafvet, 
Samlar dem från dolda djupen, 
Bringar dem uti hans händer. 
Men förvandlade de blifvit, 
Herrligt äro de förbytta,
Omgestaltade till perlor, 
Perlor, skimrande och klara,
Oskattbara, underbara.

Någon annan utläggning af Sjöstrands basrelief, än den
som här ofvan meddelats efter urtexten i Kalevala,
torde icke behöfvas. En hvar finner lätt, att
hufvudfiguren är den på kantele spelande Wäinämöinen,
närmast omgifven af Ilmarinen och Lemminkäinen samt
dernäst, i allt vidare omkrets, af talrika skaror,
menniskor och naturmakter, hvilka skyndat till stället
från land, sjö och luft.

Det bör ännu endast tilläggas, att Wäinämöinen på
hemvägen från Pohjola förlorar sin gäddbenskantele,
förfärdigar derefter en annan af masurbjörk, hvartill
han erhåller strängar från en fager jungfrus lockar,
och anställer sedan en ny sångfest, knappast mindre
storartad än den föregående. Man kan ock tänka sig
lika väl den sednare som den förre såsom ämnet för
Sjöstrands storartade komposition.

E. v. Qvanten.



Wiks mur.

I Balingsta socken af Uplands län höjer en af vårt
lands märkligaste adliga borgar sina stolta tinnar --
vi mena det af Familj-Journalens artist detta års
sommar aftecknade Wiks slott, eller Wiks mur såsom
det af folket deromkring sedan ålder kallats.

Liksom förhållandet är med flera andra af våra
gamla adliga egendomar, spårar man förgäfves i nu
befintliga häfder Wiks första ursprung. Helt visst
har stället varit ett af de först bebyggda i det
uppodlade Svealand. Godsets förste kände ägare var
Anders And. Från honom öfvergick egendomen till
hans svåger, lagmannen i Tihundra härad Israël
Andersson, af Änglaslägten. Denne var gift med en
Folkunga-dotter, Ramfrid, och hade med henne en dotter
vid namn Ramborg. Denna -- vi följa nu i vår text
till någon del en för fyra år sedan offentliggjord
beskrifning öfver Wik --, nämligen Ramborg, vardt
glit med Arnvid Göstafsson (Sparre), hvilken år 1317
dödades i Nyköping vid hertigarne Eriks och Waldemars
fängslande; och det var denna Ramborg, som efter sin
mans död uppförde »Wiks mur». Hon valde en vacker
plats vid en inskärning i Mälaren; grunden lades vid
en klippa vid stranden och slottet höjde sig inom
kort -- man vill veta ända till elfte våningen. Porten
lades ett stycke uppe på muren, såsom då för det mesta
brukades, så att man endast på en vindbro kunde komma
dit in. Från slottets öfversta våning kunde man se
vidt öfver sjö och land, något som i dessa oroliga
tider väl behöfdes, på det man i tid måtte kunna
förbereda sig på en annalkande fiendes anfall.

Fru Ramborg till Wik var en ståtlig, mäktig
och rik fru, hvilken ej blott använde sin stora
förmögenhet till uppbyggandet af Wik och till
utvecklandet af det öfverflöd och den prakt, som
voro sedvanliga följeslagare till borglifvet på
hennes tid, utan ock till hjelp åt fattiga samt andra
barmhertighetsverk. I Åkers kyrka ses ännu hennes
graf, täckt med en gjuten metallplatt med insänkta
bilder och inskrift, 
Slottet Wik i Upland.
(Teckning af C. S. Hallbeck.)

väl bibehållen och vårdad. Efter fru Ramborg
gick Wik i arf inom Ängla-, Sparre-, Bjelke- och
Rönnowslägterna. Huru stark och väl befäst Wiks mur i
början af 1500-talet var, bevisas deraf, att år 1521
dess dåvarande herre, Knut Nilsson
Rönnow, kunde i nära tolf månader försvara slottet
mot Gustaf Wasas belägringshär. Sedermera kom Wik i
Flemmingska slägtens ägo, hvarefter godset öfvergick
genom arf till
Gustaf Horn, den namnkunnige fältherren. Ramborgs
slott var nu så förfallet, att af de elfva våningar,
hvaraf det bestod, de fyra öfversta måste rifvas. Den
restauration af slottet,
som Horn börjat, fortsattes af hans enka, fru Sigrid
Bjelke. Slottet fick då i det hufvudsakligaste sin
nuvarande gestaltning. Emellertid var byggnaden
ej fullt hundra år derefter å nyo i så förfallet
tillstånd, att landshöfdingen Carl Gustaf
v. Liewen (egendomen hade genom gifte kommit till
Liewenska slägten) år 1751 måste uppföra en ny
boning i slottets närhet. Liewens dotterdotters man,
excellensen Hans Henrik v. Essen, ägde Wik från
början af innevarande århundrade.
Han begynte låta åter iståndsätta det gamla slottet,
men först hans son, nuvarande innehafvaren af Wik,
generalmajoren Gustaf v. Essen, grep an detta arbete
på allvar. Han och
slottet voro lyckliga nog att erhålla vår frejdade
Scholander till medarbetare vid förnyelseverket. Under
åren 1858 och 59 företogos en grundlig omgestaltning
af taket samt reparation och inredning af sjelfva boningsrummen, så att
Wiks mur å nyo blifvit ett af Sveriges vackraste
och ståtligaste herresäten. Från tornet har man
den herrligaste utsigt utöfver Lårstaviken och
kringliggande natursköna nejd. Närmast





Frieri hos patagonierne.    (Tillh. art. å sid. 306.)

Hemlif hos patagonierne.    (Tillh. art. å sid. 306.)

Religiös ceremoni vid ett barns födelse. (Tillh. art. å sid. 306.)

omslutes slottet af en vacker trädgård och en väl
skött park. Fordom stod i trädgården en bildstod,
gjord af gips med bly utanom samt föreställande
fältmarskalken Thure Oxenstjerna; men denna bild har
för länge sedan bortflyttats.

Slottets inre är äfven i så fall en märklig
företeelse, att derinom förvaras en utsökt och stor
samling konstsaker, helt visst, näst efter statens
samt hr Christian Hammers samlingar, den största i
vårt land. Man finner i rummen på ett utmärkt sätt
ordnade: vapen, gammalt porslin, glaspokaler, kannor,
ljuskronor, möbler, speglar, lampor, målningar och
taflor m. m. m. m., allt dyrbart och sällsynt. Främst
bland rummen ter sig den så kallade riddaresalen,
ett högt, ljust och stort rum med utsigt åt tre
väderstreck. I denna sal, ornerad i 1600-talets
stil, enligt Scholanders ritningar, förvaras kärnan
af konstverken. Bland dessa kunna vi ej underlåta
att särskilt nämna ett antikt ur, märkt med årtalet
1592, hvilket tjenat till modell för ett af Sandberg,
i en af hans
ryktbara gustavianska fresker, måladt. I den stora
öppna spiseln tyckes oupphörligt en brasa brinna
-- det är dock blott på väggen illusoriskt målade
vedträn, som man tycker sig se flamma och ryka. En
enda tafla finnes i denna sal: det är bilden af
borgens första herrskarinna, målad af Boklund. Men
... går den mäktiga fru Ramborg igen! Mötte vi ej
nyss i parken samma höga gestalt, varsnade vi ej
samma ädla anletsdrag! Hemligheten ligger deri,
att konstnären i den nu lefvande slottsfrun sett
en afbild af ättemodern och således åt den sednares
konterfej lånat den förras drag. Till de dyrbarheter,
som finnas å Wiks slott, kunna ock räknas ett rikt
bibliotek samt en ej vidlyftig, men intressant,
manuskriptsamling.

Allt i och omkring Wik vittnar om, att den ädling,
som nu sitter herre på det gamla slottet, äger
smak, skönhetssinne samt, först och sist, vördnad
för förfädrens och de flydda tidernas minnen.

S.



En hvit slafs öden.

II.

Guinnard mottages i Kalifurkuras läger.

Patagonierns husliga lif erbjuder inga taflor af
familjelycka eller någon ädlare förbindelse könen
emellan. Mannen tager sig en hustru, men hvilket
äktenskap! Snarare en byteshandel, en utvexling
af boskap och varor emot en qvinlig varelse,
ty föräldrarne afhända sig icke dottern utan ett
hederligt vederlag. Då den unge patagoniern sett
sig om bland steppens döttrar och valet är bestämdt,
infinner han sig jemte några vänner hos föremålets
föräldrar. Sjelf tager han utan ett ord plats i
deras närhet och öfverlemnar åt vännerna att föra
sin talan. I förstone blifva gästerna temmeligen
buttert mottagna, men vännerna tröttna icke att i
poetiska och sirliga ordalag framställa friarens
ärende. Ändtligen framtagas presenterna och visa
sig vara präktiga; fadern blir idel solsken, och
saken är klar. Gästerna stanna hela dagen och uppäta
en hel tjur, den qvinnorna under tiden slagtat och
anrättat. Ingen får lemna tältet förr än tjuren är
förtärd och benen väl afgnagda; är detta väl gjordt,
så nedgräfvas benen invid tältet till en åminnelse
af den ingångna förbindelsen. Huden medtages af det
unga paret och uppsattes som tak i deras brudtält,
dit man nu begifver sig och som inviges med afätandet
af ytterligare en oxe. Om morgonen aflägger en mängd
nyfikna besök hos de förmälda och
göra sig temmeligen närgånget underrättade om deras
ömsesidiga belåtenhet med hvarandra.

Hustrun är patagonierns nyttigaste husdjur, ehuru
mannen ofta aktar sin häst mycket högre, och alla
lägre sysslor, allt verkligt kroppsarbete lemnas åt
henne. Då stammen slår läger eller bryter upp måste
hustrun nedtaga eller uppsätta tältet, under marschen
mången gång bära mannens vapen och packning, ehuru han
sitter till häst. Genom dylikt arbete blifva qvinnorna
groflemmade och starka som karlarne; ofta tillåtas
de äfven att taga del i striden. I allmänhet äro de
fula, men några äfven med i ögonen fallande fina och
vackra anletsdrag; dessa härstamma från en blandning
af europeiskt blod, vanligtvis äro de döttrar af
kreolskor, som råkat i indiansk fångenskap. I
allmänhet är qvinnans ställning föga bättre än ett
djurs: ett vänligt ord kommer henne sällan till del;
medan mannen tillbringar sitt lif i lättja, måste
hon släpa med de gröfsta sysslor, till och med när
hon befinner sig i brydsamma omständigheter. Också
är här barnets inträde i verlden icke förenadt med
synnerligen svåra omständigheter och modern brukar
omedelbarligen och utan olägenhet återgå till sitt
arbete.

När nu ett barn födts, blir dess lif eller död
föremål för en allvarsam öfverläggning mellan far
och mor. Vilja de 
undanrödja det, så ligger derför inga lagliga hinder
i vägen. I så fall qväfves barnet och kastas
ut på steppen, der det förtäres af hundar eller
rofdjur. Det barn deremot, som skall blifva vid lif,
är från öfverläggningens ögonblick föräldrarnes
älskling och visas all ömhet. Tre år näres barnet
vid moderns bröst, på fjerde året genomstinger
man dess öron. Denna handling försiggår under stora
högtidligheter och betyder hos patagonierna så mycket
som dopet hos de kristne. Från denna tid sysselsätter
man sig med dess uppfostran, som hufvudsakligen
består i att rida och att sköta lazzo, bolas, lans
och slunga. En ung patagonier på tolf år är redan
så sjelfständig som en europé på tjugufem; han är då
redan på sitt vis man och deltager i alla ströftåg.

Ett år torde hafva förflutit, då en händelse
inträffade, som manade mig till ännu större
försigtighet och förställning. Några unga argentinare
hade likt mig råkat i fångenskap och dömts till
samma sorgliga slafveri. Flera af dem, hvilka voro
förtroliga med färderna på Pampas och kunde rida
patagoniernas hästar, grepo till flykten; efter lång,
ihärdig förföljelse blefvo de omsider upphunna,
återförda och dömda till döden. Man ställde dem
inom en krets af beridna indianer, som med sina
lansar genomborrade de olyckliga unga männen. Jag såg
mördarne återvända från sitt gräsliga arbete; de tjöto
af glädje och svängde sina lansar, som voro färgade af
blod. Då de redo förbi mig, visade de mig mordvapnen
och hotade mig med samma öde i fall jag försökte fly.

Efter denna tid ställde jag mig lugn och likgiltig;
blott då jag var allena tordes jag gifva luft åt
min smärta. Så mycket var jag viss om, att lång
tid måste förgå innan något gynnsamt tillfälle
till flykt skulle erbjuda sig. Nu gaf jag mig ännu
större möda än hittills att lära mig indianspråket,
men aktade mig väl att röja mina framsteg, ty jag
visste att indianerna skulle helt obesväradt samtala
med hvarandra, så länge de trodde att jag icke förstod
deras språk. Jag visade mig alltid likgiltig för hvad
de talade och gjorde, och detta tog ibland all min
kallblodighet i anspråk. Sedermera fick jag orsak
att lyckönska mig för dessa försigtighetsmått.

Tre hela år hade förgått utan att jag sett ett
enda hvitt ansigte med undantag af de olycklige
argentinarna. Understundom tycktes omständigheterna
vilja gynna min flykt, men hvarje gång kommo
oförutsedda hinder emellan, som omintetgjorde alla
mina väluttänkta planer. Mången gång kände jag mig så
tillintetgjord, att jag uppgaf hvarje tanke på flykt.
Men detta var blott för kort tid. Lyckligtvis svek mig
aldrig min kallblodighet, och då indianerna uttalade
sina misstankar påfann jag alltid förklaringar, som de
måste tro. Fjorton gånger hade jag redan försökt fly
och hvarje gång misslyckats; indianernas misstroende
växte och förvärrade min fångenskap. Jag bekänner
att min förtviflan mer än en gång kom mig att tänka
på sjelfmord: en gång var jag nära deran att med ett
knifstyng göra ända på mitt lif, då min ägare kom och
i rättan tid fråntog mig vapnet. Han räddade mitt lif,
emedan jag var honom dyrbar, men han förklarade att
han hädanefter skulle hålla mig under än strängare
uppsigt.

Händelsevis föllo några tryckta pappersblad i mina
händer; de hade tjenat som omslag kring tobak och
blifvit bortkastade. Jag var helt lycklig öfver
att åter få läsa; det förskaffade mig en alldeles
oväntad och mycket angenäm förströelse. Dag för dag
genomläste jag alla bladen fastän jag redan kunde
dem utantill. En gång öfverraskades jag härunder af
indianerna, som blefvo mycket glada öfver upptäckten
att jag kunde läsa och genast underrättade kaziken
derom. Detta oroade mig i början; men om aftonen när
jag kom hem med boskapen för att låta räkna tjurarne,
mottogs jag mycket vänligt. Min herre ställde till
mig en mängd frågor, af hvilka jag förstod att han
var stolt öfver att äga en så värdefull slaf. Han lät
äfven veta att jag framdeles hade att vara kaziken
till tjenst.

De patagoniska horderna plägade understundom anknyta
ett slags fredlig öfverenskommelse med de argentinska
gränsposterna för att komma i tillfälle att emot
strutsfjädrar och hästhudar tillbyta sig tobak,
socker och bränvin. Under ett
dylikt stillestånd skulle jag nu visa min skicklighet
och kaziken utnämde mig till sin skrifvare. Mycket
gerna hade jag velat underrätta argentinarne om min
belägenhet, men det vågade jag icke för något pris,
jag tordes blott skrifva hvad man föresade mig,
och för att öfvertyga sig om att jag så gjorde,
läto mig de sluga indianerna minst tjugu gånger
uppläsa hvad jag skrifvit på olika tider. På detta
vis kunde de öfvertyga sig om huruvida jag gjorde
tillsatser eller icke. Hade jag blott en enda gång
läst orden annorlunda än de stodo på papperet eller
så som de dikterat, så hade jag varit förlorad, ty
dessa menniskor hafva ett minne som gränsar till det
underbara. För öfrigt hade de en särskilt kontroll
på mig. Hos en grannstam lefde några argentinska
gauchos i fångenskap, hvilka icke kunde skrifva,
men väl läsa skrifvet. Till dessa lemnade de brefven;
lyckligtvis för mig var allt i sin ordning.

Mitt första bref fördes af två kazikens förtrogne till
gränsen. Med dem följde några indiangossar för att
bevaka de till byteshandeln bestämda föremålen. Men
efter omkring fjorton dagar kommo gossarne tillbaka,
uppgifna af trötthet, och gjorde larm i lägret. De
berättade att man läst kazikens bref, men genast derpå
låtit belägga de båda öfverbringarne med kedjor;
utan tvifvel voro de länge sedan aflifvade; jag
hade gäckat det allmänna förtroendet och meddelat
argentinarne hvarjehanda upplysningar om hordens
röfverier. Patagonierna trodde naturligtvis alla dessa
uppgifter och fordrade af kaziken att jag skulle
dö. Jag hörde allt, ty jag befann mig i närheten,
ehuru indianerna icke kunde se mig. Kaziken å sin sida
förmanade de ursinnige att åtminstone icke skrika så
att jag skulle få kunskap om förhållandet. Blott till
morgondagen behöfde de vänta, då skulle de sjelfva
få bestämma min dödsstund.

Man kan tänka sig hur jag tillbragte natten. Morgonen
kom. Jag steg upp och dref ut min boskap; när jag
skulle sätta mig upp på hästen märkte jag att man i
dennes ställe gifvit mig en halt krake. Jag aktade
mig att göra någon anmärkning deröfver och förrådde
ej min sinnesstämning hvarken med ett ord eller en
min. Knappt hade jag hunnit några hundra steg bort med
min gamla häst förrän en hel indianskara kom sättande
efter i fullt galopp. Jag låtsade om ingenting och
de nöjde sig med att rida förbi med några hotande
åtbörder.

En lycklig omständighet kom mig till hjelp; jag visste
nämligen hvar de bästa hästarna betade. Då jag icke
mera såg någon indian i närheten, red jag dit, steg
af min krake, svingade mig upp på den snabbaste
springaren och jagade af i sporrstreck. Hela
dagen fortsatte jag ridten och stannade icke förr
än jag mot aftonen hann fram till ett annat stort
indianläger. Jag styrde genast min väg till höfdingen
Kalfurkuras tält.

Denne man är de patagoniska indianernas öfverkazik,
och den stam, hos hvilken jag var slaf, stod under
hans öfverherrskap. Då jag framträdde för höfdingen
blef han förvånad, frågade hvarifrån jag kom, hvad
jag ville och huru jag kunde våga att ensam visa mig
för honom. Jag berättade nu uppriktigt allt och hvad
jag hört aftonen förut -- jag hade varit tre år hos
indianerna, hade aldrig bedragit någon och ingen kunde
göra mig någon förebråelse, jag hade nu flytt till
öfverhöfdingen för att begära skydd. Tiden skulle
visa att jag var oskyldig till hvad man förebrådde
mig; till dess bad jag att han måtte taga mig under
sitt rättvisa hägn, jag ville då vara honom en trogen
tjenare och blifva honom till nytta.

Detta förtroende tycktes smickra honom. Han lofvade
mig sitt understöd och behandlade mig med mycken
godhet. Redan andra morgonen kommo utskickade från den
stam jag lemnat och fordrade att jag ögonblickligen
skulle dödas. Kaziken gjorde invändningar, det
afhandlades hit och dit. Jag var hela tiden en stum
åhörare, men då jag märkte att saken började gå illa,
erinrade jag åter kaziken om hans löfte, upprepade
hvad jag redan sagt om min oskuld och glömde ej att
litet egga den mäktige mannens egenkärlek. Kalfurkura
uttalade sig slutligen till min förmån. Han sade
sina patagonier att det vore fullkomligt omöjligt
att en man, som talade så som jag, kunde vara
brottslig. Utomdess förbjöd han en hvar att göra mig
något illa, sökte att lugna mig och 
förklarade att jag skulle få blifva qvar och hafva det
godt hos honom. Mina fordna herrar affärdades med
den förklaring att jag icke skulle utlemnas förr än
man kunde framkomma med fullständiga bevis på min
brottslighet. Dermed måste indianerna nöjas, ehuru
de vid affärden slungade ursinniga blickar och hotade
mig med lansarne.

Månader förgingo utan att man hörde något
om de båda patagonierna, som qvarhållits af
argentinarne. Indianernas hat emot mig blef allt
värre. De lågo oupphörligt kaziken i öronen och
sökte ingifva honom misstro. Han började nu äfven
ofta bemöta mig med dåligt lynne, ehuru han mången
gång åter tycktes skänka mig samma förtroende som
fordom. Icke dess mindre märkte jag, att jag sedan
lång tid stod under den strängaste bevakning, och
jag tilläts ej vidare begagna någon häst.

Då visade sig åter plötsligen de båda försvunna
indianerna. Alla stammens män lupo till för att få
del af berättelsen om
de båda männens äfventyr och min oskuld blef
uppdagad; männen hade nämligen blifvit qvarhållna
derföre att några argentinska soldater igenkänt dem
såsom deltagare i ett stråtröfveri någon tid förut.
De hade dock lyckats rymma ur fångenskapen.

Det följde nu ett totalt omslag i den offentliga
meningen till min fördel. Mina värsta fiender berömde
mig mycket och allt misstroende försvann. Jag fick
nu äfven rida och tilläts att beledsaga indianerna
på alla deras jagter och tåg, med ett ord, jag åtnjöt
allmänt förtroende och var så att säga den patagoniska
nomadkonfederationens generalsekreterare.

*

Befrielsens dag kom ändtligen för den arme, så hårdt
pröfvade fången. År 1859 utbröt krig emellan Buenos
Ayres och de öfriga provinserna af argentinska
förbundet. Häraf
begagnade sig indianerna dels för att göra storartade
ströftåg inom de svagt besatta gränslinierna, dels
för att ingå handelsförbund, än med det ena, än med
det andra partiet. Guinnard måste nu skrifva flera
bref till general Urquiza, hvilka öfverbringades af
Kalfurkuras män. De blefvo vänligt emottagna och
återvände med rika skänker och bytesvaror, bland
hvilka en myckenhet bränvin.

Sändebudens återkomst blef signalen till omåttliga
utsväfningar. Hela horden var oafbrutet berusad, natt
och dag. Häraf begagnade sig den hvite slafven. En
natt, då alla lågo medvetslösa eller försänkta i
djup sömn, kröp han försigtigt bort till platsen,
der kazikens ypperligaste hästar stodo, och utvalde
den bästa, jemte två till reserv. Derpå började en
ridt utan rast och ro, en ridt på lif och död. Då och
då sprang han af och lade örat till marken för att
höra om han var förföljd; blodet brann i ådrorna,
hjertat slog våldsamt och susandet i öronen ville
aldrig taga slut. På fjerde dagen
hade han ridit en häst till döds och kort efteråt
störtade äfven den andra; Guinnard satte sig upp på
den tredje och fortsatte färden, nu likväl långsammare
än förut.

Så uppnådde flyktingen Rio Quinto, en flod, hvarvid
finnes en stad med samma namn. Efter tretton dagars
nästan oafbruten ridt var han halfdöd af hunger och
matthet; alldeles kraftlös nedföll han medvetslös från
hästen och fanns i detta tillstånd af några arbetare
från staden.

Så hade ändtligen den hvite slafven återfått sin
frihet. En spansk familj upptog honom vänligt och
vårdade honom under den sjukdom, som under sex veckor
höll honom fängslad vid sängen. Rio Quintos invånare
sammansköto sedan medel för hans resa till Valparaiso
i Chili. I Januari 1861 var han åter tillbaka i
Europa och lärer sedermera varit sysselsatt med
arbeten öfver Patagonien och dess indianer.




Wexiö domkyrka.
(Teckning af C. S. Hallbeck.)



Orangen.

Du höga främling från en fjerran zon!
Hvar gång, när solen ljus i kammar'n tömmer,
Mig tycks, om dina fäders land du drömmer
Och längtar dit från snöhöljd region.

Hur högt du skulle lyft din krona der
Bland anförvandter, likar, själsförtrogna!
Här lyser väl din frukt, men kan ej mogna,
Ty allt för kall för honom himlen är.

Ack, månget tropiskt danadt hjerta slår
I lifvets bleka, vinterkalla zoner;
Den frukt, det bär, i tankar, som i toner,
Sin fulla sommarmognad aldrig når.

Anna A.



Wexiö och dess domkyrka.

Till   alla   dem,   som   bygga och bo i Wärend,
skrifver konung  Magnus,   »Sveriges,   Norges  och
Skånes konung»,   på   ask-onsdagen   1342   ett
kungabref:   »Tå hafve Wij för Edra rättvisa bön
skull  och andra wåra Underdåne undt   och stadt
skipom  och   stadgom   med wåra   Rådgifvares
jaa  och samtycko och Gudi till heders   och   S.
Sigfrido,  att förenembde Wexiö skal härefter
kjöpstader ock heta.»

Här föreligga således stadsprivilegier af
ganska gammalt datum. Men Wexiö var visserligen
en stad, redan innan denna kungliga skrifvelse
utfärdades. Skulle vi söka att bestämma den tidpunkt,
då Wexiö, ifrån att hafva varit en by eller köping,
alltmer iklädde sig karakteren af stad, så torde vi
få gå ganska långt tillbaka i tiden. Wexiö behöfver
nämligen icke stå efter många svenska städer, såvida,
man afser ålder, om också denna smålandsstad i andra
afseenden står i eftersta ledet. Det förhåller sig
med Wexiö som med svenska riddarhuset: det betyder
visserligen nu för tiden ej så särdeles mycket,
men det har ägt sin stora betydelse och har gamla
anor och många stora minnen.

Sedan Sverige genom Ansgarius fått kännedom om
kristna läran, inkallades uti elfte århundradet ifrån
England den namnkunnige S:t Sigfrid. Han nedsatte
sig i den trakt, der Wexiö nu är beläget, predikade
och döpte. Ännu i dag finnes på Östrabo ägor vid
sluttningen af en backe den s. k. S:t Sigfrids källa
och i närheten deraf ett par stenar med inhuggna
hål, i hvilka sednare, enligt sägnen, ljusen vid
gudstjensten varit satta. Den nybildade kristna
församlingen ökades efter hand, och antagligt är,
att många slägter, som genom S:t Sigfrid eller hans
lärjungar och medhjelpare blifvit omvända, flyttat
sina bostäder till Östrabo och Gelboberg, för att
derigenom få vara i lärarens grannskap. Att aposteln
der uppbyggde ett tempel af storartade dimensioner,
hvars uppförande fordrade lång tid, samlade också folk
till stället, i synnerhet utöfvare af olika yrken. Så
har Wexiö uppstått, och att det redan tidigt öfvergått
till stad kan bland annat inhämtas deraf, att påfven
Celestinus i Rom redan 1191 kände
en biskop i Wexiö, »den der väl ej bodde i en bondby
utan handtverkare». Wieselgren, Smålands Beskr. II del. 628.

Men   innan   Wexiö   blef  medelpunkten för den kristna
missionen inom Småland, hade det samma varit en
hufvudort för den hedniska kulten. Man har också
härledt namnet Wexiö från ett gammalt ord med
betydelse af »trollqvinna», och skulle man således
redan af stadens namn, som efter denna härledning
skulle betyda »Stranden, der förnämsta prestinnan
tydde oraklet», kunna sluta sig till platsens gamla
betydelse såsom en vigtig ort för den hedniska
gudadyrkan.

Wexiö hade i äldre tider dock ej endast betydelse
såsom en medelpunkt för den religiösa kulten. Många
af denna tidskrifts läsare hafva säkerligen någon
kännedom om de så kallade wirdarne och det efter dem
benämda Wärend, och uti Wärend är Wexiö beläget. Man
har väl hyst olika åsigter om, när och hvarifrån
wirdarne invandrat i Sverige liksom ock om den väg,
som de vid denna sin invandring tagit. Men detta hör
ej hit. Det vissa är, att de gamla wirdarne, såväl
genom bruk och plägseder, som genom sitt säregna
skaplynne och sin ifrån andra landskaps rättshäfder
afvikande lagstiftning, betydligt skilt sig ifrån
omkringliggande landskaps befolkning. Behöfva vi
erinra om det för wärendska lagboken egendomliga
stadgandet, att dotter skulle ärfva lika med son, ett
stadgande som först i sednare tider blifvit gällande
lag för hela Sverige?

Tegnérs och hans makas grafvårdar på Wexiö kyrkogård.
(Teckning af C. S. Hallbeck.)

Vi må likväl icke fördölja, att Wexiö med
kringliggande trakt ej alltid varit utgångspunkten
för så vackra tankar som de ofvannämda. Der hölls
på hösten 1542 ett landsting af upprorshöfdingen
Nils Dacke, och till detta möte hade hvarje pastorat
skickat fullmäktige. Der erkände då hertig Albrekt af
Mecklenburg Dacke såsom styresman i Wärend, hvilken
provins ännu till den tiden bevarat mycket af sin
gamla sjelfständighet och oberoende ställning till
svenska kronan. Då ifrån Wexiö några år förut bref
affärdades till innebyggarna 
i Dalarne, Gestrikland och Helsingland med uppmaning
att iakttaga det huldskap de svurit konungen, så var
detta visserligen ej förestafvadt af någon slafvisk
underdånighetskänsla hos denna landsdels innebyggare:
det var den gamla förbundsstaten Wirdaland, som då
fann konung Gustafs kungadöme godt; några år sednare
lät det annorlunda i wärendsbygderna, såsom sagdt är.

Vi finna således, att Wexiö under medeltiden och
början af den s. k. nyare tiden ingalunda saknat
betydelse. Om stadens utseende under de tiderna känna
vi nästan intet, ty af det gamla Wexiö återstår numera
ingenting. Åtskilliga svåra eldsvådor hafva nämligen
tid efter annan öfvergått det samma, och det är att
antaga, att staden efter hvar och en af dessa delvis
förändrats.

I sitt nuvarande skick har staden breda och
räta gator; emellan byggningarna har man anlagt
s. k. brandgator, och med sin regelbundenhet, sina
prydliga byggnader samt sina många trädplanteringar
och parkanläggningar har Wexiö nu ett trefligt och
inbjudande utseende och kan äfven i detta afseende
mäta sig med hvilken annan landsortsstad som helst.

Stadens belägenhet är vacker och dess omgifningar
likaledes. Wexiö ligger vid en sjö nedanför de
omgifvande höjderna Högelid, Solberget, Östrabo
(biskopsbostället) och Staglabackcn, hvilken sednare
i äldre tider hade det betydligt mera välljudande
namnet Gelboberg. Den mark, hvarpå sjelfva staden är
byggd, är lågländ och tyckes ursprungligen hafva haft
natur af träsk eller mosse, ty det berättas, om vi ej
misstaga oss, uti någon skrift, att man vid gräfningar
träffat mossjord på tre till fyra alnars djup, utan
att derefter finna annan botten än mycket fin och lös
sand, samt att gamla stensatta gator blifvit funna
på en half till en alns djup under ytan.

Vid det s. k. Solberget, som ligger ett kort stycke
väg från Wexiö, finnas tvenne ättestupor, af hvilka i
synnerhet den ena utmärker sig för höjd och branthet
och hvilken i Rogbergs beskrifning öfver Småland
kallas »en hiskelig precipice». Man berättar också,
att missgerningsmän, lagde i spiktunnor, störtats der
utföre. På den sammas öfversta del finnes en 
urhålkning i berget, i hvilken vid regnväder vatten
samlar sig, hvarföre den också blifvit kallad källa. I
denna offrades förr i tiden penningar, och denna sed
har undantagsvis förekommit äfven i sednare tider,
ja, i de allra sednaste, ehuru upplysningen nu borde
hafva så pass stigit, att sådan vidskepelse ej längre
kunde ifrågakomma.

Om Wexiö domkyrka säger legenden, att en engel i
sömnen visat sig för S:t Sigfrid, uppmanat honom
att följa sig samt visat honom ett ställe, der han
»sculde grundual læggia oc kyrkio byggia». Sigfrid
hade då gått ut, funnit ett ställe, hvilket liknade
det han sett i drömmen, och vardt så derstädes
grunden till Wexiö domkyrka lagd. S:t Sigfrids graf,
som lär hafva funnits i kyrkan ända till år 1611
(enligt andra endast till 1276, då Eric Glipping
brände Wexiö), skall då hafva blifvit, jemte ett
storartadt af Olof Skötkonung derpå upprest monument,
förstörd af danskarne, då desse sköflade och brände
kyrkan. Bland märkvärdigheter i domkyrkan har man
fordom visat en stor hästsko, som legenden säger
att Sleipner tappade, då Oden i fläng red bort för
första ljudet af S:t Sigfrids böneklocka; folket,
som i sednare tider glömt bort både Oden och Sleipner,
har kallat den samma för »satans hästsko».

Den af S:t Sigfrid grundlagda, ehuru sedan af sten
uppförda kyrkan förstördes den 29 Maj 1740, då åskeld
antände det 235 fot höga tornet och inom några timmar
ödelade den gamla katedralen med alla dess prydnader
och minnen från framfarna dagar. Med begagnande af de
efter branden qvarstående ruinerna iordningställdes,
så godt sig göra lät, det tempel, som i restaureradt
skick nu finnes. Men den nuvarande kyrkan (160 fot
i längd och 103 fot i bredd), 
restaurerad af C. G. Brunius, är blott en skugga af
hvad Sigfridstemplet fordom var, och man har med
rätta anmärkt att Brunius behandlat den fantasirika
romanska stilen på ett särdeles »nyktert» sätt. Men
om Wexiö domkyrka också icke äger en arkitektur,
som, likt flera af våra öfriga domkyrkor, exempelvis
de i Lund, Upsala eller Kalmar, i storartadt och
allvarligt majestät lyfter sina väldiga former öfver
en anspråkslösare omgifning, så förlänar den dock, med
sin grönskande infattning och sin landtliga prägel,
åt den behagfulla dal, hvars midtpunkt den utgör,
karakteren af en fridfull idyll.

År 1643 grundades i Wexiö ett gymnasium och
staden har sedan, såsom vi veta, fått flera
undervisningsanstalter, med hvilka han, liksom rikets
öfriga stiftshufvudstäder, väsendtligen bidragit
till vetenskaplighetens och den allmänna bildningens
utveckling i vårt land.

En vacker allé leder från nuvarande skolgården till
biskopsgården, hvilken är uppförd af trä och daterar
sig från slutet af förra århundradet. Det var der
Sveriges störste skald, Tegnér, såsom stiftets biskop
tillbragte de sednare åren af sin lefnad. Nu hvilar
han å Wexiö kyrkogård och en flärdlös grafvård, ett
hvitt marmorkors på en fotställning af granit, med
den enkla, men vältaliga inskriften »Esaias Tegnér»,
utmärker hans hviloställe. Den stenen går ingen
förbi, utan att i tanken der dröja en stund. Bredvid
är ett annat monument, en kolonn med en urna på,
utmärkande hans makas hvilorum. I samma de dödas
stad hvilar också Håkan Sjögren. Det finnes väl
knappt någon studerad man inom Sveriges landamären,
som ej gjort bekantskap med hans latinska lexikon,
vare sig »Svinamagen» eller någon sednare upplaga
deraf. Sjögren var en stark hushållare och sålde sjelf
sina böcker under hand, men hvad han i sitt enskilta
lif insparade kom till stor del Wexiö samhälle och
dess undervisningsverk till godo. De stå till hans
minne i stor tacksamhetsskuld.

Sedan år 1865 har Wexiö, länge belägen i en undangömd
vrå, genom jernväg blifvit satt i samband med
stambanan och sålunda med hela vida verlden. Nu pågå
äfven arbeten på en jernbana, som skall sammanbinda
Wexiö med Carlskrona. I början af wexiöbanans
trafikerande förundrade man sig i staden öfver att
man så ofta såg främmande ansigten der; man var icke
van dervid förut. Numera har man verldserfarenhet
äfven der och fäster sig ej vid sådant! Den nya tidens
åsigter och idéer hitta nu vägen dit, och Wexiö har
icke heller gått fritt från den speciela rörelse,
som för närvarande genomgår folken och kännes under
namnet »strike». En sådan uppenbarade sig i Wexiö på
ett likväl temmeligen sansadt och föga oroväckande
sätt. Man kunde nästan säga att denna wexiöstrike var
»rogifvande». Det var nämligen nattväktarne, hvilka en
vacker afton i följd af för liten aflöning inställde
sina tidrop i gathörnen. Men liksom nattväktarne visat
sig vara gripna af lusten att göra arbetsinställelse,
så visade sig ock vederbörande ingalunda främmande
för de känslor af tillmötesgående, som mångenstädes på
andra ställen de arbetande fått röna af sina förmän:
de beviljade fem styfvers förhöjning för hvarje natt
å aflöningen! Synbarligen äro vederbörande i Wexiö
inga vänner af halfmesyrer!

Men skämt å sido: Wexiö är ett präktigt samhälle,
och ställer ni någon gång er kosa dit, så skall ni
säkerligen liksom alla andra tycka om den lilla staden
och dess vänliga, gästfria invånare.

Medan vi tänka på wexiöbor kunna vi ej underlåta att
till sist nämna några namn, som tillhöra män, hvilka
räknat Wexiö eller Wexiö stift såsom sin födelsebygd
och hvilka gjort sitt fädernesland heder. Dessa äro
Linné, Ödman, Fries, för att ej nämna fler. Många
andra namn skulle dock i sammanhang med Wexiö kunna
anföras, hvilka burits till heder och anseende af
icke vanliga »småländingar».

Z.





Skogen.

Du susande skog, som gungar för vind!
Du svalkar den smäktande vandrar'ns kind
Och fröjdar hans hjerta och tjusar hans syn,
Då solen bränner i skyn.

Du öppnar för alla din lugna hamn:
För fattig som rik står öppen din famn,
Och derföre namn, som från fädren gått,
Af fattigmans-tröja du fått.

Du ekorren hägnar i lek och lopp,
För fåglarnas sång slår du salarna opp,
Åt fisken du breder din skugga vid strand
Och barr får myran i sand.

Kring bygden din skyddande ring du slår.
Du bleks ej af solen, på stormen du rår.
För menskan predikar du dag ifrån dag:
Var stark! håll färgen som jag!

E. S-dt.



Om perlfisket och perlmusslan.

Då perlfiske bedrifves endast af högst få i vårt
fosterland torde det intressera Familj-Journalens
läsarinnor, af hvilka kanske mången i en ring eller
nål bär en äkta perla, om hvars uppkomst ägarinnan
icke har någon idé, att få en liten kännedom om
perlfisket och perlmusslans natur.

Musslor, innehållande äkta perlor, förekomma ymnigast
i Lappland och Norrland i så väl bäckar, sjöar
och elfvar som hafsfjärdar, från hvilka sednares
djup dock endast en och annan genom någon lyckträff
uppfiskats. I vissa bäckar finnes perlmusslan i sådan
mängd, att man måste förvånas deröfver, t. ex. i
Åckelsjöbäcken i Wännäs socken, 3 1/2 mil från Umeå
stad. Omförmälde bäck, kommande från Åckelsjön, är
omkring fyra fot bred och två fot djup, har färglöst,
ganska stridt vatten på stenbotten, samt fryser
aldrig under vintern. Mellan de i bäcken befintliga
stenarne stå musslorna, hvilka äro omkring fem tum
långa, till hälften nedgräfda i sand och i ordets
egentliga bemärkelse sammanpackade, så att man kan,
utan att förändra plats, upptaga hundradetal.

Musslan står alltid, som sagdt är, till en del
nedgräfd i sand; den öfriga delen åter står gapande
vänd emot strömmen; så snart musslan anar någon
fara, tillsluter hon skalen, hvarföre man ock kan
uppfiska henne genom att mellan de åtskilda skalen,
eller, som vi här vilja kalla det, gapet, insticka en
spetsig käpp, då hon genast knäpper till och låter,
sålunda hängande vid käppen, uppdraga sig.

Perlan, så väl den äkta som den oäkta, uppkommer
derigenom, att någon strömmen följande kropp,
t. ex. ett sandkorn, genom gapet kommer inuti musslan,
som då tillsluter skalen, så att den främmande kroppen
blir inne. Genom de rörelser, som försiggå inom
skalet, såsom då respirationsvattnet genomströmmar
m. m., börjar den främmande kroppen skafva och trycka
på köttmassan, och det är just för att förhindra denna
tryckning, som musslan af naturen blifvit utrustad med
förmågan att kunna omhölja den främmande kroppen med
samma materia, hvaraf skalet består, ehuru de äkta
perlornas glans och klarhet betydligt öfverträffa
musselskalens inre silfverglänsande beklädnad.

Perlan är aldrig fullkomligt lös i musslan, utan
är antingen fastväxt vid sjelfva skalet eller ock
finnes hon invuxen i köttmassan, dock alltid i den
sammas öfre del, ty den främmande kroppen kan aldrig
nedskafva långt, förrän lager börja bilda sig omkring
den samma, hvars kantigheter derigenom upphöra och
i och med det samma förmågan att nedtränga; kroppen
stannar således inväxt och omhöljes hvarje år af
ett nytt lager, så att perlan blifver oupphörligen
större.

I sin nedre del har musslan en extremitet, kallad
»fot», som utgöres af en tunglik beståndsdel, hvilken
betydligt kan utvidgas, så att den, om musslan hastigt
upptages, kan utom skalet vara ända till två tum
lång. Denna fot är musslans fortskaffningsmedel;
förmedelst den samma nedgräfver hon sig i sanden,
och om hon kastas på stranden, ej långt från sitt
rätta element, kan hon
medelst denna fot, som, enligt hvad jag tyckt mig
märka, har förmågan att kunna suga sig fast, under
nattens tystnad praktisera sig till vattnet. Det
ligger dock i sakens natur, att musslans fortkomst
på det torra är mycket långsam.

Vid öppnandet af musslor, för att söka perlor, är
beqvämast att begagna en temmeligen lång och tunn
knif, hvarmed man, utan att uppbryta skalen, kan
afskära hållmusklerna, som sitta på hvar sin sida
om det s. k. låset, Så snart dessa muskler blifvit
afskurna, öppna sig skalen och man kan med fingrarne
känna om någon perla sitter i köttmassan eller se om
hon till äfventyrs sitter fastvuxen i skalet. Med en
tjenlig knif kan man öppna och undersöka åtminstone
hundra på en timme.

Bland egendomliga perlbildningar jag funnit må
nämnas den på ett fröhus af någon ört. Den samma
hade en storlek af ett hagel n:o 7 och var i det
närmaste klotrund, men hade en kantig yta. De lager
som öfverdrogos fröhuset voro af bästa qvalitet,
men emedan grunden, som sagdt är, icke var jemn,
blefvo lagren ej heller jemna. Förmodligen qvarsatt,
då fröhuset inkom i musslan, någon liten del af det
sammas stjelk eller skaft, hvilken icke öfverdrogs,
utan med tiden ruttnade bort, och så fick vattnet
tillträde till fröhuset, som äfven försvann, och
lagren der omkring eller perlan blef sålunda alldeles
ihålig med en öppning, endast så stor, att jag kunde
sticka in spetsen af en knappnål.

Såsom bevis på att konsten betydligt kan tillmötesgå
naturen äfven i åstadkommande af perlor, må anföras,
att en person hämtade från ofvannämde bäck tvenne
tunnor lefvande musslor, i hvilka han, medelst ett
enkelt instrument, instack en oäkta, till sin form
vacker perla, hvarefter han utsläppte musslorna i
en bäck, der dylika djur icke funnos. Följande år
upptogs en del, och alla hade icke allenast qvar
perlorna, utan hade ock pålagt dem ett lager af ett
hönsäggskals tjocklek. Detta lager var på somliga
perlor ganska vackert, men hade dock icke den rent
äkta klara färgen, hvilket tillskrifves bäckens och
vattnets egenskap.

Af försöket ser man likväl, att om samma metod
begagnades i vatten, der musslor med äkta perlor
finnas, skulle man med lätthet kunna åstadkomma ett
artificielt perlfiske.

Ofta hör man vid tal om perlfiske påstås, att man
på musslans yttre skall kunna se, om hon innehåller
perla eller icke. Jag har vid perlfiske försökt
upptäcka något yttre tecken, som skulle förråda
den inre skatten, men förgäfves, och jag betviflar
fullkomligt möjligheten af detta påstående, men väl
skulle man kunna konstruera ett instrument, hvarmed
man, åtminstone i de flesta fall, skulle kunna,
utan att döda djuret, upptäcka perlans frånvaro. Och
kanske just emedan dödandet af hundratals musslor,
utan att någon perla finnes i dem, anses grymt, idkas
perlfiske så föga. Att musslan kan släppa perlan efter
behag, hvilket är en gängse förmodan, är omöjligt,
hvilket äfven inses af det sätt, hvarpå perlan är
förenad med musslan.

Alfr. L.



Simson och Delila.
(Illustration ur Gustave Dorés praktbibel.)




Teckningar och drömmar.

Af -a-g. 

Hvar bor ingen kärlek?

Inför den Onämnbares tron gingo fram alla ljusets
makter i hänryckningens glädje, men med dem framgick
äfven i dunkel mörkrets ande. Och han framträdde till
tronen sägande: »Den jord, du skapade, för att den
skulle blifva en fridens och kärlekens boning, se hvad
den är! För frid, split, för kärlek, hat! Den verld,
du skapade, är hemfallen åt mörkret, åt mig. Jag vill
göra den till min boning och fordrar min rätt till
den.»

»Gå», hördes Herrens, den Onämnbares, röst, »gå! Den
fläck af jorden, der ingen fläkt af kärlekens ande
lefver, der må du bygga din boning.»

»Ha! jag vill bygga min borg i stadens larm och split,
ibland dess laster och brott; i furstepalatsets
praktfulla gemak, der hyckleri och falsk ödmjukhet
dölja blott afund och hat, och der för herrskarens
nyck flyta strömmar af blod.»

*

I fursteboningens innersta syntes tyrannen, han,
hvars jernhand krossade tusenden. Hvilken blodig
dom undertecknar hans hand, hvilken grym befallning
utfärdar han nu? På den präktiga mattan leker en
ljuslockig gosse. Hvem är den väldiga mannagestalt,
som likt ett barn leker på mattan med den lille? Det
är han, den mäktige, millioners skräck! Leende lutar
han sitt hufvud mot barnet, som rycker i hans gyllene
ked och ropar: »Farfar, kom, liten vill rida!» och så
bär det af i språng under skratt af farfar och barn.

Men bort flyr den mörke!

*

Från fursteborgens lysande gemak till de usla kyffen,
som äro hem för lasten och nöden, är vägen icke
lång. Samma stadsmur omfattar båda. Se fönstren der;
rutorna ogenomskinliga af dam och orenlighet, somliga
hopklistrade med papper, andra bortfallna och ersatta
med lumpor. Rummet der innanför mörkt, kusligt och
otrefligt. På den eländiga sängen ligger en drucken
man, framför honom står en qvinna, synbarligen aftärd
af nöd. Den magra handen skakar hon vildt och öser en
skur af ovett öfver den druckne, som under eder och
förbannelser förgäfves bjuder till att resa sig upp,
för att slå qvinnan till jorden. Slutligen sjunker
han i djurisk sömn.

Ett ögonblick förgår och ett barn höjer sitt bleka
anlete från de trasor, som föreställa dess bädd,
räcker ut sin magra hand och säger: »Mamma, får jag
mat nu, du lofvade ju köpa, när far skulle komma hem
med dagspenningen?»

En bit bröd finnes, qvinnans besparade middagsmål,
hon räcker den åt barnet samt afkläder sig koftan
och betäcker dermed den af köld huttrande lilla.

Qvinnans gestalt är kantig och ful, ägde hon en gång
några behag, så hafva de flytt för lidelser, nöd,
kanske brott. Hon uttalar med vred och sträf röst
grofva ord, allt under det hon dock afkläder den
sofvande mannen hans genomvåta kläder och upphänger
dem att torka och derpå lemnar rummet.

Månen lyser klart på snön. Det är kallt, snön knarrar
under foten. Vid vaken i floden står qvinnan sköljande
kläder. Vattnet isar kring händer och armar. Det
blåser genom den tunna, slitna kjorteln. Qvinnan
grälar för sig sjelf öfver kölden, men nattens arbete
är morgondagens bröd. Mannen behöfver ju frukost,
barnet kan ej svälta. Hufvudet svindlar, knäna
svigta. Det är dock icke första gången hon varit en
dag utan mat! Går månen i moln, efter det blir så
mörkt för hennes ögon? Nej, nej, icke kan hon dö,
hvem skulle då vårda barnet? Nej, icke kan hon dö,
hvem skulle då betjena den så ofta redlöse mannen?

Kärleken är evig, blott formerna vexla!

*

Som  en  gas, väfd af finaste ljus, ligga solstrålarne
öfver parkens   höga   träd,   men  under de lummiga
kronorna hvilar
skuggan djup och mjuk och dunkel, som en bädd af det
finaste mörkgröna sammet.

I parkens djupaste skugga stå en ung man och en
flicka. Hans blick strålar af hänryckningens eld då
han utropar, omslutande henne med sin arm: »Ramira
min! Min för tid och evighet! Ja, om dig vill jag
kämpa, vore det än mot en verld! Kom, kom, Ramira,
ser du seglet der i fjerran på hafvets blå? Det
är mitt. Ser du båten vid parkens strand? Den är
min. Hörde du omtalas Orabas borg? Der herrskar
jag. Räds du, flicka, för de vilda bedrifterna af
Orabas krigare? Vågar du följa honom, hvars namn är
kusternas skräck?»

»Averdo, se huru solen strålar öfver sjö och land,
se huru de fagra öarne ligga, likt vattenliljor
gungande i det blå. Se fälten der nere, huru de
glöda i qvällsolens brand. Huru fagert är ej Ramiras
arf! Men med Ramira stiger intet i båten af hennes
sköna, rika arf. Vill Averdo ej stanna?»

»Ramira, dina förmyndare, skulle de väl gifva dig,
dina ägodelar, åt Orabas herre? Skulle de icke glädjas
åt att belasta honom med bojor, att döda honom? Nej,
Ramira, min sol, mitt lif! Du skall göra Orabas herre
rik, utan att äga arf eller gods. Må verldar förgås,
må gudar kämpa emot mig, min är du! Min, min är du,
detta ordet är allt! Se, Ramira, med ödet skall jag
kämpa, jag skall vinna ära och makt och kronor och
guld, och du skall trona som drottning jemte mig,
och gudar skola afundas Averdos lycka. Ramira säg, säg
än en gång ditt ljufva ja; säg att du är min. Ramira,
vill du försaka allt och följa den biltoge?»

»Averdo, hvad säger du om försaka? Icke är ju Ramira
jag, du är mitt jag!»

*

»Ha, icke här, här flyter dock ännu blodet kallt och
trögt, ej förmår solens bleka stråle mogna passionerna
till hat och förderf. Bort, bort till Afrikas öknar af
eld, der himlen brinner, der en glödande sand bränner
foten, der den luft, den irrande beduinen andas, är
flytande glöd, der den ene mördar den andre för en
droppe vatten, och der den försmäktande, vilsekomne
ökenvandraren, döende utan tröst i ensamhetens elände,
dock bäfvar vid åsynen af en annan vandrare, ty han
vet att hvarje sådan är en fiende, mer grym än öknens
Samum. Der mogna passionernas glöd till förtärande
låga, der förstår menniskan att hata!»

*

Långsamt går tåget framåt i öknen. Vid kamelens sida
vandrar scheiken. Han stryker sitt skägg och säger
vid sig sjelf: »Klokt vet Medullah, Allahs tjenare,
att ställa sina saker. Se, denna färd, då jag måste
söka mig boning på en ymnigare ort, än mitt förra
hemvist, den inbringar mig väl intet, men den skall
också icke uttrötta kamelen. Han skall genast kunna
användas till indrägtigare färder. Se huru spända 
vattensäckarne ännu äro! Också mitt ögas perla, henne,
som jag köpte för fem kamelers värde i det präktiga
Cairo, hon skall stråla lika ljufligt, när jag hunnit
föra henne till det nya hemmet. Ah, Medullah, Allahs
tjenare, huru vis är han icke! Skulle han, som så
mången annan, strax gifvit vika för sinnenas lystnad
och köpt en ståtlig häst eller en fager qvinna, ja,
en tiggare vore då nu Medullah! Nej, men på torget
finnas qvinnor, fula, stygga, som säljas för en ringa
penning. En sådan hustru kunde Medullah, den fattige,
dock förmå att köpa. En, som kunde arbeta, och ej
var för späd att hålla ut. Och scheiken förstod att
välja. Han har njutit hvilans sötma, med sin pipa
på sin matta, och den fula Ayescha har varit trägen,
och fastän en qvinna, har hon icke gjort mig mera harm
än en kamel skulle ha gjort. En god herre har jag ock
varit henne i sanning och icke bemött henne med hugg
och slag, utan med goda ord och uppmuntran. Och hon
har varit flitig och trägen, och se, på sin matta
kunde scheiken snart räkna nog, att dermed betala en
kamel, och kamelen hyrde han ut och den inbringade
penningar, och Medullah kunde nu gå omkring, att
söka en qvinna till sina ögons lust och fägnad och
sitt sinnes förnöjelse. En blomma, icke en myra! Och
se huru scheiken prydt den fina halsen, de mjella
fötterna! Hjertat hoppar i mig att se dig, o rosornas
drottning, der du tronar högt på kamelen, för att ej
med gående såra din fina fot. Men se! är det väl en
hägring, som synes vid horisontens rand? Nej, vid
Allah, vi äro förlorade! Skönaste, ljufvaste, fort
ned af kamelen! Tryck dig ned, djupt bakom stenarne
här. Dröj här. Fly är fåfängt. Jag vill försöka
att nalkas med sorglöst skick och se förtroendefull
ut. Kanske blidkar mitt förtroende beduinernas hat.»

Fram störtar en skara, snabb som vinden. Ett skott,
Medullah störtar till marken. Inom ett ögonblick
har man bemäktigat sig kamelen och hans börda,
vattensäckarne och Medullahs alla håfvor.

»En qvinna, låt se, förtjenar hon att tagas? Åh fy,
ditt svarta afskrap!» Ett slag fäller Ayescha till
marken. Skuggor skymta öfver sanden och stenarne,
och tom, vid, ödslig som förut ligger öknen kring de
slagna.

Men till den slagna qvinnan återvänder sansen. Ett
ringa vattenförråd, som hon förvarat i skinnet af ett
litet djur och burit inom sin klädnad, tjenar nu att
vederqvicka den sårade mannen, som hon förbinder.

»Ack, Ayescha, hvar är hon, scheikens ögas sol, hans
yppiga ros? Hafva de hundsönerna funnit henne? Stöd
mig, Ayescha, jag förmår ännu intet. Grå, gå att söka
henne!»

Snart syntes Medullahs båda qvinnor åter nalkas,
och ett sorgligt tåg anträddes utåt den brännande
öknen. Att dröja var ogörligt, man måste söka att
hinna framåt, innan törsten förtagit krafterna
dertill. Stödd af Ayescha måste den sårade söka att
sträfva framåt. Med sänkt hufvud vandrade den unga,
späda blomman bredvid.

Långsamt gick det bedröfliga tåget
framåt. Försmäktande sjönko vandrarne ned på den
brännheta sanden; men Medullah höjde matt sitt
hufvud och sade: »Se dock, der borta synes en buske,
der måtte finnas vatten.» Och än en gång reste sig
vandrarne, ty blotta ordet vatten lifvade deras mod
till ännu ett försök. Och de hunno öknens källa --
men ack, en karavan hade hvilat der. Vattnet var
utdrucket, kamelerna hade vältrat sig i gyttjan,
för att söka lisa mot törsten, och den vämjeliga
saltaktiga dyn var allt hvad vandrarne funno, för att
dermed släcka sin brännande törst. Medullah lade sig
ned vid den uttorkade källan och ernade der sluta
sina dagar med sina qvinnor, det enda, som nu mera
af hans egendom återstod honom.

Men natten sänkte sig ned och öknens vind drog mindre
brännande fram och källans gyttja hade dock förminskat
törstens brand. Medullah reste sig åter och stödde
sig mot Ayeschas arm, och den sköna, den unga, sökte
ock än en gång att släpa sig framåt.

Långsamt, långsamt gick färden.

»Lofvad vare Allah, som ser till sin tjenare!»
utropade hastigt Medullah. »Jag känner denna
plats. Ännu blott några stunders vandring, och
jag är räddad med mina qvinnor. Håll modet uppe,
skönhetsperla, blott några stunder ännu. Ayescha, stöd
din arm bättre under min sida. Såret bränner. Måtte
de hundarnas mödrars grafvar bli orenade! Jag förmår
knappt vandra. Du stöder ej nog kraftigt.»

Ännu mera glödande brann solen öfver öknen. Det var
ej luft, det var eld man andades.

Men vid horisonten skymtade skuggor af hus och af träd.

Då nedsjönk den sköna, den unga. Den späda förmådde
ej mera hålla sig uppe.

Med ett skri af smärta kastar sig Medullah öfver den
döende. Han kysser hennes panna, hennes läppar, hennes
händer. »Sköna, ljufva ros! vissna dock icke. Se,
ännu blott några steg, och vatten finnes i mängd -- ja,
till och med att bada dina rosenlemmar med! Skönaste,
ljufvaste! ögats ]jus, lifvets sol! vakna, vakna,
öppna dina strålande ögon!»

Den fula Ayeschas kraft hade hittills hållits uppe
af hennes vilja, ty på hennes arms stöd berodde ju,
om hennes sårade herre skulle hinna målet; men i det
ögonblick Medullah upphörde att anlita hennes stöd,
sjönk hennes kraft och hon neddignade på sanden.

Men vid fallet berörde hennes hand det lilla
djurskinnet, hvari hon förvarat ett litet mått
vatten. Hon kände som en liten sqvalpning deri,
och upplyfte det. Ha, en smula vatten hade dolt sig
i ett hörn. En ringa smula, men nog för att rädda en
försmäktande från ögonblicklig död. Hennes läppar
vidrörde redan ifrigt vattenpåsens öppning. Men
hastigt sänker hon den ned med handen. »Blott en kan
häraf få en dryck till lifs. O, Medullah, må det
blifva hon, som du älskar. Du skall lätt finna en
penning, att återköpa dig en annan qvinna i stället
för den fula Ayescha, en, som kan arbeta för dig.»

Än en gång resande sig med mödosam ansträngning,
kröp hon fram till den vissnade rosen och göt öfver
hennes läppar den lifvande drycken.

Daggens droppe förfriskar rosen, hon strålar åter i
sin fägring. Medullahs sköna qvinna vaknar som den;
hon reser sig åter, men på öknens sand nedsjunker
den dunkla hamnen af den fula Ayescha, för att icke
vakna mera.

*

»Bort, bort, dit, der sjelfva bloden stelnar till is,
dit, der menniskan icke mera bor, men dit hon beger
sig endast för att mörda och förgöra.»

*

Långsamt viker vinterns månader långa natt undan för
en svag gryning. Ännu hvilar köld, död, förstening
öfver allt. Men solen nedgår icke mera. Dygnet om
sänder den lifvande strålar, och isfälten falla sönder
och drifvas af stormen till hafs. På bergen rada sig
hafvets fåglar tätt, tätt; jemka bättre, gif rum,
tusendetal kretsa ännu i luften. Det är skrik, det är
stoj, det är strid, ty alla kunna icke få plats. Medan
tusenden slagit ned på klippan, söka andra tusenden
sig rum och uttränga de hvilande, och dånet af vingar
och gny och skrik far, som en storm öfver isfälten,
öfver hafvets dunkla vatten och öfver rullande,
mot hvarandra kämpande isblock.

I vikarne leka klumpiga, ofatta, mörka massor, men
striden börjar äfven der. Båtar nalkas. Dödsbringande
flyger harpunen i hvalrossens sida, och det ofatta
djurets blod färgar vattnet.

En båt nalkas till en flock djur. Ungen leker trygg
vid moderns sida. Leken är slut, harpunen har träffat
-- det späda djuret drages till båten.

Är det en lefvande speckklump, som nalkas farkosten,
eller är det en moder, som söker sitt barn? Ser hon
ej mannen, som höjer det dödande jernet, ser hon
ej faran? Hon ser blott sitt barn, allt annat är
intet! Hon når sin unge, hon sluter honom till sig,
hon lyfter hufvud och bröst ur vågen, för att se på
honom med klagande moderskärlek i sin blick. Harpunen
flyger. Med en rörelse, hastigare än man kunnat
tilltro den klumpiga kroppen, kastar hon sig åt sidan,
för att skydda sitt barn och emottager det dödande
vapnet djupt i sin kropp och famnar den redan liflösa
kroppen af sin späde, ännu i döden sökande att värna
honom.

En annan båt har nalkats stranden. Skriket, vingars
flaxande, stoj och det döfvande bruset af de tallösa
fåglarnas skaror har nått sin höjd vid menniskors
annalkande. Men tätt, sida vid sida, ligga på marken
fåglar; de stiga ej upp, de höja ej sina vingar,
de låta krossa sig under menniskofoten.

Fåglar, ägen J icke snabba vingar, hvi hasten J
icke att sälla eder till den, som massor af moln,
tätt öfver eder kretsande skaran? Ha, hvarje liggande
fågel vårdar ett hem. Hennes späda ungar hvila i det
konstlösa boet på marken. Skall hon väl lemna dem,
för att rädda sig sjelf? Nej!

*

»Bort, bort, än längre bort från allt lefvande,
än högre i den eviga isens verld, till nattens hem!»


Mörker och natt och köld och död råda, obevekliga
makter i vinterns urhem. Osmältbar herrskar den eviga
isen och bygger sina hemska kupoler och torn. Men
se, en rodnad vid horisontens rand. Den stiger, den
utbreder sig i strålande mångfärgad glans och solen
höjer sig i purpur och ljus, och som från millioner
diamanter återstrålar skenet från palatser och torn
af is. Glödande rodnad lägger sig likt ett täcke af
rosor öfver nejdens skimrande snö och späd ljusgrön
mossa breder lätta täcken i isens remnor. Och se,
en liten växt spirar upp, ej högre förmår hon lyfta
sig än en enda tum öfver den springa i berget, der 
hon funnit jord till näring för sin rot, men solens 
milda ljus och värme utvecklar dock hennes täcka, 
ljufva blomma, och hennes späda doft tyckes hviska:
»Der icke någon lefvande varelses hjerta kan klappa, 
der strålar ännu Guds öga i kärlek öfver hans skapelse! 
Der lefver dock, som öfverallt, den kärlek, som af 
intet lefvande kan mätas!»

*

Och demonen skylde sitt anlete med vingarnes par
och försvann i rymden.



Fröken Bedas förlofning.

Skiss af Emilie Flygare-Carlén.

1.

Brefvexling.

»Min herre!

Jag har åtskilliga gånger i tidningarna läst, att vice
häradshöfdingen Gerhard Mannerdal emottager juridiska
uppdrag och utförer rättegångar. I följd häraf har jag
tagit mig friheten att, å min far major von Hägermans
vägnar, vända mig till er.

Hvad som fullkomligt inger mig förtroende till er, är
den omständigheten, att, efter hvad man meddelat mig,
ni lärer ha förlorat ett eller annat mål, något som
bevisar att ni icke i det respektiva advokatyrket ser
ett blott och bart förvärfningsmedel, interfolieradt
med en smekt egenkärleks egoistiska njutning,
utan att ni har mod att åtaga er äfven sådana mål,
som icke solklart visa på utslaget, innan det ännu
blifvit fäldt vid någon annan instans än ett vanligt
sundt förstånds.

Det torde förundra er att min far icke sjelf vänder
sig till er, men han har nu en gång vant sig vid att
låta sin dotter sköta större delen af sin brefvexling,
och naturligtvis förstår ni att det icke är »pappas
lilla sekreterska», ett femtonårs barn, som lemnas
detta förtroende. Nej, en hel hop år har passerat,
sedan jag räknade detta tal, ty mindre än sex månader
härefter inträder er nya korrespondent i det vigtiga
och myndiga stadiet af tjugufem år. Ja, jag är en
gammal fröken, men jag kan försäkra att det icke är
min egen skull att jag ännu bär denna titel.

Den affär, i hvilken vi önska ert biträde, är en
mycket tarflig, som tyvärr icke lemnar någon lager
att skörda. Den gäller inga qvistiga arfsfrågor,
men sådan den är, skulle det falla sig särdeles
kinkigt att skriftligen relatera den. Vår ödmjuka och
förbindliga anhållan är således denna: Skulle er tid
tillåta er att någon dag i nästföljande vecka göra
en utflygt till Lindaby, min fars egendom? Det är
endast tre timmars ångbåtsresa.

Denna artighet å er sida skulle vara af stort värde,
ty i motsatt fall måste jag resa in till staden
och tala med er, hvilket ur flera skäl icke skulle
konvenera min far, och begge kunna vi icke vara
borta. Ni torde anse det vara tillräckligt att han
ensam meddelar er förhållandet, men sådan är icke
händelsen, emedan min ärade fader och jag se saken
från fullkomligt olika synpunkt.

I den händelse ni behagar uppfylla vår önskan och ni
vid ankomsten icke träffar mig hemma för ögonblicket,
anhåller jag på det enträgnaste, att ni icke inför
min far uttalar någon bestämd åsigt om saken, äfven
om han aldrig så tydligt uttalar sin.

Emotseende ett par rader till svar, tecknar jag

högaktningsfullt 
Beda von Hägerman.»

Lindaby den 3 Juli 1860.

*

Emottagaren af ofvanstående bref, hvilken, sittande
vid det öfverfyllda skrifbordet i sitt arbetsrum,
två gånger genomläste det (en nödvändighet, som den
unge juristen icke ofta ansåg behöflig med de bref,
han emottog från sina klienter), lade det nu med ett 
hvarken sjelfkärt eller nonchalant, utan helt enkelt 
tankspridt leende ned på en hög andra bref, så uppstaplade, 
att bokpressen med knapp nöd ville sammanhålla dem; och 
dragande till sig ett postpapper och ett kuvert, raspade 
han hastigt tillsammans följande svar:

»Min fröken!

Hedrad af det förtroende, som ni å er herr fars och
egna vägnar ärnar visa mig, får jag nämna att jag
emot slutet af nästa vecka skall ha äran infinna mig.

Såsom svar på hvad ni behagat nämna till mig, att,
i händelse af er frånvaro, icke gifva någon bestämd
åsigt tillkänna vid en möjlig relation af herr majoren
rörande affären, tager jag mig friheten upplysa,
att jag aldrig har för sed att så tvärt förklara min
tanke. Undantag kunna dock finnas, såsom t. ex. då
jag ser att saken måste förloras eller endast har
för sig en möjlighet mot nio omöjligheter. Låter
jag det oaktadt öfvertala mig att öfvertaga målet,
så sker det endast af den orsaken, att mina klienter
varit i tillfälle att bestå sig det nöjet att betala
sin envishet och sin vunna erfarenhet. Men tillåt mig
be er observera att detta icke händt »en eller annan
gång», utan hvarken mer eller mindre än två gånger;
och med fruktan att falla i ert omdöme, ärnar jag
icke vidare emottaga till behandling något mål,
som endast lemnar en chance att vinna partiet.

Anhållande om min vördnad för herr majoren, har jag
äran teckna                

er ödmjuke tjenare
Gerhard Mannerdal.»

Stockholm den 4 Juli 1860.

*

2. 

Den unge juristen och hans hem.

Sedan det förseglade brefvet blifvit lagdt till flera
andra för dagens post, tog fröken Bedas tilltänkte
sakförare omedelbart upp en packe undanskjutna
rättegångshandlingar, i hvilka han ifrigt fördjupade
sig. Härunder blir det lämpligt att kasta en blick
på honom sjelf och hans omgifning.

Vice häradshöfdingen Gerhard Mannerdal var en starkt
mörklagd man, omkring tjugunio år, med ett utseende,
som tydde på helsa och kraft, skarpsinnighet och
sjelfbeherrskning, parade med en värmande godhet,
som utstrålade från hans svarta ögon. Han hade icke
ett af dessa stereotyp-vackra ansigten, vid hvilkas
åsyn fruntimmer bruka säga till hvarandra: »Kors,
sådan vacker karl!», men de torde i stället kunna
säga: »Hvilket eget och intressant ansigte!» Och
sådant var det verkligen, förskönadt af det mörka,
mjuka skägget.

Det var nu redan tre år som han nästan uteslutande
egnat all den tid, han kunde disponera från
sina befattningar vid åtskilliga rätter, åt
sakförareyrket. Ty under den korta tid, han »rest på
ting», hade han vunnit den erfarenheten, 
att hans högsta sträfvan ej skulle bli en landtdomares
behagliga trygghet. Han ärnade således aldrig söka
få ordet vice bort från häradshöfdingetiteln, utan
ville lefva i hufvudstaden, ej för dess nöjen, utan
för dess stora resurser till intellektuel förkofran
och det fördubblade arbete, som der kunde göras och
förvärfvas.

Ännu befann sig hans ekonomiska ställning i visst
hänseende på sväfvande fot, ehuru, om man såg sig
omkring i hans två rum, allt, som mötte ögat, syntes
lika komfortabelt som gediget. Saken var, att han från
början lagt an på att i allt framställa en solid sida:
solida bekantskaper, solida nöjen och till och med
solida kreditorer.

En gammal skolkamrat, numera ägare till ett
betydligt möbelmagasin, hade försett honom med hela
hans värdefulla bo på de fördelaktigaste vilkor i
afbetalningsväg, och aldrig hade han behöft komma
med någon insinuation om uppskof vid de bestämda
terminerna, ty hans förtjenster räckte fullkomligt
till att betäcka såväl dessa afbetalningar som flere
andra på äldre skulder. En fattig, tidigt föräldralös
yngling, hade Mannerdal helt och hållet sjelf gjort
sin uppfostran, men hans ovanliga arbetskraft,
stolta redlighet och utmärkta ordningssinne, äfven
i lifvets minsta förhållanden, hade under årens lopp
låtit allt gå så väl ihop, att han numera kunde taga
sin middag på solida källare och hålla sig solida
cigarrer och till och med en butelj solid konjak,
dessa båda sednare lyxartiklar dock afsedda vida mer
för besökande vänner än för honom sjelf, ty han var
särdeles gästfri och vänsäll.

I denna närvarande stund t. ex. uppfriskade han sig,
under arbetet på den heta Juli-eftermiddagen, endast
med ett glas vatten och kastade blott då och då en
blick på cigarrstället och en dito åt den inbjudande
gröna saffiansdynan i ena soffhörnet. Han kände sig
trött, men arbetet måste bli slut, och om under tiden
någon besökande vän komme, skulle han såsom vanligt
vid dylika tillfällen endast vinka åt soffan, och
den vän vore bra kinkig, som icke der kunde vänta i
lugn med tidningarne och cigarrerna på bordet framför
sig .....

Och nu hafva vi så pass noga redogjort för den unge
»framtidsmannen», såsom man behagade kalla honom,
att vi kunna öfverhoppa mellantiden och på fredagen
i följande veckan ledsaga honom till den vackra
egendomen Lindaby, som ägdes af major von Hägerman.

Det hade varit lätt för Mannerdal att skaffa sig
några upplysningar om familjen, men han hade med flit
uraktlåtit detta, ty han ville icke riskera att få
sina egna intryck bortblandade. Han betraktade icke
det bref, han erhållit från fröken von Hägerman, såsom
prof på något öfverlagdt jägtande efter originalitet:
han hade tillräcklig urskilning att förstå, att
det var en ädel och öppen ande som utan all afsigt
ådagalade sin uppriktighet.

Emellertid, medan han nu satt der på däcket och hade
så god tid att tänka öfver saken, började han
grundligare, än hittills skett, reflektera öfver
en särskilt mening i brefvet, den om de tjugufem
åren och att det icke var hennes egen skuld att hon
ännu bar frökentiteln. Ovilkorligen hade detta icke
blifvit nedskrifvet, om det ej stått i sammanhang
med något förhållande, som hon ansett det icke vara
någon svårighet att få reda på.

Men som nämdt är, hade han inga upplysningar velat
förskaffa sig, och således fick hans besök nu hela
nyhetens behag.

*

3.

De bekantskaper, som den unge juristen först gör.

Det var redan långt lidet på den brännande
Juli-förmiddagen, då Mannerdal, lemnande ångbåten,
begaf sig på den qvarts timmas promenad, som skilde
ångbåtsbryggan från den plats, dit han ärnade sig. Han
hade antagit som möjligt att någon skulle vara honom
till mötes, men då detta icke var händelsen, antog
han att denna idé var en obehörig idé å hans sida;
majoren var ju en äldre man, och fröken kunde väl
icke så slösa med gunstprof, äfven om hon
aldrig så gerna velat arbeta sitt eget intresse i
händer. Dessutom var det ju icke taladt om annat än
»slutet» af veckan.

Promenaden var synnerligt angenäm på en utmärkt
skön skogs- och strandväg, och vår resande tyckte
sig knappt till hälften fått i sina lungor indraga
det uppfriskande doftet från de herrliga barrträden,
än han midt i en krökning af vägen fann sig alldeles
midt framför den vackra hvitrappade manbyggnaden,
hvilken syntes liksom infattad i blomstermattor och
uppresande sig från terrasser, som ledde ned till
sjön ... Detta var Lindaby.

Så snart Mannerdal hunnit till de grönmålade
gårdsportarne, kom en betjent emot honom och frågade
om det var herr häradshöfdingen, som varit väntad
under sednaste dagarne.

»Alldeles det ... Är herrskapet hemma?»

»Majorn gick nyss för en stund sedan ned för att
möta herr häradshöfdingen, men jag såg att han blef
uppehållen och vek något af vägen, och fröken har
ridit bort till en sjuk qvinna, som hon fick bud
ifrån.»

»Nå, jag hvilar mig väl under tiden.»

»Herr häradshöfdingens rum är i ordning, och jag skall
strax visa vägen, om inte häradshöfdingen hellre
vill gå in i salongen. Der träffas herr baron som
vanligt.»

Herr baron -- detta var en icke beräknad
bekantskap. Men Mannerdal ville ej göra några frågor,
ty då herr baron befann sig der »som vanligt», var
det tydligt att rättegången icke kunde gälla honom,
och således vore alla frågor öfverflödiga.

Sedan juristen med sin lilla nattsäck, från hvilken
betjenten skyndsamt befriade honom, tagit ett
trefligt gästrum i besittning och der behörigen
upptuktat sitt af vind och värme derangerade hår och
gjort några andra små förbättringar i toalettväg,
gick han åter nedför trappan och inträdde i salongen.

Mannerdal hade ett ledigt, man kan gerna
sanningsenligt säga ett elegant sätt att presentera
sig, och det är mer än hvad som allom män är gifvet,
då de gå eller stå med den besvärliga hatten i
handen. Men hvad helst Mannerdal i denna väg förmådde
prestera, tycktes det här tjena till rakt ingenting,
ty han kunde ej upptäcka en enda lefvande varelse
utom en stor, utmärkt vacker hund, hvilken, helt
förbindligt viftande med svansen, kom emot honom
och gaf alla slags bevis på att han skulle blifva en
välkommen gäst.

Den stora hunden, som hade snarlikt tycke af ett
lejon, var af en så förnäm ras, att det aldrig
kom i fråga att sällskapa med egendomens vanliga
hundsocietet. Långt mindre skulle denna aristokratiska
natur hafva nedlåtit sig till något slags kurtis, om
också ett helt harem af vallhundarnes herdinnor legat
vid hans fötter. Han lefde som ungkarl ett ganska
komfortabelt lif inom herrskapssocieteten, kallades
»Chevaliern» och utgjorde genom sin fulländade
uppfostran och sitt fina sällskapsskick hela husets
nöje, framför allt sin husbondes: herr barons. I sin
barndom benämdes Chevaliern med det vackra namnet
»Trogen», men sedan han utvecklat allt flera och
flera ridderliga egenskaper, icke blott mot sin herre,
utan äfven mot fröken Beda, hvars hedersvakt han ofta
utgjorde vid hennes promenader, behagfullt bärande
än hennes portfölj, än hennes sykorg eller bok,
erhöll han af henne benämningen Chevalier-Trogen,
som slutligen blef helt enkelt Chevaliern. Det var i
synnerhet mot alla fattiga gummor och små torparebarn
han visade sig som en mäktig beskyddare, då de,
anländande till porten med sina krukor, icke visste
sin lefvandes råd att komma förbi den förskräcklige
»Fylax», bandhunden. Men visade sig Chevaliern
på gården, då tordes barnen, skrattande, till och
med visa tungspetsen åt busen, som af aktning för
Chevaliern morrande kröp in i sin koja.

Sedan Mannerdal och Chevaliern gjort en bekantskap,
som å båda sidor vittnade om sympati, började
den sednare att på ett allvarligt sätt draga den
främmandes uppmärksamhet åt en viss sida af det stora
rummet. Det föll icke den belefvade Chevaliern in
att skälla eller bråka: han visade blott 
tydligt vägen -- och inom ett par ögonblick befann sig
Mannerdal inför en syn, hvilken för alltid qvarblef
i hans minne. 

Bakom skyddet af en skärm, till en del tillbakadragen, 
låg på en hvilsoffa, lutad mot några kuddar, en smärt, 
mager, ytterligt blek ung man. Han tycktes vara försänkt 
i slummer -- åtminstone voro de i sina hålor djupt 
indragna ögonen tungt slutna, medan en fin vaxgul hand 
låg slappt orörlig på bröstet.

Ingenting kunde vara mera rörande än det kloka
djurets blick, der den vexelvis gick mellan husbonden
och gästen. Denna blick tycktes vilja säga: »Se,
hur svag han är ... hur sorgsen! Men jag är hans
vaktare .... Väck honom icke!» 

I det samma slog dock den unge mannen upp ögonlocken, 
då två ljusgrå, vackra, men feberaktiga ögon blickade 
rakt mot den främmande. Munnen, beskuggad af fina, ljusa
mustascher, drog sig till ett småleende. Och med en
stämma, låg och behaglig, sade han: »Jag ser säkert
häradshöfding Mannerdal, den gäst, som min farbror så
ifrigt efterlängtat. Men jag beklagar att ingen annan
är här för att taga emot er än en stackars sjukling
och en hund.»

»Jag har icke skäl att beklaga mig öfver mitt
emottagande!» svarade Mannerdal med en aktningsfull
och förbindlig bugning. »Den vackra hunden har visat
mig all möjlig artighet -- och nu gör hans husbonde
mig den äran att ursäkta det jag helt säkert kom
och störde en behöflig hvila!» 

»Åh, jag har tyvärr
alltför godt om tid att hvila ... Men då ingen
annan fins till hands att presentera mig, så får jag
göra det sjelf .... Mitt namn är Ludvig Castanie. Min
farfar, baron Carl von Castanie, var gift med majorns
mor, innan hon som enka gifte om sig med hans far,
öfverste Hägerman. Hon hade en son i hvartdera giftet
... alltså voro min far och majorn halfbröder. Der
har herr häradshöfdingen hela slägtregistret!»

»Således», inföll Mannerdal, »äro herr baron och
fröken von Hägerman kusiner?»

»Ja», svarade han, »vi äro kusiner! Beda skall bli
lika glad som min farbror öfver att träffa er.»

»Här kan ej gerna processen ha sitt ursprung!» tänkte
juristen, men blef i det samma befriad från vidare
forskning i den vägen, då en storväxt gammal militär
af det högröstade, kraftfulla, välkända slaget, med
hurtiga steg kom in, ropande redan på afstånd: »Nå,
det var då väl tusan till dum otur att vi skulle gå
om hvarandra .... Jag kom ett stycke af vägen för att
språka med en af mina underhafvande ... Välkommen
emellertid, min bäste herre! Nu få vi väl se om min
fröken dotter skall förmå kujonera en jurist såsom hon
gör med oss två, baron!» Och den gamle herrn skrattade
af hjertans grund åt sitt skämt, allt under det han så
stadigt slöt Mannerdals hand i sin, att denne så när
anhållit om tillåtelse att draga den ur skrufstädet,
innan den alldeles domnade. Emellertid åtnöjde han
sig med att säga:

»Det är då utan tvifvel icke någon sak af
obetydlighet, för hvilken herr majorn önskar mitt
biträde?»

»Obetydlighet?» upprepade majoren ... »Mina
principer en obetydlighet .... Det är en principfråga,
min herre, och den skall fram -- jag säger att den
skall det ... den är solklar, och min käre granne,
som nära nog förargat lifvet ur mig, kommer att betala
mig i böter ...»

»Bäste farbror, låt uträkningen vara till
eftermiddagen!» inföll baronen med en ton af lindrig
otålighet. »Jag trodde att Beda skulle vara med i
konferensen.»

»Beda ... Beda ... -- skall jag då icke stå på mig
mot kjortelregeringen ... skall jag vara sämre än du,
som ej lät henne förmå dig till giftermål, då du for
ut på din Medelhafs-färd ... Jo, det skulle sett ut,
om hon lemnat mig ensam ... Nå, min käre brorson,
när du i en enda punkt brukat din vilja, så lita
på att jag nu tänker bruka min ... och i trots för
... Aha ... se der kommer min kära dotter just ridande
in på gården .... Nå, nå -- det är väl så godt att vi
uppskjuta till eftermiddagen. Då kunna vi tillsammans
genomgå handlingarne ... Åh se, du är redan här,
mitt kära barn!»

De sista orden talade han till en person, som i det samma kom in.

*

4. 

Fröken Beda.

Juristen hade helt tydligt för sig i sin fantasi
fröken Bedas bild: en storväxt, förnäm dam, med ett
värdigt och bestämdt utseende ... föga skönhet,
men klart förstånd och ett något, som tydde på en
smula herrsklystnad.

Hur djupt förvånad blef han då ej, när en fin,
blond qvinna af en fullkomligt spirituel skönhet
och som syntes vara knappt nitton år trädde emot
honom och räckte honom sin ena hand, medan den andra
höll åt sidan den släpande ridklädningen! Det låg
öfver den unga damens hela personlighet ett mildt,
vårligt solsken. Man skulle trott att hon aldrig
nyttjat orden »vilja» eller »sjelfständighet» --
så innerligt god syntes hon, och det uttryck, som
säkrast talade ur hennes allvarliga, mörkblå ögon, var
en gömd melankoli, hvilken utan tillåtelse blickade
fram ur djupet af en själ, som förstod att herrska
öfver sina egna intryck. I öfrigt ägde hon icke någon
s. k. imposant figur: hon var knappast medelstor, men
formerna voro så vackra och afrundade som möjligt.

»Är det verkligen hon, denna förtjusande varelse,
som skrifvit det affärsmessiga brefvet?» tänkte
Mannerdal, under det han, emottagande hennes hand,
bugade sig djupare, än han någonsin bugat för något
fruntimmer. Ty i hela den unga qvinnans uppenbarelse
låg en öfverlägsenhet, som nästan utgjorde en makt,
nämligen det fina, jungfruliga behagets makt.

»Jag hoppas», sade hon, »att pappa icke redan tagit
fasta på er öfvertygelse?»

»Nej, jag har ännu icke ens kännedom om saken!»
svarade Mannerdal. »Herr majorn och jag skola på
eftermiddagen tillsammans genomgå handlingarna.»

»Ja, ja, pappa gör naturligtvis då allt för att
besticka er!» Hon såg skalkaktigt på fadern. »Nåväl,
jag får väl finna mig i att vara utesluten från
sammanträdet. Men sedan det är slut, förklarar jag
det vara min tur att ha en enskilt konsultation med
herr häradshöfdingen -- pappa medger väl det?»

»Ja, bevars, gör du ditt värsta!» inföll majoren
med sin höga, glada stämma. »Jag litar på den grund,
som jag förut ärnar lägga. Kapten Fredrik skall, min
lif och själ, få lära sig att han icke är disponent
öfver hela häradet och att ej hvarenda själ låter
sina idéer inflyta i hans!»

Fröken Beda nickade förtroligt åt den gamle
krigsmannen och skyndade derefter till soffan .....

Baronen hade under det korta uppträdet mellan de
tre personerna så ifrigt virat på Chevalierns öron,
att denne, ehuru godmodigt och artigt lemnande sig
åt sin husbondes tankspridda lek, likväl slutligen
lät honom ana att han ogillade en för långt drifven
tankspriddhet.

»Min gode Ludvig, du ser feberhet ut!» sade Beda,
lutande sig ned öfver honom. »Har du icke hvilat
väl? Chevaliern har säkerligen icke öfvergifvit sin
post.»

»Åh nej, han öfverger mig aldrig utom för din skull
... Har du haft lycka med ditt ärende?» tillade han
i en sakta förtrolig ton, som röjde att han kände
mer om ändamålet med hennes ridtur än fadern.

»Allt bra för tillfället!» svarade hon lika lågt
... »Men nu måste jag befria mig från den här tunga
drägten .... Du kommer ju med till middagsbordet,
gode Ludvig?»

»Jag skall väl göra som du önskar!» svarade han,
och hans blick talade ett språk, hvilket helt och
hållet stod i strid med det berömvärda motstånd,
som majoren nyss åberopat.

*

Middagen var förbi, likaså konferensen mellan majoren
och hans gäst, och den hade slutat med det löftet
å juristens sida, att han följande morgonen skulle
yttra sig.

Majoren visade något humör häröfver och påstod, att
en solklar sak icke behöfde en hel natts månsken för
att fattas.

Men Mannerdal hade i sitt väsende något så fast, att
majoren tydligen märkte att det icke tjenade till det
ringaste att upprepa huru stor summa de böter skulle
gå till, som hans förmätne granne, kapten Fredrik,
skulle bli ådömd.

*

5.

Skall fröken Beda segra öfver sin utsedde sakförare?

Det var på aftonen under en promenad genom trädgården,
som den sednare konferensen ägde rum.

»Nåväl», började fröken, »jag skref till herr
häradshöfdingen, och ni finner det nu, att det är
ett obetydligt mål, på hvilket inga lagrar äro att
skörda, så framt ni ej skulle vara belåten med en
liten tacksamhetslager, i händelse ... Men jag går
för hastigt till väga. Låt mig höra er tanke!»

»Uppriktigt sagdt», svarade han, »inser jag icke
att frökens herr far behöfver någon advokat för att
utföra det målet, och endast emedan jag lofvat att
icke med det samma förklara min mening, sade jag ej
majorn hvad jag nu sagt er.»

»Jaså, herr häradshöfdingen finner således att saken
icke kan ses från mer än en sida?»

»Icke från mer än en ... Er herr far säljer ett
stycke jord till sin granne, kapten Fredrik P., med
förbehåll att det icke får begagnas för den redan då
påtänkta bibanan. Han afskyr jernvägar, och likväl har
kapten Fredrik med sitt bolag bestämt anläggningen
att gå i denna riktning. Köpekontraktet går således
tillbaka, om ingen särskilt öfverenskommelse kan
träffas, och fröken bedömer säkrast huruvida majorn
är sinnad för någon sådan.»

»Hur han är sinnad under närvarande tid vet jag nog,
men jag hade trott att en så upplyst man som herr
häradshöfdingen, van att dagligen se huru industriela
företag till de olika orternas nytta hastigt
framskrida, skulle ha visat honom orimligheten af
att låta en för hela trakten vigtig sak så ofantligt
fördyras och försenas som en omväg skulle medföra.»

»I detta fall delar jag fullkomligt frökens åsigt,
men jag har blifvit hitkallad såsom jurist, icke
såsom enskilt rådgifvare.»

»Man kan åtminstone tänka sig, att en jurist förmår
uppfinna någon utväg.»

»Naturligtvis kan man tänka sig hvarjehanda, men
jag nödgas tillstå att jag ej ser hvar den utvägen
ligger.»

»Ifall herr häradshöfdingen åtager sig målet, skulle
ej då några lagliga svårigheter kunna påträffas,
som visade att den kloka åsigten borde segra öfver
den okloka?»

»I det fallet», svarade Mannerdal, starkt rodnande,
»skulle jag visa mig föga värdig det kall, jag som
sakförare bekläder. Det må vara att detta kall ännu
icke i vårt land äger det anseende, som det har
i andra; men att genom något slags konstfärdighet
förlora ett mål, som den klåpigaste byadvokat måste
vinna, dithän sträcker sig icke min förmåga eller,
kanske rättare, min vilja att efterkomma edra
önskningar.»

»Ni är då en förfärligt omedgörlig man! Om icke
ändamålet vore värdigt och om icke pappas popularitet,
den han snarare sätter för mycket än för litet
värde på, säkert komme att ofantligt lida af, att
han i denna sak (kanske mest af harm öfver kapten
Fredriks framgångar) ställer sig emot alla ortens
possessionater -- skulle jag väl då sökt inverka
på er öfvertygelse ... Men jag är nu innerligt
ledsen öfver att jag hos er framkallat behofvet att
så kraftigt tillbakavisa mina förhoppningar.»

Det gick en vacker ljusning öfver Mannerdals
ansigte. »Tillåter ni», sade han, »att jag får kyssa
er hand och varmt tacka er för dessa ord, dubbelt
ädla såsom svar på mina, hvilka voro kärfvare än de
bort vara ... Och nu har ni då befriat mig från
den tilltänkta äran att bli herr majorns eller,
rättare, ert eget rättegångsbiträde.»

»Men då ni begär att få kyssa min hand, så tycker
jag ...»

Hon syntes så förledande, hennes leende var så fint,
så älskligt, att Mannerdal icke visste hvart han
skulle vända sina ögon för att slippa se hela detta 
strålande behag, som han började frukta. Men hastigt 
släppande hennes hand, sade han allvarligt: »Jag är 
icke van att umgås med sådana klienter som ni, min 
fröken! Tro mig dock, när jag säger er att om jag, 
i stället för att kyssa er hand, finge såsom belöning 
för en otro mot mina grundsatser emottaga den omöjliga 
gunsten af en kyss från edra läppar, så blefve jag 
ändå trogen mitt hedersprogram, att aldrig genom något 
slags bevekelsegrund vika från den väg, som jag anser
för rätt ... Nu är det sagdt, och derföre torde
det vara så godt att jag återvänder med ångbåten,
som går i afton.»

»Nej, det får icke ske!» svarade Beda, som både rodnat
och bleknat under den unge juristens förklaring. »Ni
är en man, som man måste högakta i trots af edra
djerfva fantasier i frestelseväg. Och hur jag än lider
af att pappas anseende bestämdt skall förminskas och
många ovänner för honom uppstå, hvad han kännbart
kommer att märka, då det är för sent, så må ni i
morgon säga honom hvad ni finner för godt. Kapten
Fredrik var förut på goda skäl fiendtligt stämd och
har icke, till pappas djupaste saknad och förbittring,
på år och dag varit här, sedan ett häftigt uppträde
ägde rum dem emellan i följd af den olycksaliga
jordbitens användande, och jag är säker att han nu
kommer att grufligt trakassera honom.»

»Jag vet icke hvarföre, men jag anade genast att något
specielt utom den närvarande frågan sammanhängde med
kaptenen ... Det skulle dock vara för dristigt att
gissa det denna enskilthet rörde er sjelf?»

»Åh, det betyder ingenting ... Kaptenen önskade förut
någonting helt annat af pappas egendom än den der
jordlappen, som han i bästa fall kunnat erhålla
gratis, men äfven då fick han afslag.»

»Jag förstår ... Men hvad ser jag på er venstra
hands ringfinger?» afbröt sig Mannerdal tvärt.

»Min förlofningsring!» svarade Beda helt enkelt.

»Ni är då förlofvad?»

»Ja visst, sedan snart tio år.»

»Icke med kaptenen?»

»Åh, nej -- med min kusin.»

*

6. 

Majorens motpart.

Det hade uppstått några ögonblicks tystnad mellan
de begge samtalande, och det skulle för den unge
sakföraren hafva varit en fullkomlig omöjlighet,
att förklara huru det kom sig att han i en hast
tyckte sig sjelf hafva blifvit part i en affär,
som på allt sätt var honom främmande. Men innan ett
ord ännu blifvit yttradt, kom någon hastigt gående
från en annan sida. Det var en högväxt herre med
ett sjelfkärt och befallande utseende, för öfrigt
(såsom det heter) en »hygglig» man.

»Hvad ser jag!» utbrast Beda, och det sågs tydligt att
hon erfor en angenäm rörelse. »Kapten Fredrik ... nå,
det var då så kärt som något möjligen kunde vara just
nu!»

Hon presenterade kaptenen och juristen för hvarandra.

»Jag skulle känna mig obeskrifligt stolt», sade
kaptenen, »öfver detta vänliga emottagande, fröken
Beda, om jag icke så väl visste att det endast är
af egennytta som jag får en så vacker min.»

»Nå, ja, jag håller icke på min uppriktighet. Jag
önskar obeskrifligt att pappa och kapten Fredrik kunde
ingå en allians, der, i stället för strid och ordkrig,
en fredspipa kunde rökas! Två egendomsherrar, så nära
hvarandra och förut så intima, borde lefva på bästa
fot.»

»Har jag då önskat annat jag ... Men för att ej nämna
det gamla, utan hålla oss vid det nya, så är saken
den, att jag fått höra att herr häradshöfdingen icke
väntats hit som en vanlig gäst, utan i sin egenskap
af jurist, d. v. s. att majorn är nog envis att göra
allvar af hotelsen med processen, och derföre tänkte
jag att jag möjligen icke skulle vara ur vägen såsom
tredje man ... Men hvad uppenbarar 
sig här?» afbröt han sig skrattande. »Kommer icke
Chevaliern der, precist som fordom, med en liten
breflapp mellan tänderna ... Ah, fröken Beda, fröken
Beda -- alltid denna ömma oro, då ni är frånvarande
.... Och nu börjar Chevaliern springa på köpet! När
han så frånträder sin värdighet, måtte det vara något
vigtigt.»

Utan att ens se på kaptenen, skyndade Beda emot
den trogne budbäraren och tog breflappen, som
innehöll blott en rad, hvarefter hon, helsande de
begge männen, sade: »Ni komma ju snart efter, mina
herrar! Emellertid skall pappa få veta om kapten
Fredriks vänliga besök.» Hon aflägsnade sig med
Chevaliern .....

»En utomordentligt charmant qvinna -- icke
sant?» yttrade kaptenen, hvilken, ehuru närmande
sig fyrtiotalet, var en ifrig beundrare af qvinliga
behag.

»En utmärkt qvinna!» svarade Mannerdal.

»Och att tänka sig», återtog kaptenen, »att hon skall
ha bortkastat snart tio år af sitt lif på den der
hederlige idioten baron Ludvig!»

»Hon skall väl offra honom äfven sitt återstående lif,
då hon är förlofvad med honom!» inföll Mannerdal.

»Nej, så tokig måtte hon väl icke vara ... Det
der kontraktet har sina vilkor -- känner herr
häradshöfdingen till saken?»

»Icke alls! Jag erfor nyss på stund att hon var
förlofvad.»

»Åh, det är den ursinnigaste och dummaste familjhistoria 
man kan tänka sig ... Hon var femton
och han knappt nitton år, då det föll hans far,
som nalkades slutet af sin lefnad, in att öfvertala
majorn att ingå på en förbindelse, hvilken, hur rik
baron Castanie än var, ingen rättänkande far kunde
önska för sin dotter. Men Beda sjelf, ett romantiskt
barn vid den tiden, hade ett så starkt deltagande
för sin kusin, hvilken allt sedan barndomen lidit af
sin vederstyggliga sjukdom, att hon försäkrade sin
far, sin farbror och ynglingen sjelf att hon, då de
uppnått den passande åldern, skulle bli hans hustru,
när han fordrade det ...»

»Törs jag afbryta herr kaptens berättelse, för
att få veta hvad slags sjukdom det är som kallas
vederstygglig?»

»Jo, så kallar jag, och förmodligen äfven andra,
fallandesoten ... Det är ju barbariskt att fängsla
en ung, så begåfvad qvinna, vid den af själs- och
kroppslidande förslöade unge mannen ... Emellertid
blefvo följande tvenne punkter införda i testamentet,
att giftermålet icke skulle äga rum förrän efter fem
år, och att om det icke ägt rum innan tio, då fröken
Beda uppnått tjugufem år, så skulle hon vara alldeles
fri.»

»Åh, verkligen?» inföll Mannerdal. »Det var en
egendomlig och intressant kasus!»

»Jag skulle vara frestad», återtog kaptenen, »att
kalla den utomordentligt intressant, såvida hon icke
än i dag i vissa fall vore samma romantiska barn som
förut ... Herr häradshöfdingen skall få se, att hon
efter sex månader gifter sig med honom, ty hans anfall
komma nu ytterst sällan, men herrar läkare torde icke
vilja ansvara för att han är fullständigt botad.»

»Nå, men af hvad skäl, såvida hans svåra sjukdom
ej längre lägger sig i vägen, har giftermålet icke
kommit till stånd?»

»Af det, förmodar jag», svarade kaptenen, »att hans
heder och medlidande beherrskat hans önskningar. För
två och ett halft år sedan, då han reste med sin
läkare till Egypten, var det starkt i fråga att de
skulle gifta sig, men det blef ingenting af: det var
åter från honom som motståndet kom. Sedan han rest,
gick det ryktet att förlofningen var bruten, men
tyvärr blef man narrad på den saken. Då han efter
ett års frånvaro kom tillbaka, återtogo sakerna sin
vanliga gång.»

»Han älskar henne säkert djupt?" sade Mannerdal
tankfullt.

»Ja, det tror jag -- hvem skulle icke älska henne
... Men för att nu tala om affärer, så kan herr
häradshöfdingen vara öfvertygad, att ehuru majorn kan 
vinna tillbaka sin jordlapp, så förlorar han så mycket 
mer i andra fall. Fröken Beda har just denna förmiddag 
varit borta hos ett par inflytelserika bönder, som beslutat 
att en deputation skulle afgå till majorn och visa honom
den galenskap, han begår, då han söker hindra att
vägen skall löpa fram der den bör.»

»Fröken ville således förhindra denna deputation?»

»Ja, tills hon fått rådgöra med sin fars juridiska
biträde ville hon förekomma att han blef mera
retad. Men det tycktes mig att hon ej var rätt nöjd
... Hvad säger herr häradshöfdingen sjelf?»

»Att jag icke tänker åtaga mig målet. Så som
köpekontraktet är stäldt, kan majorn hjelpa sig utan
sakförare.»

»Förstår ... Men af konsideration för fröken,
den älskligaste qvinna under solen och som valt herr
häradshöfdingen framför andra att blifva rådgifvare
...»

»Föga heder», afbröt Mannerdal, »då hon grundat den
ära, hon ärnade visa mig, på den omständigheten att
jag förlorat ett par mål!»

»Gudomligt -- jag känner igen henne på det der. Hon
har trott sig kunna öfvertala er att förlora ännu
ett ...»

»... men hvilket jag omöjligt kunde förlora!» svarade
Mannerdal allvarsamt.

»Emellertid, min bäste herr häradshöfding, måtte väl
en hederlig karl icke ha något emot att i egenskap af
enskilt person uppträda som medlare? Sök att verka
på majorns förstånd eller, rättare, envishet! Ty,
vid Gud, om han kör fast i den här saken, får han icke
ett sakramentskadt arbete att få lös sin kärra -- hela
trakten, som skulle ha fördel af banan, blir upptänd
af raseri emot honom, och han står ensam mot alla.»

»Nå, ja», sade Mannerdal, eftersinnande, »jag kan ju
försöka ... Men se här ha vi majorn!»

Och majoren var det som med begge händerna utsträckta
kom emot kapten Fredrik.

»Ovärdige fiende, hvarföre har du icke förr
kommit tillbaka?» Majoren skrattade på sitt vanliga
bullersamma sätt. »Här har icke funnits en själ, som
kunnat spela ett ordentligt parti schack med mig!»

»Heders farbror», svarade kaptenen i samma anda,
»jag har hållit på att gråta blodstårar öfver vår
fiendskap och var just nu som bäst sysselsatt med
att öfvertyga denne värde herre att han skulle göra
ett vackert stycke arbete, om han kunde bringa oss
tillbaka på vår fordna ståndpunkt.»

»Jaså, du tänker på att tubba min advokat ifrån mig? I
det fallet inga vidare handslag!»

»Men», inföll Mannerdal, som plötsligt tycktes ha fått
en idé, »man skulle kunna finna en utväg att ...»

»Jag behöfver ingen utväg: jag vill i stället dra in
en väg.»

»Fall icke rätten i talet, farbror», utbrast kaptenen,
»låt häradshöfdingen åtminstone få utsäga sin mening!»

»Nå, så säg den då!»

»Jo», återtog Mannerdal, »sedan jag nu hört alla
parterna, är min ärliga öfvertygelse att herr majorn
skall vinna, men då denna process, såsom det vill
synas, torde bli en genant process, vore det ju bättre
att vinna den utan lagens biträde.»

»På hvilket sätt skulle det då ske?»

»Jo, jag tyckte mig förstå att herrarne äro
båda starka schackspelare. Sätt upp frågan på ett
schackparti! Jag är också någorlunda grundligt hemma
i spelet och skall bli domare. Förlorar herr majorn,
så skall banan till hela ortens glädje och nytta gå
så som ärnadt är. Förlorar åter herr kapten, så går
köpet tillbaka utan process.»

»Det var då verkligen, min lif och själ, en excentrisk
idé -- och som jag varit mångahanda i min’ dar, men
aldrig varit originel, så pröfvar jag nu på saken
och upptar idéen!» utbrast majoren, som väl visste
att han var skickligare spelare än kaptenen.

»Men», inföll denne, måttligt förtjust, »det är för
vigtig sak att sätta på sådant spel.»

»Jag tillägger», återtog Mannerdal, »att, ifall herr
kapten tappar, jag får den hedern att å fröken Bedas
vägnar, som i denna sak ju också är herr majorns
motpart, spela andra partiet.»

»Låt gå!» utbrast majoren, som råkade i fullkomligt
briljant lynne vid tanken på att han skulle
besegra både sin dotter och kaptenen, ty advokatens
skicklighet vid schackbrädet ansåg han endast som
ett litet skryt, ärnadt att försona Beda ...  »Låt 
oss gå in, go' herrar, och genast kasta oss in i striden!»

Kaptenen såg ännu långt ifrån nöjd ut. Men
Mannerdal gaf honom ett tecken, som tydligt hade
för afsigt att lugna honom .... »Nå», tänkte han,
»det kan just icke bli mycket värre, än det redan
hotar med, då gubben håller i sig med stämningen
... Alltså -- låt gå för juristens idé!»

(Forts.)



Allmännyttigt.

Ett sätt att torka och färga naturliga blommor. Om
man under några minuter utsätter blå eller violetta
blommor för röken från en brinnande cigarr eller pipa,
så inträder en högst öfverraskande färgförändring;
blommorna antaga en skön grön färg, utan att förlora
sin form. Man bör dock icke blåsa röken genom munnen,
emedan saliven absorberar tobaksrökens ammoniakhalt,
som frambringar fenomenet. Tyvärr är den sköna
företeelsen blott af kort varaktighet; blommorna
vissna, emedan de genom tobakens förbränning utsättas
för en hög temperatur, och snart antaga de en smutsgul
färg.

Mycket fullständigare lyckas försöket medelst
förtunnad ammoniakgas. Man sätter de till
försöket ämnade blommorna i en glastratt, så att
blommorna nå randen af tratten på en tum när. Man
droppar nu några droppar salmiaksprit på en
tallrik och stjelper den öfver den med blommor
fyllda tratten. Inom några minuter visa sig då
de mest öfverraskande färgförändringar. De blå,
violetta och ljust karmosinröda blommorna antaga
en skön djupgrön färg. Mörkt karmosinröda nejlikor
blifva svarta; Lichnis coronata, hvars blommor äro
karmosinröda, blifva djupt violetta, alla hvita
blommor svafvelgula. Den med hvita kalkblad och
rosenröda blomkronor blommande fuchsian visar sig
efter ammoniakbadet med kalkbladen i gul, blombladen
i grön och blå färg. Genast efter färgningen doppar
man blommorna i friskt vatten, hvarefter de kunna
bibehålla sin sköna kolorit i två till sex timmar.

Låter man ammoniakgasen verka längre, t. ex. ett
par timmar, så antaga de flesta blommorna en smutsig
chamoisfärg, men nu vissna de icke, ej heller förändra 
de form vid torkningen. De luktlösa astrarna erhålla 
derjemte en lindrig aromatisk doft.

För att gifva blå, violetta eller röda astrar en
skön röd färg, så att de kunna torkade användas
för vintersäsongen, kunna de efter nyss beskrifna
åtgärd doppas i förtunnad salpetersyra. Men detta
förfaringssätt lemnar högst ofullkomligt resultat,
enär syran icke verkar likformigt, till följe
af blombladens beskaffenhet. Härigenom blifva
blommorna af olika färg och vid torkningen visar sig
oregelbundenhet i deras form, så att många blifva
oanvändbara. Dessa olägenheter afhjelpas, om man
utsätter astrarna för afdunstande saltsyra. Till
detta ändamål begagnar man sig af en simpel trälåda,
hvari man anbragt två små fönster midt emot hvarandra,
för att kunna iakttaga färgförändringen. Nu upphänger
man astrarna på trådar, med de hopbundna stjelkarne
uppåt, så att blommorna hänga nedåt. Derpå ställer man
på lådans botten en eller två tallrikar med saltsyra
samt tillsluter lådan. Små blommor färgas efter två,
större efter fyra till fem timmars inverkan. De rosa-,
röd- och blåfärgade astrarna antaga karmin- eller
karmosinröd färg, allt efter blommornas färgstyrka
eller fastare byggnad. Det är derföre nödvändigt,
att då och då kontrollera lådans innehåll och uttaga
de blommor, som blifvit tillräckligt anlupna. Dessa
upphänger man, på samma sätt som i kistan, på ett
luftigt, men skuggigt ställe och efter torkningen
förvaras blommorna på ett mörkt, torrt rum. På detta
sätt behandlade kunna astrar bibehålla sig oförändrade
i många månader, både till form och färg.



Logogryf.

I det mörka, i det djupa
dväljes jag med fuktig barm, 
der de branta bergen stupa 
lindar jag min mjuka arm  -- 
Så kan skalden om mig tala 
yrande i diktens sfer, 
dristar du hans ifver svala, 
hör den kalla prosan här: 
Jag är nyttig för trafiken 
närmast till vår hufvudstad, 
jag är känd utaf publiken 
och kan gifva gratisbad, 
jag har mången vän i viken 
som är luftig, lätt och glad, 
gynnar aldrig vagnfabriken,
tål ej någon kavalkad. 
Sju bokstäfver kan jag tälja,
dem jag gerna vill dig ge; 
om du sjelf bland dem får välja, 
hur du väljer då, låt se:

Tvenne träslag, det är gifvet; 
och hvad mjuka handen är;
hvad bland annat allt i lifvet 
krigar'n främst plär hålla kär; 
för kostymen just en kräfta; 
hvad vår kropp uppvisa kan; 
något som ju ej bör häfta 
vid en frisk och frodig man; 
hvad vi kunna här i verlden,
lefde vi än hundra år;
och hvad lyckans sol på färden 
stundom, som det synes, går; 
hvad vi lefva, notabene 
om vi lefva, märkom det! 
ord och uttryck om den ene 
som den andre, hvad jag vet; 
hvad man här och der plär göra, 
när en fara närmar sig; 
hvad man aldrig bör förstöra, 
om det godt är -- hör och tig;
hvad procentar'n gerna tager; 
hvad en fattig usling är, 
fast sitt kors han tåligt drager; 
hvad att vara dig ju klär; 
maskulina individer,
hvilka, må du säga sjelf;
hvad jag nog uti omsider
komma skall på tidens elf;
något som drar ut på längden,
om det skötes som sig bör,
men naturligt är, att mängden
här som annars "susen" gör;
början af en debetsedel;
slutet i ett andligt tal
(det fins många sätt och medel
här i jordens jemmerdal);
hvad jag kring min bild lät sätta,
se'n jag väl en gång den fått,
dumt kanhända att berätta,
men -- bland annat smått och godt!
hvad en frisk och sund kan blifva,
när hans lifskraft vissnar bort,
sorgligt nog att blott beskrifva,
i en lefnadsdag så kort;
och till sist: hvad törs jag nämna
en och hvar, och det med fog?
du kan sjelf mig svaret lemna,
om du vill, och härmed nog.

A-st.



Charader.

Nr. 1.

Himlen ger mitt första,
Och jorden ger mitt andra,
Och flickans mun mitt tredje,
Och himlens sol mitt hela.

A-s-n.

Nr. 2.

Mitt första mest i grönt och hvitt uppträder; 
Dess anblick säkert mångens hjerta gläder. 
Mitt andra fanns hos få i fordna dar; 
Nu, enligt tidens bruk, man tjogtals har. 
Och när mitt första i mitt hela går,
Då glädjen ofta högt i taket står.

F. v. W.



Rebus.




Uttydningar.

Lösning af Logogryfen i föregående häfte, sid. 288:
Likkista; hvaraf fås: is, stal, list, sak, sik, last,
sal, tal, kikas, sil, salt, tak, Ali, kli, kista,
tik, il, kast, ila, al -- ask, stil, kil, kal, lik.

Lösning af Bokstafsgåtan i föregående
häfte, sid. 288: 1) Egoism, 2) Ro, 3) Inskription,
4) Capri, 5) Salt, 6) Oro, 7) Narr; hvaraf
begynnelsebokstäfverna beteckna Ericson, slutbokstäfverna Monitor.

Lösning af Charaden i föregående häfte, sid. 288: Räfsax.


Trenne timmar ur en lång lefnad.

Berättelse af C. Georg Starbäck.

2. 

Middagen.

Omkring tjugu år efter nyss beskrifna tilldragelse
gick en äldre man utför den nuvarande Drottninggatan
söder ut.

Han var klädd i en lång, något snäf kaftan, och
de breda kragarne, som den tidens prester buro,
voro hvarken så hvita eller så fina, som tidens sed
fordrade och som man var van att finna i Stockholm. Så
väl hans drägt som hans hållning utvisade också,
att han icke hörde till hufvudstadens presterskap.

Men lemnade den yttre menniskan åtskilligt att
anmärka, så försvann allt sådant, när blicken fästades
på anletsdragen. Såg man rätt in i dessa ögon, måste
man liksom mot sin vilja föras bort från tidens oro
och tidens strid till det oförgängliga. Der låg
frid i denna blick, men tillika kraft att bevara
friden. Man kunde läsa en hel historia i dessa ögon,
om en menniskas strider mot frestelserna och om
hennes seger öfver dem, och friden och försonligheten
blickade fram liksom det skära, hvita ljuset, när
regnbågens färger brytas tillsammans och uppgå i
hvarandra till en enda.

Ansigtsdragen voro icke vackra, men det låg något
fromt och redbart i dem. Intrycket i sin helhet af
mannen var det, att han hunnit öfver den gräns i
menniskans utveckling, der hon lemnar bakom sig all
äflan efter verldens guld och glitter, i hvad form det
än må vara, och der hon vandrar stadigt på den väg,
som vetter mot det eviga och sanna.

Han gick med långsamma steg helt nära den venstra
husraden, om vi så få säga, ehuru Drottninggatan
då visserligen icke bestod af hus vid hus. Litet
emellan såg han upp på någon ryttare, som i raskt traf
skyndade förbi honom norr ut, eller på någon kaross,
en af dessa stora vagnar, som gungade fram likt små
hus, förgyllda och granna, med plymprydda lakejer och
löpare. Hans blick uttryckte förvåning, men öfver hans
läppar drog ett mildt leende, och han fortsatte sin
gång, dock helt försigtigt, som om sjelfva stenarne,
på hvilka hans fötter trampade, varit farliga.

Så synnerligt mycket var väl för öfrigt icke den
tiden att se på gatorna i Sveriges hufvudstad, men
för landsortens invånare har väl alltid rikets största
stad haft åtskilligt undransvärdt att bjuda på, efter
som den helt naturligt i alla tider stått främst i
utveckling. För den, som aldrig sett Stockholm, med
dess konungaborg och dess många herrepalats, hvilka
efter trettioåriga kriget byggdes det ena större och
praktfullare än det andra, var otvifvelaktigt staden
då mera
ett föremål för beundran, än nu, huru många stoder
af brons än pryda dess torg.

En ibland dessa, som framlefvat sin tid i en aflägsen
landsort, var den fattige prestmannen.

När han kommit öfver broarne vid Helgeandsholmen och
gått förbi det stora slottet, som han länge stod och
betraktade, och när han hunnit fram till Stortorget,
stannade han och såg sig omkring. Här var rörelsen
större, än på de platser, han förut besökt, och
han tycktes villrådig, om han skulle fortsätta sin
vandring.

Han vände sig till en skulderbred borgare, som just
gick förbi honom, och sade i en långsam och saktmodig
ton:

»Jag önskade ... säg mig, ty jag hittar icke min väg
bland de många i denna stora staden, säg mig derföre,
huru kommer jag till riksräntmästaren Gripenstjernas
hus?»

Borgaren log åt det omständliga i frågan, men lemnade
beredvilligt den upplysning, som begärdes.

»Min väg går ditåt, jag skall följa eder genom
trängseln!» tillade den välmenande mannen, då
han såg prestens bryderi att, oaktadt den lemnade
upplysningen, taga sig fram.

Ett vänligt leende blef borgarens belöning, och
presten lade sin hand på hans arm, allt under det
han i alla fall försigtigt med den långa käppen eller
stafven kände framför sig på stenarne.

»Kännen I den rike mannen?» sporde borgaren under
vägen. 

»Åh ja, något», blef svaret.

»Ja, han är stenrik», fortsatte den språksamme mannen,
»och de säga, att hans penningar nu under kriget göra
kongl. majestät och kronan lika tjenst, som en hel
krigshär. Men godt hjerta har han. Jag var sjelf vid
Dalarön, nu strax på nyåret, men det hafven I hört?»

»Nej, det hafver jag icke.»

»Jo, flottan låg infrusen vid Dalarön, det var aderton
örlogsskepp, och ingen såg någon utväg att få henne
i sjön, då kom riksräntmästaren och gjorde slag i
saken. Det skall gå, menade han, och det gick. Han
funderade ut ett nytt sätt att såga isen, och sjelf
var han med, ja, det var med knapp nöd han kom ifrån
det med lifvet ... men på tu veckor var ett fält
af fyra mil genombrutet, och flottan gick med fulla
segel i sjön. Jo, det är en karlakarl, riktigt en
karlakarl, också fick han derföre insätta i sitt
vapen en såg och på hjelmen tvenne kronflaggor med
siffran 9 i hvardera.»


»Men hjertat, min gode man, hjertat?» frågade den
fromme presten ifrigt.

»Ja, hjertat, på det kunnen I lita, att det klappar
varmt äfven under rikedomen. Han skänkte då 300 daler
silfvermynt till de sjuka båtsmännens förplägning.»

Prestmannen såg något bedragen ut, men hans godmodiga
leende inträdde snart åter.

Borgaren åter blef i sin ordning något ifrig med
anledning af detta leende, hvilket han tog som ett
uttryck af tvifvel öfver sannfärdigheten af hvad
han sagt, och han fortsatte derföre att framdraga
hvad han visste om den rike mannen, för att bevisa,
det rikedomen hos honom icke förqväft, hvad presten
satte så högt, nämligen hjertat.

»Hvad sägen I så derom», fortsatte han, »att
riksräntmästaren, när han för tre år sedan, jag
känner det väl, ty jag har mycket göra med den der
saken, ... när han för tre år sedan, säger jag,
ingick kontrakt med kronan om all kopparen, hvad
menen I att han betalade för skeppundet? ... Jo, en
riksdaler, ja, det är dagsens sanning, en riksdaler
mer, än som förut gifvits, och han förband sig
tillika, att erlägga betalningen i goda silfverstänger. 
Och han har gjort det, jag vet det bestämdt! Nå,
hvad sägen I ...?»

»Intet, min vän, intet! ... Jag menar, att han har
sin fördel dervid!»

»Fördel, fördel ja ... skall man då icke ha sin
ärliga vinst? Det höres, att I icke ären mycket
hemmastadd i det borgerliga lifvet. Hvem vill ej
hafva lön för sin möda och sina uppoffringar? Men
I skolen höra mera. Riksräntmästaren erhöll för ett
par år sedan uppsynen öfver koppartullen, den hade
förut, under flere år, genom försnillningar blifvit
ständigt förminskad, men huru gick det nu? ... Jo,
riksräntmästaren har årligen lemnat kronan 50,000
daler silfvermynt mera, än som denna tull inbragt,
när den gått som högst ... Har han icke hjerta
i kroppen, den mannen, så säg, och tänker han på
sin egen fördel mer, än hvad hvarje ärlig man har
rättighet till?»

Men ännu stod det förargliga leendet qvar på prestens
läppar, och han gjorde nu till och med ett spörjsmål,
hvars betydelse den gode borgaren först efteråt kom
att närmare eftersinna.

»Min gode vän», sade han, »I måtten synnerligt nära
känna riksräntmästaren?»

»Ja, jag är på sätt och vis hans köpman!» svarade
han något oförsigtigt.

Presten klappade honom sakta på armen och nickade,
som om han velat säga: kunde tro det!

Men för ögonblicket tänkte icke köpmannen mera derpå.

»Se der», sade han, »der bor riksräntmästaren!»

Det var ett stort, präktigt hus, och en mängd folk
gick der ut och in genom den höga, af blanka pelare
uppburna porten. Presten tackade vänligt sin vägvisare
och sade, att han nu nog skulle reda sig, men borgaren
hade ett ärende till den rike mannens kontor och
följde derföre genom porten samt visade uppför trappan
till öfra våningen, der riksräntmästaren hade sina
enskilta rum.

I trappan mötte han ett par livréklädda betjenter,
och der uppe i den öfra förstugan stod en ståtlig
hofmästare eller hvad han skulle kallas och såg med
en förnäm blick ned på den obetydlige presten i sin
snäfva kappa. Denne tycktes gå liksom i en dröm,
sedan han kommit under den rike mannens tak, men
denna omständighet var just den, som hjelpte honom,
att utan alla svårigheter slippa igenom. Då han, utan
att se sig hvarken till höger eller venster, räckte ut
handen mot dörrlåset, tog den myndige betjenten för
gifvet, att det var någon, som blifvit kallad till
hans herre och öppnade derföre dörren samt gick med
sin vanliga hållning, ehuru något stoltare, än när
han öppnade för ett kammarråd eller någon excellens,
att slå upp dörrarne till riksräntmästarens förmak.

Der inne gingo tvenne herrar, i yfviga alongeperuker,
inbegripna i ett lifligt samtal. Presten stannade en
stund ödmjukt vid dörren. De samtalande sågo flygtigt
på honom, men fortsatte utan vidare sitt samtal gående
upp och ned.

»Som jag säger», sade den ene, »rikets drätselverk
befinner sig i den mest förtviflade belägenhet, och
finnes icke räddning här hos Gripenstjerna,
så finnes den ingenstädes.»

Den andre hostade och skakade bekymmersamt på
hufvudet.

»Penningar finnas icke, skeppsvarfven och
alla smedjor, styckgjuterier och krutqvarnar
stå stilla ... hvart skall det taga
vägen? Riksskattmästaren ämnar fullt och fast
tillsluta Kammarkollegium. Skyttehjelm förklarade
till och med rent ut, att han ville icke sätta sig,
förr än Gripenstjerna kommit och gifvit anvisning
till nya medel ...»

»Men, min vän, detta öfverskrider dock en enskilt
mans krafter, vore han än så rik ...»

Prestmannen hade återfått sitt leende. Det tycktes,
som om han hörde en fortsättning, fast några trappsteg
högre upp, af hvad borgaren förtäljt honom. Han ville
icke höra mera, utan steg upp och gick sakta fram till
en dörr, hvilken stod öppen till ett angränsande rum.

Detta var tomt, och han gick in i det
nästföljande. Der satt ett fruntimmer, omgifvet af
en hel barnskara. Fem lekte och sprungo omkring
på golfvet, det sjette satt i den förnäma fruns
knä. Det var en liten flicka, som kunde vara något
mer än årsgammal, och som knappt hade fått sigte
på den gamle prestens hjertefromma anlete, förr
än hon räckte armarne emot honom, med ett leende,
som påminte om prestens eget.

Fruntimret såg upp med en min, som uttryckte både
förvåning och häpnad, men hann icke säga något,
förr än presten med tårar i ögonen sporde:

»Detta är Joels barn, ja, ja, jag ser det ... ack blif
ej förskräckt, jag känner dem alla, alla på honom. Se,
är icke detta Joel upp i dagen?» och han lade sin hand
på en mörklockig gosse, som något trotsig blickade
upp på honom.

»Ja, jag heter Joel», sade barnet, »men hvad heter du?»

Presten svarade icke. Han var, som om han med
ens varit en gerna sedd hvardagsgäst i huset,
och fruntimret, som icke var någon annan än
riksräntmästarens fru, trodde, att hennes man skickat
honom in, tills han sjelf skulle blifva ledig från
sina göromål och kunna komma efter. Hon fann väl
beteendet hos främlingen något underligt, men hon lät
honom med ett småleende hållas, och den lilla, som
satt i hennes knä, tycktes icke gifva sig någon ro,
förr än äfven hon blef litet närmare uppmärksammad
af det stora barnet med de grå lockarne.

»Men så låt henne då komma till mig», sade slutligen
presten och räckte fram armarne.

Modern efterkom med ett leende hans önskan, och barnet
strålade af förtjusning.

»Nå, jag måtte säga», sade modern, »I ären rätt en
barnkär man.»

Hennes min tillkännagaf tydligt nog, att hon sjelf
fann behag i den fromme mannens lek med barnen,
hvilka snart i en ring skockade sig omkring honom.

Plötsligt hördes en klocka ringa, och han återlemnade
den lilla flickan till modern samt skyndade ut.

Han stannade på tröskeln till det rum, som han kort
förut lemnat. De två herrarne stodo nu framför en
tredje.

Denne var en högväxt man af ett ståtligt utseende, som
med en högförnäm herres anborna finhet och värdighet
uppbar både den svarta alongeperuken och den dyrbara,
guldbroderade, röda sidenrocken, med den utsökt fina
halsduken uppknuten i en stor rosett under hakan. Han
var hufvudet högre än de andra två.

Ingen af de tre såg presten, som befann sig i
bortersta delen af rummet, fortfarande med foten på
tröskeln. Herrn i röda sidenrocken skakade på hufvudet
åt hvad en af de andra nyss yttrat, och denne tillade
derföre som ett bevekande skäl:

»I fäderneslandets namn, herr riksräntmästare!»

»I veten det väl, mina herrar», svarade
riksräntmästaren, »I veten det väl, om jag haft
något spardt för min konung och mitt fädernesland,
jag tänker ock, att papperen i 
Kammarkollegium skola kunna lemna svart på hvitt rörande
den saken, ... men för ögonblicket, det är mig
omöjligt.»

»Om jag icke är illa underrättad», återtog den förre,
»så har väl kronan ännu medel, hvarigenom hon skulle
kunna, så att säga, indirekt och medelbarligen hålla
eder för en sådan uppoffring skadeslös ... Hvad
skullen I säga om stora sjötullen?»

»Stora sjötullen?» upprepade riksräntmästaren med en
forskande blick.

»Generalförvaltare öfver stora sjötullen, jag menar
att ...»

»Jag står till min konungs tjenst och vill göra allt
för fäderneslandet», svarade riksräntmästaren, »må
hända kunna goda råd för ögonblicket hjelpa mer än
klingande mynt ...»

»Så föra vi den helsningen till riksskattmästaren.»

Det blef ett bugande och ett strömmande af artigheter,
under det att riksräntmästaren följde sina förnäma
gäster till dörren.

När han vände sig om, stod den svartklädde presten
framför honom, men icke oansenlig och drömmande som
förut, utan med klar genomträngande blick, hög och
vördnadsbjudande i all sin enkelhet. Riksräntmästaren
rynkade ögonbrynen, och gjorde det allt skarpare,
ju mindre den främmande syntes sätta i fråga
att göra reda för sig eller helsa honom med de
hedersbetygelser, som riksräntmästarens rang och
samhällsställning kräfde, och som han var van vid.

För den förnäme mannen var tydligen prestmannen
alldeles obekant. Icke ett drag i hans anlete vittnade
om, att han stod framför någon, som kände honom
närmare, än han sjelf i detta ögonblick kunde ana.

En stund förgick, hvarunder ständigt en fråga tycktes
sväfva på hans läppar, men som blef outtalad. Så
besvärad kände han sig af främlingens stadiga,
granskande och genomträngande blick. Och innan
han rätt hunnit återvinna den fattning, som den
egendomliga företeelsen framkallat, hade presten redan
tagit till orda, på ett sätt, som ännu mer förvirrade
riksräntmästaren.

»Joel», sade han, »du känner mig icke, ser jag, och
jag önskade, att jag icke heller kände dig, ty du har
glömt ditt fädernesland. Ja, du har glömt det land,
hvars storhet du undergräfver med din girighets lusta,
du har glömt det folk, hvars händers arbete under
blodsvett frambringar de millioner, hvilka skulle
komma det i sin helhet till godo, men i stället
inströmma i ditt penningeskrin.»

»Menniska, hvem är du?» utbrast den bestörte
riksräntmästaren, spanande i sitt minne efter länge
sedan förgätna drag, som väl framskymtade, men i ett
oredigt töcken, hvilket blef än mera ogenomträngligt
under de känslor af harm och vrede, hvilka stormade
inom honom och uppenbarade sig i de blixtrande ögonen,
i läpparnas krampaktiga darrning.

»Jag är en man af detta folk, som förmått uthärda så
mycket, som förmått gifva sin sista penning och med
mannamod se den bleka döden i ögat, ej blott der borta
på slagfälten under larmande krigsmusik, utan i den
ensamma stugan i skogens djup och på den nakna heden,
... jag är en man af detta folk, och jag önskade,
att jag i denna stund kunde lägga på min tunga alla
de suckar, de tårar, allt det blod, som gjutits för
våra fäders land, att jag dermed måtte kunna bryta
det skal, som omgifver dig, och hitta vägen till ditt
hjerta.»

Främlingen talade med en värme och en kraft, som
visade, ej blott huru djupt han kände till lidandet
bland det folk, hvars talan han förde, utan äfven, att
inom honom tonade en sträng, hvars klang beherrskade
honom och fyllde honom med en makt, som han sjelf
icke anade. Det var, som han tagit orden rakt ur detta
hjerta och fört dem fram till både bestraffning och
bön. Det låg kärlek i hans allvarliga blick, under det
han uttalade de straffande orden, och denna kärlek,
hvilken liksom genomskimrade hela hans väsende,
band den bestraffades tunga.

»Joel Drysander», fortsatte han, »du var min vän i
fordna dagar, ... hvarföre, hvarföre skulle jag se
dig midt i detta haf af stulen prakt och glans?»

»David!» ropade riksräntmästaren och tog ett steg
fram, men hejdade sig och tillade, »du räknar väl
mycket på vår ungdomsvänskap ... Sådana ord, som
du här kastar mig i ansigtet, kunde stå dig hårdt,
ja mycket hårdt ... du kränker ej blott min ära,
du klagar mig an för saker, som gälla lif och ära!»

Det var den fordne studenten, som i sin fattigdom och
stolthet stod nära döden, då vännens förord hos den
vördnadsvärde erkebiskopen räddade honom och med ens
lyftade honom upp till den afundsvärda platsen såsom
kanslist hos Sveriges tronföljare. Hans klokhet,
duglighet och omtanka jemte hans ovanliga kraft
banade honom snart vägen till konungens ynnest,
så att han var lika oumbärlig för denne, som efter
hans död för förmyndarestyrelsen, och steg uppåt i
rang och anseende trappsteg för trappsteg.

Några år efter konungens död gifte han sig med den
rike köpmannen Peter Hanssens dotter, Elisabeth,
och fick med henne stor förmögenhet, som sedan,
under hans händer, förökade sig i en alldeles otrolig
skala. Det var i denna punkt som han förnekade sin
ädlare natur och gjorde sig skyldig till handlingar,
hvilka inför en domare sådan som David på intet vis
öfverskyldes af de storartade summor, hvilka han tid
efter annan försköt kronan.

Vi kunna göra oss ett begrepp om hans oerhörda
rikedom, då han inom tolf år efter sitt giftermål hade
försträckt kronan icke mindre än 6 millioner 700,500
daler silfvermynt, en summa, som efter sädespriset
svarar ungefär mot 2,200,000 tunnor spanmål och
sålunda efter nu gällande värden, lågt taget, skulle
motsvara mellan 20 och 30 millioner. Hans många
egendomar, hans ståtliga hus i Stockholm med dess
praktfulla och dyrbara inredning från det största
till det minsta, hans många tjenare, hans utsökt fina
middagar, -- allt detta var föremål för allas beundran,
någras tadel och mångas afund.

Sättet, hvarpå han vunnit denna rikedom, var hans fel
och blef hans olycka. Det var icke sådant, att det
kunde uthärda en närmare granskning. Vi få här icke
vara utförliga i denna fråga, utan nödgas inskränka
oss att blott säga, det Joel Gripenstjerna, oaktadt
alla de förträffliga egenskaper, som utmärkte honom,
var bland dem, som genom försnillningar från kronan,
genom att beräkna sig hög ränta, genom att för sina
lån och förskott betinga sig ej blott flere af kronans
betydligaste inkomster, utan äfven flere hemman och
gårdar såsom förpantning, -- han var en bland dem,
som genom sådana medel förskaffat sig sin stora
förmögenhet. Det är sant, han höll aldrig handen
sluten, när det gällde fäderneslandet och utmärkte sig
derutinnan framför många af de andra. Det var i alla
fall, som om han midt under bruset af sin ovanliga
lycka, om ock omedvetet, känt hjertat klappa för något
högre, än blotta penningen, -- det var liksom hans
hjerta genomdallrats af något liknande det löfte,
som gafs vännen, medan ännu hjertat var ungt och
brann för allt högt och ädelt. Men denna hjertats
hviskning tillfredsställdes af hvad han gjorde,
förnuftet och beräkningen gaf handlingen en vacker
färg, som förvillade. Samvetet hade under årens lopp
blifvit för väl ombonadt, för att dess stämma skulle
kunna bryta igenom och göra sig rätt hörd.

Det var naturligt, att både afund, ovilja och harm
skulle följa en så utomordentlig framgång, helst
som sättet, hvarpå den vunnits, var allmänt bekant
och föremål för tadel så väl man och man emellan,
som på riksdagarne.

Men mannen stod ännu säker och liksom oåtkomlig
för anfallen. Han hörde till »det nya» eller »nya
Sverige», till männen, som kommit sig upp under
stormaktstiden i och med det pfaltziska huset, och
redan detta gaf honom ett betydligt öfvertag. Dertill
kom den omständigheten, att han hade vid konungens
sida en mäktig försvarare i sin gamle vän från Upsala,
Erik Lindeman, smedsonen från Wadstena, som likt
honom sjelf stigit oatbrutet och högt samt nu var
grefve och konungens förklarade gunstling under namn
af Lindskiöld.

David stod qvar i dalens skugga, han var blott
en fattig kaplan i en församling i sin aflägsna
hembygd. Men så hade 
han också qvar hela sitt varma, rika hjerta, lika
öppet som fordom för både glädje och sorg, delande
i sann ödmjukhet såväl den ena som den andra, der
hans samvete sade honom, att de voro en glädje i
eller sorg efter Guds sinne. Det var hans hjerta,
som gifvit honom mod att med de stränga orden träda
inför den mäktige mannen. Men för hans blickar föll
det rika, guldprydda omhöljet bort, han såg endast
vännen och ville rädda honom undan den storm, som han
visste skulle komma, rädda hans hjerta ur den vida
större faran, att alldeles förhårdna under rikedomen
och äran.

Derföre stod han så lugn inför den vrede, som samlade
sig under Joel Gripenstjernas sammandragna ögonbryn.

»Du har rätt, Joel», sade han, »det har fordrats mod
att så uppträda inför dig, som jag har gjort, men
jag vore icke din vän, om jag icke sökte rädda dig,
när jag såge dig i fara.»

»Fara?» utbrast Gripenstjerna, och rösten dallrade
mellan harm och fruktan.

»Ja, fara, både timlig och evig», genmälte David,
»eller förstår du då icke, att en räkenskapsdag
stundar både i det ena och det andra afseendet?»

»Jag har min konungs bref!» blef Joels svar.

Och han hade knappt uttalat ordet, förr än en betjent
inträdde med några bref på en silfverbricka. Joel
kastade en flygtig blick på dem, men varseblef dervid
tvenne, hvilka han genast tog och läste. De voro,
det ena från Lindskiöld, det andra från konungen
sjelf. Det sistnämda, som innehöll en kunglig begäran,
att Gripenstjerna skulle åtfölja 
kammarrådet Lars Fleming till Falun i ett vigtigt ärende och
slutade med att tillförsäkra honom all kunglig nåd,
räckte Joel med ett öfverlägset leende åt David.

»Detta är mera farligt än allt annat!» sade David
sedan han genomläst brefvet, »ty det snärjer dig allt
mera in i det närvarande och förtager dig hvarje
tanke på framtiden. Men tro mig, Joel, hvad jag nu
säger dig, skall en gång sägas dig






Parti från ön Mauritius.
(Tillh. art. "Söderhafvets drottning", sid. 325.)




offentligen, och då skall din vrede vara
vanmäktig. Hejda dig derföre, medan tid är!»

»Men så säg då en gång, hvad är din mening med allt
detta, enfaldiga   menniska,  hvad vill du att jag
skall göra?»

»Återbär frivilligt till kronan allt hvad du med
orätt från henne bekommit! Du vill säga, att du gjort
och gör konung och land stora tjenster ..., min
vän, tala icke derom för mig, det är blott och bart
din pligt, och hvad du gjort är mindre, än hvad den
simplaste bonde gör, som i sin fattigdom offrar sitt
lif. Du har försträckt kronan ofantliga penningsummor,
men säg mig, äro de ej i sjelfva verket kronans egna
influtna medel, som utgifvas för dina, derföre att du
förstått bringa det derhän, att de gått genom dina
händer. Så är du kronans fordringsägare, ehuru du
i sjelfva verket har intet att fordra. Se, derföre
är din rikedom orättfången, och talet derom sorlar
genom gator och gränder, ehuru ännu ingen vågat
framföra det till dig. Jag har vågat, emedan jag
trodde mig känna dig bättre, än den stora mängden,
jag har vågat det på grund af det ungdomsminne,
som är gemensamt för oss båda, och på grund deraf,
att jag älskar dig sjelf, icke den rike mannen.»

Joel Gripenstjerna försjönk i tankar. De bleknade
minnena från fordom trädde fram ur sitt dunkel, allt
som vännen talade, och de sågo honom så rakt och så
fritt i ögat, som barnen se, hvilka icke veta någon
fruktan. Men det var blott ett ögonblick.

De veknade dragen förhårdnade åter, och blicken
blef kall och skarp. 

»Du har vågat mycket, David»,
sade han med afmätt röst, »men jag förlåter
dig för vår fordna vänskaps skull. Du må gå
lika fritt som du kommit. Men du kan i förbigående
säga den sorlande mängden i gatorna och gränderna,
att Joel Gripenstjerna litar mera på sin konungs ord
och bref, än på vindkasten i dess hjernor. Farväl,
min vän ... Farväl!» 

Och med högdraget hufvud lemnade han rummet. 

David stod qvar och såg efter honom, och
det milda leendet skiftade i djupt vemod, under det
att blicken skymdes af tårar. Han tog upp ur fickan
en liten skinnpung, som han länge vägde i handen
och hvarpå hans öga hvilade. Han tycktes tveka, om
han skulle lägga den fula och blanknötta pungen på
det blanka bordet, som sprang fram under en dyrbar,
förgylld spegel tätt invid honom, eller om han åter
skulle låta den sjunka ned i sin gömma, der den ock
otvifvelaktigt passade bättre.

Men plötsligt slog han upp ögat, som om han fattat
sitt beslut. Han gick hastigt genom de rum, som han
nyss lemnat, och kom åter in i det, der det rikt
klädda fruntimret med ett barnafromt leende satt
omgifvet af hela barnskaran och åter
hade den lilla Christina i sitt sköte. 

Barnet tycktes
känna den gamle mannen och räckte sina armar emot
honom. Han tryckte hastigt skinnpungen i barnets
sköte.

»Gud välsigne dig, kära barn», sade han med rörelse,
»den lilla pungen är från din farfader ... måtte
lyckan med den komma åter i din faders hus!»

Fruntimret såg förskräckt upp, och en fråga sväfvade
på hennes läppar, men den besynnerlige mannen tryckte
hastigt en kyss på barnets panna och var med det
samma försvunnen.

Det var blott en timme, som han vistats i den rike
riksräntmästarens hus.




Johan Adler Salvius.




Söderhafvets drottning.

Förflyttom oss några hundra mil ut i verldshafvet,
till den på ostsidan af Afrika belägna ön Mauritius,
som för sin skönhet och rikedom blifvit kallad
Söderhafvets drottning. Ile de France, såsom ön
kallades innan den 1810 eröfrades af engelsmännen, är
till natur och klimat ett af de rikast och lyckligast
lottade ställen på jorden. Klimatet är visserligen
tropiskt, men ganska mildt och sundt; här finnas
inga större rofdjur, inga giftiga reptilier, inga
massor af jättestora myror, som oemotståndligt
och förstörelsebringande tränga fram. Endast de
fruktansvärda orkaner, som då och då pläga hemsöka ön,
äro en plåga. Jorden är utomordentligt fruktbar. Jemte
från Europa införda växter trifvas de från ostindiska
öarne införda tropiska, såsom kanel, kryddnejlika,
muskot, indigo, bomull, bananer af tretton olika
arter, peppar, brödfrukt, ananas och företrädesvis
sockerrör, som utgör öns hufvudprodukt och tyckes
komma att undantränga all annan odling.

Ön är af en aflång form och uppstiger från de
mestadels branta strandklipporna emot det inre,
som beherrskas af en med skog betäckt, länge
sedan utslocknad krater, en bland de största på
jorden. Såsom man kan förstå, erbjuder ön, såsom den
fordna skådeplatsen för våldsamma jordrevolutioner,
många egendomliga klippformationer, och bland dem
äro det s. k. Upptäcktsberget, »De tre brösten» och
den på vår teckning afbildade »Peter Booth», som bär
sitt namn efter den, som först besteg bergspetsen,
hvilken dittills ansetts såsom obestiglig.

Detta tillgick på följande sätt. Han kastade, med
tillhjelp, af en pil, en stark sträng öfver den
otillgängliga 
bergspetsen. Vid denna fästade han sedan ett starkt tåg,
som han lät hänga ned på ömse sidor om toppen och
fastgöra på båda sidor. Nu gjorde han det oerhörda
vågstycket, att med tillhjelp af tåget söka klättra
upp på toppen; detta lyckades äfven, ehuru det var
nära att kosta den djerfve bergklättraren lifvet,
och Peter Booth uppnådde bergspetsen och odödligheten
derjemte, ty den märkvärdigt formade klippan bär
efter denna dag sin bestigares namn.

På norra sidan af ön ligger Pamplemousse med
sin botaniska trädgård och en enslig, men skön
kyrkogård. Här visar man främlingen en grafsten,
som icke betäcker någon mensklig kropp, men som
folklegenden hänför till en diktning, hvilken lefver
i minnet klarare än mången historisk händelse: till
Paul och Virginies ljufva och ädla roman. Bernardin
de Saint Pierre har gjort mera för Ile de Frances
ryktbarhet än tre seklers existens såsom koloni,
till hvars illustrerande ändock icke hafva felats
vare sig stora män eller stora händelser.

En resande, som besökt Mauritius, skildrar intrycket
af de scenerier, hvarest den sköna dikten blifvit
förlagd, sålunda:

»Vi stodo på en platå, nära tre eller fyra hundra
fot öfver hafvets yta. Vid sidan af oss kunde vi se
öppna sig en dalklyfta af några hundra fots djup och
som sträckte sig ända ned till hafvet. Det är i denna
dal, som floden störtar sig, bildande sju vackra fall,
hvaraf två hafva mer än nittio fots höjd. Den rinner
våldsamt fram i dalen genom den rikaste vegetation
och kastar sig slutligen i hafvet. Taflan bör vara
ännu mera storartad efter långvarigt regn, då de små
fallen blanda sig med de stora och hela vattenmassan
i två språng störtar ned i dalen.

Bergen utmärkte sig genom sköna och omvexlande
former. Några företedde breda, lodräta väggar, andra
höjde sig pyramidaliskt. En klippa var ända till
toppen beklädd med skog, en annan var det blott till
hälften och klippspetsen uppsteg plötsligt, naken och
djerf, ur floder af grönt. De voro skilda af vackra
dalar och djupa klyftor. Öfver alltsammans höjde sig
en blå himmel utan moln. Jag kunde icke se mig mätt på
det hänförande skådespelet, och ju mera jag betraktade
det, desto flera voro de skönheter jag upptäckte.»



Ett fosterländskt Bildergalleri.

XXXVI. 

Johan  Adler Salvius.

Genom hela vår historia sträcker sig som en dramatisk
förveckling fejden, blodig eller ränksmidande,
dels mellan konungamakt och adel, dels mellan adel
och andra klasser, och dels mellan de äldre och de
yngre adelsslägterna. Det är en rik grufva för den
dramatiske skaldens bearbetning, och väl skall han
en dag resa sig fullt rustad, gripande med kraftig
hand i det fosterländska strängaspelet för att mana
fram de tragiska gestalterna.

En episod häri bildar adelns ställning efter
hjeltekonungen Gustaf II Adolfs död, och i
denna episod har Johan Adler Salvius äfven sin
bemärkta plats. Han föddes år 1590 i Strengnäs, der
fadern var syndikus Peder Hansson och modern Anna
Pedersdotter. Fadern dog tidigt och lemnade gossen
medellös, hvarföre biskopen i staden understödde honom
på grund af hans visade goda anlag. Han genomgick med
beröm skola, gymnasium och akademi och erhöll i Upsala
anslag till en utrikes resa, hvilket då ännu var för
studiernas fullständigande nödvändigt. Anslaget skulle
likväl varit otillräckligt, om han icke blifvit ett
slags guvernör för sonen till den rike guldsmeden
Lorents Hartman i Stockholm, i hvars sällskap han
besökte främmande länder och lärosäten ifrån 1612
till 1619. Under tiden studerade Salvius alla då
öfliga vetenskaper och utvecklade sådana egenskaper,
att det väckte Axel Oxenstjernas uppmärksamhet, som
gerna sökte upp förtjensten, hvar den fanns, för att
använda den i rikets tjenst, och nu tillrådde honom
att hufvudsakligen egna sig åt statsläran, hvilket
Salvius, som år 1613 blifvit magister, gjorde med
den framgång, att han år 1619 promoverades till juris
utriusque doctor i Montpellier. Då han återkom till
fäderneslandet samma år, blef han genast framdragen.

De trenne städerna Elfsborg, Hisingska Göteborg
(anlagdt af Carl IX å kronohemmanet Färjestaden
i Lundby socken på Hisingen) och Nylöse (nuvarande
s. k. Gamle Staden) hade af Gustaf Adolf sammansmälts
för att uppgå i det nya Göteborg, för hvilket
konungen anvisat plats på dels de kronan tillhöriga
Gullbergs ängar (nu den egentliga staden) och dels
Eklanda hemmans mark (förstäderna Masthugget och
Hagorna). Salvius fick befallning att resa dit
ned, för att leda flyttningen af det Hisingska
Göteborg öfver elfven, till den plats, der det nu
ligger. Egendomligt är att höra ståthållaren på
Elfsborg, Nils Stjernsköld, klaga öfver, att kronans
höslåtter på ängen blef alldeles förstörd af den
nya staden -- nu millionärernas stad.

Guldsmeden Hartman i Stockholm hade emellertid
aflidit, och Salvius gifte sig den 19 September 1620
med den rika,
men gamla och fula enkan, med hvilken sammanlefnaden
ej blef lycklig. Den nu rike Salvius utnämdes till
assessor i Svea Hofrätt, men fick snart andra och
högre förtroendeuppdrag, såsom beskickningar till
Sachsen och Danmark, dem han utförde så till sin
herres belåtenhet, att Gustaf Adolf 1624 utnämde honom
till sin statssekreterare och upphöjde honom i adligt
stånd, då han kallade sig Adler Salvius. Året efter
följde han konungen till Lifland, då han förestod
kansliärendena, och 1627 till Preussen, derifrån han
jemte Arved Horn skickades till de polska ombuden
för att underhandla om stillestånd mellan de svenska
och polska arméerna. Under återvägen till svenska
lägret blefvo han och hans kamrat emot all folkrätt
öfverfallna af ett antal polackar, som lagt sig i
forsat, tillfångatagna, plundrade och med våld förda
in i landet, der de i några veckor höllos i fängsligt
förvar, innan de blefvo åter frigifna.

Då tyska kriget utbröt, utnämdes han till
generalfältkommissarie för hela hären, år 1630,
samt strax derefter till hofråd och 1631 till
svenskt sändebud i Hamburg, hvarest han skulle
hålla ett vaksamt öga på de tyska furstarne, på
Sveriges bundsförvandter, härar och härförare
m. m. samt mottaga och förvalta de främmande
underhållspenningarne och anskaffa nya medel,
när sådana behöfdes. På denna plats träffades
han af underrättelsen om konungens död; men
qvarstannade dock till år 1634, då han hemsändes
för att öfvertaga befattningen som hofkansler. 1636,
då rikskansleren återvände till Sverige, för att här
leda angelägenheterna i riktig fåra, måste Salvius,
som visat sig vara en habil och diplomatisk man, å
nyo begifva sig till Hamburg, för att i rikskanslerens
ställe bevaka Sveriges intressen i Tyskland.

Det var en särdeles kinkig befattning, men han
kryssade med en erfaren lots' skicklighet mellan
skären och bränningarne, med diplomatisk slughet mer
än en gång korsande för Sverige vådliga planer. Då
Swichard kom efter Banérs död till den sin ledare
beröfvade svenska hären, som svalt och frös i sina
trasor, för att å danska konungens vägnar locka
tyskarne ifrån den, var det Salvius som afvärjde
faran. Nöden vid hären var stor, penningarne från
Sverige uteblefvo, och den nyutsedde befälhafvaren
Torstenson hördes ej af. Då skaffade den rike Salvius
på eget namn 60,000 rdr, med hvilka de första behofven
afhulpos och Swichards intrigtrådar afklipptes. Då
Booth värfvade trupper kring Hamburg för att begifva
sig in i Polen och derifrån göra med dettas samtycke
ett infall i Lifland, uppvädrade Salvius anslaget,

mutade och bortlockade en hop af Booths underbefäl
samt ställde så till, att denne sjelf blef fängslad.

Emellertid längtade man allmänt efter fred, och den
tyske kejsaren Ferdinand måste, under påtryckning af
den allmänna meningen i det blödande Tyskland, beqväma
sig att skicka ett sändebud Lützow till Hamburg,
för att der söka inleda underhandlingar om ett
blifvande fredsmöte. Axel Oxenstjerna litade likväl
icke fullt på Salvius, hvars diplomatiska slughet och
personliga ärelystnad voro honom för väl bekanta, att
han icke skulle misstänka, det Salvius gerna skulle
vilja ställa sig in hos den för freden ifrande unga
drottningen Kristina, om han ock skulle sålunda handla
i strid mot rikskanslerens önskningar. Oxenstjerna
ville derföre sätta en pålitlig person vid Salvii
sida och lät dertill utnämna sin son Johan. Denne
tviflade likväl om att kunna utföra det vigtiga
uppdraget och sökte undanbedja sig det, då fadern
gaf honom det allbekanta svaret: »Vet du då icke,
min son, med huru ringa vishet verlden ledes?»

I Hamburg enades man som bekant den 15 December
1641 om, att ett fredsmöte skulle öppnas den 1
Juli 1643, då svenskarne skulle, till undvikande af
högsätestvister och göromålens sammanblandande, stanna
i Osnabrück, fransmännen i Münster, och Venedig, en
bland de få stater som ej voro inblandade i kriget,
skulle blifva medlare. Johan Oxenstjerna skulle vid
fredsmötet blifva Sveriges ombud och hafva Adler
Salvius vid sin sida. De båda herrarnes lynnen stämde
likväl icke öfverens. Salvius gjorde gällande sin
större erfarenhet och visade sig äfven stolt; detta
harmade Johan Oxenstjerna, som var en högdragen,
envis och häftig man, anseende sig i börd stå vida
öfver den andre. Misshälligheten blef ibland ytterst
bitter, så att rikskansleren måste sjelf uppträda
och stifta fred.

Men tvisten skulle snart icke inskränka sig till de
båda fredsombuden allena, utan äfven sträcka sig
högre upp. I Stockholm gjorde sig tvenne åsigter
gällande. Redan långt förut hade kejsaren af Österrike
erbjudit Sverige hela hertigdömet Pommern, hvilket
på grund af den siste barnlöse innehafvarens död
blifvit ledigt -- äfven derföre att Brandenburg, som
fikade derefter, hotade att blifva en icke ofarlig
medtäflare för tyske kejsaren eller Österrike om
öfverväldet i Tyskland. Brandenburg motsatte sig hela
Pommerns införlifvande med Sverige på det bestämdaste,
och dess fredsombud Wittgenstein förklarade öppet för
svenskarne: »Om I trugen er till Pommern, så skola vi
aldrig låta er få behålla det i fred.» I Frankrike
såg man ej ogerna Brandenburgs tillväxt, emedan
man der uträknade att sålunda en rivalitet skulle
uppstå i Tyskland, genom hvilken tyska kejsarens makt
skulle inskränkas och hans ställning som »den främste
bland likar» i katolicismen upphöra, i det Frankrike
skulle dela makten med honom och en dag kanske sjelf
blifva den förste. På denna grund sökte det franska
sändebudet i Stockholm, Chanut, att förmå Sverige
till eftergift för Brandenburg och endast nöja sig
med en del af Pommern. Alldenstund han visste, att
han icke skulle kunna efter behag leda den grånade
och vise statsmannen Axel Oxenstjerna, sökte han i
stället att vinna för sig den unga drottningen, som
ifrigt önskade fred och dessutom var nog sjelfrådig
att känna sin beroende ställning till rikskansleren
obehaglig, snart sagdt vidrig. Alla lyssnade ju till
honom, få brydde sig om henne, och likväl ville hon
regera sjelf.

I Stockholm fanns då en man vid namn Nils Tungel,
lysten efter penningar och embetsbefordran, ej skyende
några medel för sina planer. Han hatade Oxenstjernorna, 
de andryga herrarne, hvilka han ansåg
stå i vägen för sin befordran, och sökte på allt
sätt, genom intriger, till och med genom att sälja
hemligheter till fienden, att korsa rikskanslerens
planer. Vädrande upp den gryende misstron hos
drottningen emot rikskansleren, nästlade han sig
in hos den förra, liksom hos Adler Salvius, hvars
kunskapare i Stockholm han blef. Det var ej heller
svårt för Chanut att vinna den mannen. Snart var han
hemlig brefbärare mellan drottningen och Salvius,
hvilken ansåg sig böra gifva vika för Frankrikes
påtryckning, i synnerhet som han dermed kunde förtreta
Oxenstjernorna, hvilkas bördsstolthet sårat honom.

Så stodo sakerna, då man vid slutet af 1646 kom i
Osnabrück till frågan, huruvida Sverige skulle få
hela Pommern eller blott en del deraf med Wismar och
Bremen. De svenska fredsombuden hade fått officiel
befallning att endast i nödfall gifva vika, men der
bredvid gaf rikskansleren hemlig tillsägelse åt sin
son att hålla på hela Pommern, under det Kristina
skref å sin sida hemligt till Salvius att ej spänna
bågen alltför högt. Och Salvius gaf vika, så att
Oxenstjerna äfven måste böja sig. Rikskansleren blef
ytterst förtretad häröfver och skref till sonen att,
om Brandenburg gjorde någon ytterligare invändning,
helt enkelt återtaga det gjorda medgifvandet och
sedan hålla orubbligt fast vid hela Pommern. Johan
Oxenstjerna antog nu en styfvare hållning och
reste så många hinder för underhandlingarne, att
Chanut snart klagade hos Kristina deröfver. Den
obetänksamma drottningen begagnade tillfället att
inför utlänningen angripa Oxenstjernorna och ogilla
deras uppförande. Detta gick vidare till Osnabrück,
der Salvius nu meddelade de franska fredsombuden,
att drottningen till och med hemligen befallt
honom att i nödfall äfven uppgifva fordran på
Stettin. Det kom till Johan Oxenstjernas kunskap,
som genast i bref derom underrättade sin fader under
bittra utfall emot embetsbrodern. Brefvet upplästes
i rådet. Rikskansleren utfor i häftiga ordalag mot
Salvius. Drottningen försvarade honom. En häftig
tvist uppstod mellan dem, och rådet skildes åt
utan att fatta beslut. Just då hon kom derifrån,
uppvaktades hon af Chanut, hvilken hon meddelade allt,
i vredesmod tilläggande att hon ville sätta Salvius
och de franska ombuden till vaktare öfver grefve Johan
med uppdrag att, om han motarbetade freden, gemensamt
underrätta henne derom. I ett bref till grefve Johan
och Salvius klagade hon öfver »sölandet» med freden,
under det hon i enskilta bref till Salvius uppmanade
denne att lyda henne, då hon ville sätta honom bland
de högste. Grefve Johan kom under fund härmed och
klagade deröfver både hos drottningen och sin far,
mellan hvilka sednare nya tvister uppstodo.

Då fredsverket omsider nalkades sitt slut, föreslog
Kristina i sittande råd, den 27 Mars 1648, att
Salvius skulle upptagas till riksråd. Detta stred
emot 1634 års regeringsform, som endast tillstadde
rådsvärdigheten åt infödde adelsmän, då deremot
Salvius var född ofrälse, om än sedermera adlad. Det
stred äfven emot seden, ty dittills hade rådsherrarne
endast tagits ur landets äldre och anseddare
slägter. Det högadliga partiet kände sin stolthet
kränkt, och särskilt Oxenstjernorna, hvilkas fiende
Salvius blifvit. Frågan blef i sin utsträckning en
principsak mellan frälse- och ofrälsestånden. Det var
således naturligt, att allmänheten intresserade sig
för den i hög grad. Rådsprotokollet om öfverläggningen
angående hans utnämning är ganska pikant och vittnar,
att Kristina redan då var gramse på den gamla
adeln. När t. ex. Per Brahe sade sig anse Salvius
värdig rådsembetet, »så framt man ej kunde invända
mot hans härkomst», inföll drottningen: »Salvius
skulle utan tvifvel anses ganska skicklig, om han vore
af hög adel; men man bör just räkna honom till ära,
att ingenting annat fattas.» Brahe: »Salvii egenskaper
äro goda, dock vore bäst, om en hvar finge plats efter
sitt vilkor.» Kristina: »Men när man behöfver goda
råd, så frågar man ej efter anor. Rådsvärdigheten 
får icke stängas inom några få slägter.» Vid
omröstningen segrade drottningens mening.

Slutligen slöts freden, och Salvius kunde år 1650 få
återvända hem efter sin förlängda frånvaro. Här hemma
var riksdag. Adeln låg i fejd med de ofrälse stånden,
hvilka beskyllde den förra för att hafva tillvällat
sig kronans jord, så att nya skatter måste utkräfvas,
fastän Sverige så nyss slutat ett ärofullt krig. Man
hörde redan nu rop på, att de sålda eller bortskänkta
kronogodsen skulle åter indragas, och bitterheten
blef så stor, att blodiga våldsgerningar föröfvades
och ej mindre än tio personer dödades på Stockholms
gator under blott en enda natt. De ofrälse ståndens
hätskhet emot adeln



Panoramabild af Paris. 1.


Panoramabild af Paris. 
1.   Quai des Tuileries.
2.   Place de l'Étoile.              
3.   Quai de la Grève.



hotade att taga vändningen af en skattevägran å deras
sida. För att lugna, utfärdade drottningen en af
Salvius uppsatt och kontrasignerad förklaring: »Den,
som är af ärliga föräldrar äkta född och sjelf om
dygd och ära sig beflitar, antingen han då är frälse
eller ofrälse, må hvarken kallas vanbörding, ej heller
uteslutas från något statens äreställe, till hvilket
han gjort sig skicklig. Vanbörding deremot är den,
vare sig adel eller oadel, som genom lättja, odygd
eller vanheder sin redeliga börd befläckar.» Allt
detta föranledde häftiga tvister äfven inom rådet,
der Oxenstjerna och Salvius nu stodo emot hvarandra,
den förre ledare för det högaristokratiska partiet,
den sednare, sjelf upphöjd till friherre efter
kröningen 1651, för den nya adeln.

Salvius, som nu gerna skulle velat lefva som riksråd
hög, rik och mäktig i Stockholm på sina stora
rikedomar, måste likväl återigen snart ut för att i
Lübeck söka underhandla med polska sändebud om ett
fredsfördrag. Men på grund af förekomna omständigheter
blefvo underhandlingarne uppskjutna, hvarföre han
återvände till Stockholm, der han insjuknade i feber
och dog den 24 Augusti 1652 samt begrofs i November
månad samma år. Öfver hans graf i Storkyrkan lät enkan
resa en prydlig minnesvård af svart och hvit marmor,
hvilken föreställer hans och hans frus byster,
hvarjemte hon åt kyrkan förärade der befintliga
altartafla, ett konstverk i guld, silfver, elfenben
och ebenholtz, hvilket Salvius dock sjelf i utlandet
beställt för detta ändamål. Altartaflan lär hafva 
kostat den då höga summan af 80,000
rdr. Johan Adler Salvius skildras af opartiska
biografer -- att smädelsen smutskastat honom,
kan ej väcka undran, ty hvilken aldrig så litet
framträdande man blifver icke smädad, och då ännu
mera en sådan »sjelfgjord» man som Salvius -- som
mönstret för en skicklig och verksam, förslagen och
smidig embetsmän. »Få kunde», säger Odhner, »täfla
med honom i fintlighet och talang att bruka pennan:
hans skrifvelser äro än fina och inställsamma, än
skarpsinniga och träffande, ehuru hållna i en något
konstlad och sirlig stil.» Han ägde goda kunskaper och
älskade mycket de latinska skalderna. Hans belackare
hafva berättat, att han gerna tog mutor än här, än
der. Han visste att se sig till godo på både väns
och oväns bekostnad, men hans handlingar gingo i
fosterländskt syfte. Man har ej rätt att tro annat. Då
Sveriges historia en gång kommer att skrifvas med
full oväld, sedan det pågående rensningsarbetet
röjt upp tillräckligt, skola Salvii åtgöranden i
afseende på Westfaliska freden antagligen komma
att mildare bedömas, än hittills sed varit emot
denne man, som dock var en af de främste diplomater,
Sverige ägt under en tid, då diplomatiens konst var
för det samma som stormakt så vigtig, och hvilken
med uppbjudande af hela sin skicklighet sökte
att bekämpa den mäktiga adelns redan då märkbara
sträfvanden att införa ett slags aristokratisk
republik, sådan som framkom vid Carl XII:s död ur
spillrorna af Sveriges hopfallna stormaktsbyggnad.

Axel Krook.



Promenader i Paris.

1.

Paris! Hvilken underbar klang i detta lilla ord. Det
framtrollar i ett ögonblick en bild af strålande
lyx och namnlöst elände. De, som varit der, känna
hjertat klappa vid ljudet af den sköna synderskans
namn, och de sucka med längtan: O, att jag åter vore
der! De, som aldrig trampat boulevardernas asfalt,
se i fantasien de underbaraste bilder, som dock äro
bleka mot verkligheten.

Så tag då min arm ett ögonblick och låt oss med ens
förflytta oss till »verldens hufvudstad». Vi hamna
midt bland menniskohvimlet på Place de la Concorde,
der långa rader af vagnar och tusentals fotgängare
styra kosan mot Champs-Elysées, för att skåda och
beskådas på den stora ständiga verldsexpositionen.

Vi vända våra blickar till de åkande och låta vagnarne
defilera oss förbi. Der kommer en phaëton, dragen
af två bruna hästar, som kråma sig under sina blanka
seltyg och skaka sina bandbeprydda hufvuden. Det är
lord B., som sjelf kör sina frustande springare. Vid
hans sida sitter en ung flicka med ljusa lockar och
bleka kinder. De hafva båda kommit hit från dimmornas
land för att exponeras.

Der åker en rysk furstinna, liksom i en sky af flor
och spetsar. Hon täflar om modedockornas pris,
och jurymännen se vi här rundt omkring, klädda i
hundskinnshandskar och vida pantalonger.

Ekipaget, med det prålande vapnet och de gammalmodigt
utsirade lakejerna, kommer från Faubourg S:t
Germain. Damen, som sitter der så stel, är en
markisinna. Hon kom nyss hem från en pilgrimsfärd
till Lourdes och far nu på en omväg till kyrkan,
för att bedja för Henri V och påfven.

Ni vill se något af den ystra glädjen, som finnes
här i nöjenas stad! Gerna. Följ med hit till venster,
der de lummiga träden skymta fram bakom muren. Det
har mörknat och ljusen stråla emot oss från Mabille.

»Det är här den ystra glädjen trifves!» utropar ni.

»Misstag! Mabille är sig likt som förr. En spekulation
på nyfikna främlingar, som tro sig se den parisiska
lifligheten och glädtigheten i dessa vågade
cancan-språng, som betalas af ställets entreprenör.»

Låtom oss hellre vända tillbaka och i den stjernklara
aftonen gå öfver Place Vendôme, der kommunen störtade
ned den lille korpralen, men der i stället snart
skall resas en kolonn med det hvita skräckväldets
symbol på spetsen.

Vid en blick tillbaka se vi i fjerran skymta de mörka
skuggorna af Tuileriernas ruiner, men snart fängslas
våra blickar af de gnistrande juvelerarebutikerna vid
Rue de la Paix. »Inled oss icke i frestelse» finnes
ej i parisarnes katekes, och derföre är det bäst att
vi frälsa kassan och skynda fram till boulevarderna.

Hvilken mängd af strålande ljus! Och i detta ljushaf,
hvad lif och rörelse. Från kaféerna sorla tusentals
gäster. Der kriticeras och politiseras. Legitimister,
bonapartister, republikaner och radikaler sitta
här i endrägt. Men de flesta af dem, som upptaga
trottoarerna från Madeleine till S:t Denis-porten,
och från S:t Martin till Bastilj-platsen, äro utan
någon slags partifärg. De höra till detta flanerande
Paris, som blott tänker på sina nöjen, och som är sig
likt i alla skiften, antingen Paris är kejsardömets
hufvudstad, republikens säte, eller det legitima
konungadömets hufvudqvarter.



Bäcken.

Liten bäck, som far
I galopp och sken 
Natt och ljusan dag: 
Se hvad skutt han ta'r 
Öfver stock och sten! 
Jag min tanke har,
Att han har ett par 
Bättre ben än jag.

Vildt han störtar ned, 
Och det går galant 
Genom dal och hed,
Öfver berg och brant, 
Genom grind och led. 
Inga hinder skys: 
Vänta, lilla pys, 
Får jag följa med!

Nej, vänd om, vänd om! 
Klippan stupar djup 
Som en ättestup. 
Kom för Guds skull, kom! 
Gör som jag en krok! 
Du är dödsens lamm, 
Oförvägne tok, 
Om du rusar fram.

Du är ung och yr 
Och en lustig fyr,
Som hvar men'ska vet. 
Böjd för äfventyr 
Du din ofärd gör. 
Och mitt råd är det 
Och jag blir dervid,
Att du ser dig för, 
Medan det är tid.

Jag förstår ej alls 
Hvad det tjenar till 
Att riskera hals. 
Här är klyftans gap 
Och din sista dag: 
Dö, om du så vill, 
Tack för godt sällskap, 
Jag vill lefva jag,
Jag vill inte dö: 
Adjö!

E. S-dt.



Ur Chateaubriands Atala.

Af Emil von Qvanten. 

X.

O, René, fortfor den, gamle, blinde Chaktas i sin
berättelse, jag skall icke ens försöka att beskrifva
för dig hvad jag kände när Atala var död.

Efter ett par dygns förlopp sade jag till eremiten:

Låt mig bära bort min älskades lik, för att gömma
det någonstädes i öknen.

Den gamle svarade:

Jag vill vara dig behjelplig i detta verk.

Vi öfverenskommo att vid nästa soluppgång begrafva
Atala under den naturliga bryggan vid ingången till
Dödens dal.

På aftonen flyttade vi Atalas kropp till grottans
öppning. Eremiten hade höljt det i en svepning af
hvitglänsande europeiskt linne, spunnet af hans egen
moder. Fader Aubry hade sparat det, i afsigt att
en gång sjelf bli svept deri. Han hade icke behof
deraf! Hans lemmar blefvo, några år efter Atalas död,
sönderslitna och kringspridda af cherokeserna. I
stället för grafvens hviloskrud, erhöll han redan
såsom lefvande martyrskapets helgonskrud! Kanske var
det en vaknande aning derom som gjorde att han afstod
åt Atala den enda skatt, som återstod honom från hans
fädernesland!

Atala låg på en bädd af sensitivblad. Hennes fötter,
hufvud, axlar och en del af bröstet voro obetäckta. I
hennes lockar hängde en vissnad magnoliablomma,
den samma som jag lade dit morgonen innan hennes
död. Hennes läppar, som liknade en för några dagar
sedan plockad rosenknopp, tycktes stilla småle. På
hennes bleka kinder genomskimrade ådrornas blåa
ränder det sammetslena hullet. Hennes ljufva ögon
voro slutna. Den lilla nunnekragen hade glidit
ned från hennes hals. Dödens och oskuldens sömn
förenade sig att gifva henne ett uttryck af himmelsk
melankoli. Aldrig har jag sett någonting så skönt!

Eremiten upphörde icke under hela natten att
bedja. Jag satt i tystnad vid hufvudgärden af min
Atalas likbädd. Månen skänkte sitt bleka sken åt denna
dödsvaka. Den uppgick midnattstid, lik en hvitklädd
vestal som kom för att gråta vid en afsomnad systers
bår. Snart var den dystra hemligheten känd af hela
skogen, ty månen älskar att förtro sig åt gamla ekar
och åt den åldriga oceanens stränder. Tid efter annan
doppade eremiten en blommig gren i ett vigvattenskärl,
hvarefter han skakade den våta qvisten, från hvilken
spred sig en himmelsk balsam genom natten. Då och då
upprepade han i flera omgångar på en klagande melodi
några verser, i hvilka fordom en ålderstigen poet
gifvit luft åt menniskoslägtets smärta:

 "Jag är vissnad som ett blomster!
 Jag är förtorkad som gräset på fälten!" Jobs bok.

Så sjöng fader Aubry. Hans dofva röst och afmätta
tonfall böljade genom den tysta ödemarken. Guds
och grafvens namn återgåfvos af alla ekon, alla
strömmar, alla skogar. Turturdufvans kutter i drömmen,
suset från en bäck bland bergen, klämtningarne från
missionsstationens klocka blandade sina stämmor med
fader Aubrys dödsmessa, och jag tyckte mig höra då
och då ur Dödens lunder en aflägsen kör af aflidne,
hvilka högtidligt besvarade eremiten.

Ändtligen bildade sig en guldrand vid östra
horisonten. Sparfhökarne skreko i klyftorna,
mården återvände till sitt bo i almens ihåliga
stam. Detta var den öfverenskomna stunden för Atalas
begrafning. Jag lade hennes kropp på mina axlar;
eremiten gick framför mig med en spade i handen. Vi
började att nedstiga från klippa till klippa;
ålderdomen och döden hämmade i lika mån mina steg. Vid
åsynen af hunden, som uppsökte Atala och mig under
ovädret i skogen och som nu med vänligt hviftande
svans ledsagade oss på en helt annan vandring, brast
jag i gråt. Ofta spelade morgonfläkten i Atalas
rika hår och utbredde för mina ögon dess gyllene
bucklor. Ofta måste jag lägga henne ned på mossan
och sätta mig bredvid henne, för att återhämta mina
krafter. Slutligen ankommo vi dock till stället,
der min glädje skulle jordas. Vi stannade under
klippbryggans mörka hvalf. Fader Aubry och jag
hjelptes åt att gräfva grafven; bredvid oss låg
Atala utsträckt på marken.

När gräfningen var fullbordad, flyttade vi skönheten
till sin bädd i mörka mullen. För sista gången
betraktade jag Atalas ansigte. Derpå tog jag litet
jord i min hand och strödde den öfver en panna,
som ej hunnit blifva äldre än aderton vårar. Efter
hand såg jag henne höljas af sömnens jord och döljas
bakom evighetens förlåt. Ännu framstack hennes bröst
som en hvit lilja ur mullen. Men kort derpå var hon
fullkomligt betäckt. Snart höjde sig ett litet kors
från grafven, såsom det sjunkna fartyget ännu en tid
uppsticker sin masttopp öfver hafsytan.

Här slutade natches-sachem Chaktas sin berättelse. Och
nu frågar du mig säkert, o René, tillade han, hvarföre
jag icke redan förberedt min återförening med Atala,
hvarföre jag icke länge sedan blifvit kristen? Ropar
icke jorden till den silfverhårige Chaktas: huru länge
skall du undanhålla grafven sin tillhörighet, huru
länge vill du dröja med att omfatta en religion, som
intygar sin gudomlighet genom den frihet, helighet och
styrka, den skänker sina sanna bekännares hjertan?

Hör då äfven mitt svar, min son! Jag har velat
pröfva verlden och mig sjelf, innan jag fattade mitt
beslut. Atala affordrade mig icke någon ed; hon endast bad mig
tänka på 
"Slutligen ankommo vi till stället, der min glädje skulle jordas." 

Atala.

(Teckning af Gustave Doré.)

sig. Det har jag trofast gjort; hennes bild står ännu
lika klar och liflig för min själ, som den natt,
då jag nyss förut för första gången sett henne vid
stockeldens sken! Jag är nu viss om att Gud är Gud,
verldens och alla varelsers allsmäktige herre. 
Jag vill inställa mig hos honom. Han
skall återgifva den gamle, blinde Chaktas hans
ungdom och ögons ljus. Han skall skänka honom åt den
jungfruliga Atala, som väntar sin brudgum.



Högtuppan.

Ehuruväl landskapet Helsinglands talrika och höga
berg i allmänhet äro långsträckta och gå i kedja,
finner man dock bland dem flere fristående käglor,
som, oberoende af kringliggande bergsystem, upptorna
sig ur dalgångarne till betydlig höjd och erbjuda
vandraren den herrligaste utsigt. Det förnämsta af
dessa sednare torde ur flere synpunkter vara det i
Hassela socken mot Medelpadsgränsen belägna berget
Högtuppan, af hvilket vi i detta häfte meddela en
afbildning.

Högtuppan i Helsingland.
(Efter en skiss af K. Ekström.)

Hassela socken blef först befolkad af finnar från
Savolaks, hvilka här i slutet af sextonde århundradet
slogo sig ned i de då djupa skogarne och lifnärde
sig medelst fiske och svedjande. De blefvo i början
förföljda som vilda djur, och kringliggande socknars
allmoge ålades af myndigheterna att söka fördrifva dem
genom att härja och bränna deras bostäder samt löf-
och höhässjor, allt vid äfventyr af dryga böter eller
-- galgen. Mildare åsigter gjorde sig dock så småningom
gällande på högsta ort och hos »befallningsmännen»,
och de fingo efter otaliga lidanden slutligen laga
tillstånd att bo qvar och svedja, »sedan utrönt
blifvit, att de sutto i ett högst uselt tillstånd
och lefde af bark». Af detta tillstånd hafva ock
bebyggarne ända till våra dagar i rikt mått begagnat
sig, och man får derföre ännu se svedjerågen vagga
ända upp till bergstopparne. Barrskogen har härigenom
blifvit i grund förstörd, men i stället har den
herrligaste löfskog
öfverallt uppspirat. Genom det ihärdiga svedjandet
har äfven betet blifvit i hög grad yppigt, och de
talrika och välfödda hjordarne kunna sommartiden
sägas simma i sjöar af gräs.

Namnet Hassela vittnar om finskt ursprung, och
en del ännu begagnade finska namn på gårdar och
naturföremål påminna om de första bebyggarne. Genom
sammansmältningen med den svenska stammen är dock nu
finska språket så godt som utdödt.

Hassela-bon är reslig, intelligent, allvarlig och i hög grad
arbetsam. I synnerhet qvinnorna utmärka sig för mycken
fägring, på samma gång de röja smak och enkelhet i
sin klädsel. Till följe af socknens afskilda läge
har befolkningen i allmänhet undgått att smittas
af omnejdens benägenhet för flärd och lyx, och den
befinner sig derföre också i sedligt hänseende på en
hedrande ståndpunkt.

Det var sent på natten till midsommardagen
förf. anlände till Hassela gästgifvargård. Här tager
allmänna landsvägen slut och socknen saknar således
all annan än »gångande» kommunikation med Medelpad,
hvars bergstoppar synas redan här.

Solen hade gått ned, men natten var fullkomligt
ljus. Strax nedanför den odlade och med talrika
löfdungar prydda höjd, der gästgifvargården är
belägen, låg den stora och djupa Hasselasjön och
på andra sidan nedstupade det öfver 1,400 fot höga
berget Elfåsen nästan lodrätt i vattenspegeln.
Till höger låg kyrkan, omgifven af rikt löfverk,
och här och der voro kringströdda bondgårdar, hvilkas
ståtliga yttre vittnade om den välmåga, som rådde i
trakten.

Sedan gästgifvaren öfvertalats att lotsa till
Högtuppan, anträdde vi i soluppgången den sex
fjerdingsväg långa vandringen. Öfverallt omkring oss
låg en rik och yppig natur, åar och bäckar slingrade
sig i alla riktningar, sjöarne glänste i morgonsolen
och rågen vaggade på höjderna. I dalen nedanför berget
var det så lugnt, att ej ett aspblad rördes.

Efter en temmeligen mödosam vandring stodo vi vid
resans mål.

Utsigten var storartad, hänförande. I öster glimmade
hafvet och rundt omkring, så långt ögat kunde skåda,
skönjdes idel löfskog, med några mörkare punkter af
furor, här och der inflickade. Byarne lågo så tätt
inbäddade i löfverket, att de ej kunde upptäckas,
och blott en blå rök här och hvar antydde hvar de
voro belägna. De talrika sjöarne och vattendragen
framglimrade öfverallt, ökande det storartade
panoramats oändliga behag.

Det är dock icke ensamt den rika löfklädnaden och
den tjusande utsigten som göra Högtuppan till en så
intressant företeelse för turisten. Hon utgör tillika
den högsta punkt i Helsingland, dit odlingen nått,
och här uppe på den vidsträckta bergsplatån ligga
trenne kolargårdar, omgifna af korn- och hafreåkrar,
hvilka plöjas af ett friskt och välmående folk.

Också blåste det friskt här uppe på höjden. En gammal
gumma, med hvilken vi en stund samspråkade, berättade
oss, att under de tjugutvå år hon bott på Högtuppan
hade det icke en enda gång varit lugnt. Bergets höjd
och fullkomligt fria läge förklarar tillräckligt
detta förhållande.

Men om sålunda sommaren här uppe erbjuder den
angenämaste svalka, så är deremot vintern icke att
narras med. Här framrusa då snöstormarne med ohejdad
fart och kölden uppnår ofta den punkt, som binder
qvicksilfret. Det är icke godt att sticka näsan utom
dörren under sådana omständigheter och man gör det
heller icke gerna. Det finnes gudskelof godt om ved
och godt utrymme vid eldstaden!

Gubben Noach.



Sommarstudier.

Skiss af Fale Bure.

Vår hjelte hade fått många karesser af lyckans gudinna
och mottagit dem med en blygsamhet, som gjorde honom
all heder. Han hade fått till pappa en tät apotekare
på hundra tusen i medicinalvigt, d. v. s. med
»vasa och instrumenter», och en mamma, den allra
förträffligaste lilla mamma, med tusen svagheter
för sin gosse. Lägg härtill ett godt hufvud, godt
lynne och den ypperligaste kroppskonstitution, så
undrar ni ej på att Per Delling tog lifvet muntert,
att han var den förste upptågsmakaren i skolan, den
förste kavaljeren på gymnasiibalerna, den förste och
siste i pensionsflickornas drömmar.

Men Per hade derjemte fått några små talanger, dem
han odlade under pappa och mamma Dellings förtjusta
ögon och dem de med stolthet läto lysa för verlden,
det vill säga den del deraf, som rörde sig på
stadens torsdagsklubbar. Så väcktes det mycket tal
om en karikatur, som en vacker dag fanns insmuglad
i räntmästarinnans pirat, fastän ingen kunde förstå
hur den kommit dit. Teckningen föreställde en skara
höns med flickhufvuden och beledsagades af skämtsamma
noter på vers och prosa. Bladet vandrade från kafferep
till kafferep och väckte ofantligt uppseende, hvilket
ingalunda hindrade fru Delling att med moderskärlekens
hela stolthet låta förstå, att hennes Per var den
lycklige tecknaren. Borgmästarinnan hade aldrig
sett någonting så roligt och skrattade omåttligt åt
karikaturerna, till dess en arg skalk upptäckte, att
hennes Rora, fru Tryggboms egen Rora, var med i den
befjädrade skaran. Borgmästarinnan var på vippen att
spricka af förargelse och skulle må hända gjort det,
till sorg för hela samhället, om hon icke i tid hunnit
öfver till apoteket, för att begära en förklaring. Fru
Delling afböjde den hemska katastrofen genom ett
intagande småleende, hon trakterade fru Tryggbom
af sitt färskaste småbröd till kaffet och visade
sina nyaste drällsdukar, den allra finaste väf,
man ville se -- näst borgmästarinnans förstås. De
vanliga nålstyngen utbyttes mycket sparsamt, blott
det fick borgmästarinnan veta, att Per inte behöfde
ens så mycket som en fjäder af vissa höns, men att de
inte skulle hacka ut ögonen på gossen för det. Hvarpå
fruarne kysstes i gårdsgrinden, så att halfva staden
kunde höra det och skildes med ömsesidig rörelse.

I skolan hängde en stor svartmålad trätafla,
egentligen helgad åt geometriska krumilurer och
räkneformler, men dagligen missbrukad af Per, som
der plägade uppdraga konturerna af ett jättestort
Grenna-päron eller någonting ditåt. Hvad det nu
skulle föreställa, resultatet blef dock alltid en
ohejdad munterhet bland kamraterna, ty päronet hade
en underbar likhet med rektor Plaggmans näsa. En dag
hade päronet antagit väldigare dimensioner än vanligt,
och tecknaren höll just
på att lägga sista handen vid arbetet genom att
aptera de hotande snusdropparne, som oupphörligt
sväfvade öfver Ovidii Metamorfoser, då han greps på
bar gerning af rektor Plaggman sjelf och dömdes till
extra judiciel bestraffning. Men innan lördagsförhöret
kom, hann apotekaren träda emellan med hartassen, och
Per räddades den gången medelst en superfin middag,
åtföljd af ett trefligt parti vira. Rektorn doppade
fryntligt sin päronnäsa i pappa Dellings vinglas,
och sonen slapp undan med en humoristisk uppmaning,
att framdeles använda sina gåfvor på bättre föremål.

Små orsaker hafva stora verkningar. Vare sig det
var rektor Plaggmans näsa, som utpekade ynglingens
lefnadsbana, eller att Per för en gång rände Fortuna i
förväg, alltnog, en vacker dag tillkännagaf han sitt
fasta beslut, att egna sitt lif åt konsten, att bli
artist. Pappa Delling sade ingenting, men reducerade
sina räntor med två tusen för följande året; fru
Delling gret bittert, men sade heller ingenting,
ty fosterlandet skulle icke gå miste om Per. Och så
packade hon in den största qvantitet skjortor och
strumpor, som någonsin beledsagat en konstens adept
till akademien i hufvudstaden, skådeplatsen för hans
första sträfvan och hopp.

Och Per kom -- men han hvarken såg eller segrade. I
konstens rike lär konsten att se vara svårare än
att segra och hur vår hjelte än ansträngde sina ögon
kunde han icke upptäcka mer än hvad som upptäckes af
vanligt folk.

Fyra långa, gråa år hade han redan tillbragt
vid akademien och med jernflit arbetat sig från
»principen» till antikskolan och omsider till
modellskolan. Men längre gick det inte.

»Det er ganske svært at male», lär en framstående
norsk konstnär hafva yttrat, och säkert är, att
ingen lärde sig konsten på fyra år, äfven om han
fått litet af snillets gudaflamma. För sin del hade
vännen Delling ej hunnit tillegna sig mycket mer än
de synliga konstnärstecknen, en bredbårdig hatt,
långt hår och ett artistiskt snitt på sina eleganta
sammetsrockar. Annars var han gladlynt, frisk och
frodig som ingen annan, med ett ansigte i Rubens'
färg och armar som den borghesiske fäktaren. Lika
munter som förr, vann han oupphörligt vänner och
åtnjöt bland kamraterna en tillgifvenhet, som icke
rörde honom mindre derföre, att den oupphörligt satte
hans hjelpsamhet på prof.

Hvad han arbetade! Pennor, färger, kol och krita
försvunno med makalös hast under hans kraftiga händer,
ehuru till ringa glädje för konstens vänner, om
man undantager konsthandlaren, som i Delling ägde
sin bästa kund. Han kopierade flitigt och tecknade
försvarligt efter modell, men i färg var han alldeles
borta, Han såg ingenting annat 
än blått i en himmel, ingenting annat än grönt i en
skog, ingenting på gatorna, ute, på sjön. Morgon-
och aftonstämning, ljusreflexer, clairobscur,
luftperspektiv o. d. voro förnimmelser, som aldrig
ville klarna till begrepp i hans själ.

Han modellerade för att bli bildhuggare, och professor
Molin sade: »Ser herrn inte, att den der faunen har
fått näsan alldeles på sned?»

»Jo, jo visst ser jag», svarade Delling, men med
blossande kind, ty professorn hade i sin tankspriddhet
lemnat modellerpinnen stående midt i ansigtet på
faunen, som kostat så mycket arbete och nu med ett
hjelplöst uttryck grinade mot den stackars artisten.

Han kastade mejseln och började måla. Men här gick
det än sämre. Professor Winge smålog så godt åt de
kompositioner han frambragte. Någon gång kunde han
fråga: »Ser herrn inte, att den der nymfen är som om
hon kommit ur ett degtråg?»

Nej, bevars, Per såg inte ett dugg; han bara
arbetade, blindt, ihärdigt, energiskt. Han hade
öfvergifvit historiemålningen och med sin medfödda
styrka kastat sig på landskapsmåleriet. Professor
Boklund klappade honom vänligt på axeln och berömde
hans ifver, men anmärkte ideligen: »Bästa herre,
det blir bara kistlockmålning, bara kistlockmålning!»

Fruktlöst arbete kommer dock slutligen den
ihärdigaste att tröttna, och Delling hade nog klokhet
och blygsamhet, att ej anse sig som ett missförstådt
geni eller försöka sätta på sig denna konstens
martyrkrona, som är, antingen ett fattigdomsbevis
på förstånd, eller uniformen för en afsigkommen
intelligens. Tvärtom, han hade redan insett sitt
misstag, då han trodde sig danad för konstens
höjder. Ett dylikt erkännande gör man ej så lätt efter
åratals redligt arbete, och vi få derföre ej undra på
att en vårdag träffa Per Delling i Akademiegränd, helt
olik sig sjelf och dystert skådande ned i rännstenen,
der solstrålarne tycktes hånskratta mot honom i det
plaskande vårvattnet. I går hade högtidsdagen ändats
med braskande tal, med medaljer och premier till
många, men ingenting alls till vår vän. Delling hade
varit föremål för en vältalig tystnad ...

Men dagarne ljusnade och Delling med dem. Han gläntade
på atelierfönstret, luktade vårluft och kände sig
helt pigg igen. Ut, ut under det blå taket, ut under
gröna löfhvalf! Det var icke konstens sirén, som
drog honom bort från hufvudstaden med dess mjuknande
asfalttrottoarer och kritade fönster, det var känslan
för naturen, detta bevingade gudabarn, som litet hvar
bär i sitt hjerta, fast det sällan får träda fram
på läpparne och i ögat.

Att packa ihop sina penslar och färger, borsta
sammetsrocken och få det gula lastingsparasollet under
armen, gick som en dans; att lemna den gamla ateliern
med allt dess gråa dam bakom sig gick ännu lättare,
och tidigt en sommarmorgon finna vi Delling såsom
den gladaste passageraren på en af kanalbåtarne, der
kaptenen och han sutto på kommandobryggan och skeno
af belåtenhet, medan de tömde sin konjak uti arla
morgonstunden.

*

Man träffar folk äfven i Småland -- jag gör denna
besynnerliga anmärkning i fall läsaren börjar tröttna
att lefva på tu man hand med vännen Delling. Vår
första bekantskap finna vi i en skogsbacke, ett par
mil söder om Wexiö. Det var en fet smålandsdräng,
som halflåg mot en gärdesgård och ifrigt fördjupade
sig i en smörbulle af väldig och inbjudande form. Han
var så upptagen af denna sysselsättning, att han icke
märkte att någon tilltalade honom från andra sidan
gärdesgården, förrän denne någon trädde sin käpp fram
mellan gärdesgårdsstörarne och sålunda åstadkom ett
trafikhinder mellan munnen och smörgåsen. Drängen
tittade upp med en vresig min.

»God dag och signe maten!» yttrade fridstöraren,
som vi strax känna igen.

Drängen syntes mera trakterad af smörgåsen än af det
förtroliga tilltalet, han bara mumsade och teg. Men
Delling lät ej afspisa sig.

»Du vet kanske hvem det är, som rår om den här
hagen?»

»De' ä' la major Örnström, vet jag», menade drängen
i det han måttade ett nytt hugg åt smörgåsen.

»Örnström?» yttrade Delling för sig sjelf, »har jag
inte hört det namnet förr. Tänk om det skulle vara min
fars gamle skolkamrat, som han talat så mycket om. Han
lär på sednare tiden ha flyttat till Småland. Nå»,
fortsatte han, vänd till drängen, »tror du inte att
jag får slå mig ned här med mitt staffli?»

Drängen kastade en inqvisitorisk blick på artisten
och gjorde ett mördande anfall på smörgåsen innan
han svarade.

»Jaså, han ä' falle en töcken der landtmålare, som
går och målar af jola på karta?»

»Något ditåt åtminstone», svarade Delling småleende.

»Då sku' harrn falle ock ha något tocke der
messingsvasspass te och koxe i och skrike som en
tok?»

»Det behöfs inte», svarade Delling, som under tiden
praktiserat sig öfver gärdesgården. »Nå, tror du
att jag får inrätta mig här?» fortfor han, i det han
med välbehag lät sina blickar fara öfver den täcka
interiören nedom skogsbacken.

»Om harrn ä' en landtmålar, så lär'n fälle göre som
'en vill ändå. Men skyll sej sjelf om Patron kommer.»

»Bah, han är väl inte så farlig heller», smålog
Delling, som inte kunde ana, att det var fråga om
någon annan än ställets ägare.

»Jo, jesses jo!» ropade drängen, som för ett ögonblick
släppte smörgåsen ur sigte. »Han ä' stor som ett
åbäke och folkond och ilsken, så han var då inte
värdt att bli ut för. De' ä' som en måne se'n så
gjorde'n Stina Britta ofärdig och vände opp och ner
på Flötoms-Pelle. Jaa, då ...»

Drängen skulle kanhända blifvit tydligare, om han haft
ett par timmar till på sig. Men just nu kom han att
kasta en blick på smörgåsen och måste genast skynda
sig att rädda smöret, som hotade att rinna bort i
solskenet.

Delling grubblade ej länge öfver den hemska varningen,
ehuru han förundrade sig öfver patronen, som var så
hetlefrad, att han slog armar och ben af folk. Snart
hade han funnit en passande plats för sitt staffli:
löfskogen, de lummiga ekarne, vattnet med sin
reflexionsspegel, som underbart hopblandade himmelen
och skogen, det var en tafla för en målares pensel,
och Delling var redan i farten med ett helt dussin af
prima qvalité. Gång efter annan sprang han upp för
att på afstånd bedöma verkan af de pålagda färgerna
och hvarje gång afspeglade hans ansigte en stegrad
belåtenhet. Undermålningen var redan anlagd, -- om
icke denna studie gjorde lycka, så ... Återstod nu
att få färgerna riktigt briljanta och effektfulla. Med
den eldröda silkesnäsduken öfver hatten och deröfver
det gula lastingsparasollet var han totalt försjunken
i sitt arbete; penseln flög från duken till paletten
och till duken igen.

Men solen skiner hett om sommaren och vår artist
började känna sig varm och dufven. Der nere lekte det
glittrande vattnet med näckrosbladen och de slumrande
sjöväxterna uppsände perlhvita bubblor, sqvallrande
om hemligheterna i det tysta djupet. -- Hvad ett bad
skulle kännas uppiggande!

Det var ett ögonblicks verk att kasta af kläderna och
störta sig i vattnet. Hur skönt ändå att få sträcka
ut, att låta vattnet skumma för de kraftiga armarne,
att klyfva vågorna med sådan fart, att hela bröstet
höjer sig öfver vattnet! ...

Hvad var det? Ett förfärligt råmande lät höra sig och
från skogsbacken kom nedrusande en ofantlig, svartbrun
tjur. Marken darrade som för centaurernas hofvar
... kratsch, der sprack den spända duken och ramen
blef hängande som ett ok kring tjurens nacke. Några
ursinniga ryckningar, och det ypperliga studiet är
ingenting annat än en trasa. Kläderna kringslungades
eller söndertrampades som boss. Delling ville göra
ett försök att rädda sin egendom, men ett allvarsamt
anfall tvang konom genast att draga sig tillbaka i
det skyddande elementet. Tjuren blef ett ögonblick
stående med de ilskna blickarne fästade på sitt offer,
som om han ämnat sig ut i vattnet, 
derpå riktade han ett nytt och ännu ursinnigare anfall
på återstoden af målarens effekter.

Artistens missöde.

Det dröjde länge innan tjuren aflägsnade sig, så att
Delling kunde våga sig upp på det torra, för att
inventera sin sköflade garderob, som knappast mer
syntes räcka till att skyla sin ägare. Sammetsrocken
var uppfläkt i ryggen, hatten återfanns efter
mycket sökande i oigenkänneligt tillstånd och en af
stöflarna stod icke alls att upptäcka. Troligtvis
hade den blifvit slungad ut i vattnet och utgjorde
nu föremålet för några aborrars nyfikenhet.

Hvad var att göra? I detta skick kunde han ej begifva
sig ut på landsvägen, det återstod ingen annan utväg
än att åt andra sidan försöka uppnå en gärdesgård,
för att till en
början sätta sig i säkerhet för tjuren och sedan uppnå
en bondstuga, der de värsta bristerna i garderoben
kunde afhjelpas.

Han lyckades uppnå gärdesgården, och det var icke utan
en viss tillfredsställelse han kände sig välbehållen
öfverkommen på andra sidan och i strumpfötterna
skyndade vidare. En smal gångstig slingrade sig fram
genom en tät småskog, men efter hand blefvo träden
högre och skogen tycktes vara väl vårdad. Stora ekar,
kastanjer och smärta hängbjörkar sänkte sin fuktiga
skugga öfver gräsmattornas sammetslena grönska.

Plötsligt visade sig emellan de glesnande träden
konturerna af en smakfull herrgårdsbyggnad.

»Det vore just angenämt att stöta på hyggligt folk i
den här kostymen», mumlade Delling, i det han dystert
betraktade
sina tår, som redan energiskt arbetade sig fram ur
mamma Dellings yllestrumpor, hvilka med sina röda
ränder sågo ut som ett par sandaler.

Tyst, var det inte en fruntimmersröst? Delling
lyssnade med klappande hjerta, och hvilken ung
man skulle ej vid sådana toner blifvit varmare om
hjertat? Närmare och närmare ljöd sången, ren och
glad som ett fågelqvitter och tjusande som de trollska
toner, de der stundom ljuda i skogsvandrarens öra, för
att gäckande försvinna när han skyndar derefter ...

Men sångfågeln gömde sig icke denna gången. En smärt
flicka kom framåt den sandade gångstigen, som ledde
från boningshuset. Hvad hon var täck i sin ljusa
sommarklädning,
med halmhatten nedhalkad på nacken och ett hår,
som likt en kaskad göt sig kring hennes hufvud,
tecknadt i de finaste linier! Per hade sett än mer,
han hade sett två ögon blå, de underbaraste ögon,
som någonsin gifvit uttryck åt ett ansigte.

Delling tvekade huruvida han skulle fortsätta sitt
ofrivilliga spioneri, der han fattat posto bakom en
tjock ek, eller försigtigt smyga sig bort, då han
spratt till vid en grof basröst, som hof sig upp
alldeles i hans närhet.

»Se så, unge, sluta nu med qvintilerandet och låt
folk få läsa i fred. Tag en skorpa i näbbet, om inte
annat hjelper.»

Per kände en växande vrede emot den brutale. »Säkert
är det den vildsinte krabaten, som drängen talte om,
jag vill se bofven på närmare håll!»


Under denna monolog smög han sig så nära som möjligt
till bersån, hvarifrån rösten låtit höra sig. Men han
blef strax afväpnad, ty gubben såg icke alls mordisk
ut, der han satt framför kaffebordet i filtnattrock
och marokängstofflor. Han hindrades just att slå i
sin kaffekopp, derigenom att flickan skyndade fram
och med mildt våld tog kaffekannan af honom för att
servera. Delling iakttog en afvaktande hållning, men
kastade förtviflade blickar på sin derangerade habit.

Gubben hade just satt bort sin kaffekopp och valt
det beqvämaste läget, för att i rätta ögonblicket
kunna somna ifrån en artikel i grundskattefrågan, och
den unga damen träffade förberedelser att tyst och
omärkligt smyga sig ut, då ett groft hundskall ljöd
utifrån parken. Drängen hade i sällskap med hunden
varit ute på ägorna och nyss upptäckt Delling, som i
sin spejande ställning och illa tilltygade beklädnad
föreföll dem begge misstänkt.

»Mulpus!» röt den gamle herrn med dundrande röst.

Men Mulpus lät ej hejda sig af några tillrop,
än mindre lät han inverka på sig af Delling, som
gjorde de mest bevekande åtbörder för att få honom
att tystna. Förgäfves; dessa hvita tandrader och
gläfsande käftar voro omutliga.

»Det är bestämdt någon främmande», ropade flickan
och såg sig omkring. I samma ögonblick hördes ett
ursinnigt tjut och Mulpus tumlade utåt sandgången,
träffad af Dellings knytnäfve. Drängen, som med
åtskilliga eder öfver landstrykare och pack skyndat
Mulpus till hjelp, fick dela samma öde, och gamle
herrn kom i rättan tid, för att få se sin hederlige
Petter göra en kullerbytta i luften och bli sittande
midt i en krusbärsbuske.

»Hvad svedda millioner står på?» röt han. »Man tränger
sig icke in i främmande hus på det sättet.»

»Nej, mycket riktigt», svarade Delling, »men man ta'r
heller icke alltid emot främmande så gästfritt. Jag
var nyss nära deran att bli spetsad af er stora tjur
...»

»Ah, nu har Patron varit lös igen», utbrast flickan,
med den tydligaste förskräckelse i sina vackra
ögon. Men vid åsynen af Dellings glada ansigte drog
hon sig rodnande några steg tillbaka.

Delling gjorde en bugning, så sirlig som
omständigheterna kunde medgifva, men råkade i en
mållös förvirring, när han skulle förklara, att om
han råkade vara helskinnad, så härrörde detta deraf,
att han icke befann sig i kläderna när katastrofen
inträffade. I stället vände han sig till den gamle,
i det han med tillfredsställelse fann, att han i den
fryntlige, fastän nu temmeligen uppretade gubben, icke
hade framför sig upphofvet till de fasansfulla scener,
som drängens skildring framkallat i hans inbillning.

»Major Örnström? -- som jag förmodar, efter hvad er
dräng sagt mig», yttrade Delling i det han pekade på
Petter, som med en olycklig uppsyn arbetade sig fram
ur krusbärsbusken.

»Hvad jag heter hör inte hit!» svarade majoren med
stigande hetta. »Man behandlar ej mitt folk på dylikt
sätt! Antingen aflägsnar ni er på ögonblicket eller
låter jag köra bort er.»

»Det skall ni inte göra, förr än jag fått gifva en
förklaring och bedt om ursäkt att jag ... att ...»
Den unge mannen tystnade helt tvärt med en förvirrad
blick på sina nedre ledamöter. Men plötsligt blickade
han upp, som om han hade fattat ett djerft beslut.

»Nå, hvad har herrn att tillägga?» sporde majoren i
det han trädde ett par steg närmare.

Den unge mannen beslöt att använda sitt sista medel. 

»Min   bästa   major»,   svarade   han med   en
aktningsfull bugning,   »om jag   icke   bedrar mig,
så lär min far vara er bekant, han har mycket ofta
nämt namnet Örnström.»

»Särdeles smickrad, hvad heter ni då, min herre?»
sporde majoren, i det han med en mönstrande blick
öfverför artistens gestalt.

»Mitt namn är Delling.»

»Huru?»   ropade   gubben,   i   det  han  fattade
den unge mannen i armen.    »Er far bor väl inte
i Norrland?» 

»Jo, herr major.» 

»Apotekare?» 

»Äfven det.»

Majoren blef idel solsken.

»Hjertandes   pojke!»   röt han, »kom hit, hit i famn
på mig, säger jag ... Riktigt, Dellingen opp i dagen
... hut, Mulpus!... Om jag känner far din, lita på
det, vi som gjort så många streck med hvarann', både
i skolan och i Upsala ... Anamma den Patron, han
måtte väl inte ha knäckt något ben i pojken heller ...» 

Det dröjde länge innan Delling fick tillfälle
att förklara sammanhanget med sitt missöde. Majoren
trodde ändå, att han kommit för att helsa på hos
sin farbror och Delling lät honom stanna i denna
öfvertygelse. Bekantskapen var snart gjord äfven
med majorens dotter, fröken Ebba, och innan aftonen
hade Per blifvit varm i kläderna, åtminstone hade
han blifvit förflyttad i majorens egna filttofflor
och präktiga nattrock,
medan den uppfläkta sammetsrocken lagades af frökens
egna händer. Nu var den färdig, och hon lemnade den
med ett småleende, som försatte vår vän i sjunde
himmelen.

Gud vet hur det var, men i förtjusningen måtte han ha
kysst skön Ebbas hand, hvilket var en mycket opassande
frihet.

»Bästa herr Delling», hade fröken sagt, »ni glömmer er.»

Delling medgaf detta, men med det tillägg, att om han
glömde sig sjelf, så skulle han bestämdt inte glömma
henne, hvars hand han höll och fortfor att hålla i
sin.

*

Dagarne gingo, men Delling blef qvar. Det ville inga
studier bli af; penslarne, dem Petter hopsamlat,
förblefvo otvättade och torkade så, att de voro
stenhårda; icke en färgtub hade blifvit rörd. Icke
dess mindre ströfvade artisten omkring, full af
hänförelse; troligen kom sig detta deraf, att en
ung, hänförande dam vanligtvis plägade göra honom
sällskap. Konstens gudinna hade fått vika för en
annan, mindre luftig, det är sant, men också mindre
ogin.







Spektroskop.
(Tillhör art. "Populära föredrag i naturkunnighet". Se sid. 338.)




»Du är mig en ljus artist», yttrade majoren en dag,
när de unga tu återkommo från en af sina förtjusande
promenader.

Delling blef en smula förlägen och började med mycken
ifver att borsta det envisa dammet af sin rock.

»Uppriktigt sagdt», återtog majoren, »så tycker jag,
att en rapp karl som du kunde ta' sig annat för,
än dylikt latmansgöra. Tacka vet jag ett rationelt
jordbruk; det föder sin man.»

»Aktning för konsten!» svarade Per och hotade med
fingret.

»Jag ger konsten så många som flyger och far ... Och
en annan sak, min unge herr artist: har inte en
konstnär annat att göra än sjunga duetter hvar eviga
dag med en sjuttonårig flicksnärta?»

»Åh, farbror!»

»Och att smyga sig ut med henne på tu man hand i
skogen?»

»Nej, bästa farbror, vi --»

»Och att ändtligen ta' flickan i famn, hvaba?»

»Det var ... det var Patron, som skrämde oss.»

»Jag kan tro det. Du håller väl på och narrar ifrån
mig flickan till slut?»

»Ja, kära farbror, det är gjordt redan, Ebba gaf mig
i går ...»

»Hon gjorde så fan heller!» skrek majoren med
hetta. »Eller hur, flickan min?» tillade han halft
ond, halft skämtsamt, i det han drog henne intill
sig. Derpå yttrade han litet godlyntare:

»Undrar just hvad ni två skulle ta' er för på egen
hand? Sjunga duetter kan hända?»

»Nej, vi skulle bli riktigt genompraktiska! Jag
köper mig en egendom och slår mig på rationelt
jordbruk. Landtbruksakademien har bestämdt bättre
råd på medaljer än de fria konsternas.»

Majoren blickade ännu en gång in i sin dotters
ögon. »Tycker du också om ett rationelt jordbruk
... Jaha, jag ser det. Nåväl, i Guds namn då, barn;
vi skola språka lite' om den saken."

Och det blef dervid ...

»Men sommarstudierna?» frågar den bedragne
läsaren. Jo, Delling har ändtligen lyckats. Hans
»interiör» från Småland är ett mästerstycke af lif,
ljus och sanning, och läsaren kan vara säker på att
den taflan gör lycka -- ty hon undgår kritiken.

Det är en verklig familjetafla, full af sol och
glädje.



Populära föredrag i naturkunnighet.

Hvad prismat berättar oss om himlakropparne.

Otillgänglig för hvarje direkt undersökning strålar solen ute
i verldsrymden. Ingenting sänder den oss mera
än ljusstrålarne och af huru sublim natur äro ej
dessa, då det behöfdes årtusendens vetenskap för
att i stället för den fullkomligaste okunnighet
sätta åtminstone en hypotes! Icke dess mindre
har man aflockat det snabba sändebudet mer än en
hemlighet, och berättelsen om förloppet dervid för
oss in på ett af fysikens yngsta experimentalfält:
spektralanalysen.

År 1802 kom en engelsk naturforskare på tanken att
göra det genom ett glasprisma brutna ljuset eller
spektrum till föremål för undersökningar. Han gjorde
härunder den egendomliga upptäckten, att i solspektrum
visade sig vissa svarta streck, än tydligare, än
svagare, än skilda, än förenade i grupper, men alltid
parallela och lodräta mot spektrums längdaxel.

Märkvärdigt nog blef denna upptäckt obeaktad ända
tills år 1815, då den åter upptogs af den snillrike
tyske fysikern Fraunhofer, efter hvilken de underbara
svarta strecken erhållit namnet 'Fraunhoferska
linierna'. Han räknade 600 sådana linier i spektrum
och sednare iakttagare hafva angifvit deras antal
till några tusen. Detta är nu temmeligen likgiltigt:
Fraunhofers största förtjenst ligger deri, att han
först bestämde liniernas inbördes läge genom noggranna
mätningar och begagnade de starkaste och tydligaste
till fastställande af spektrums hufvudfärger. Dessa
linier betecknade han med bokstäfver, enligt hvad
vår afbildning af solspektrum visar. A och B ligga
nämligen i rödt, C ligger på gränsen af rödt och
orange, D vid öfvergången från orange till gult,
E mellan gult och grönt, F mellan grönt och blått,
G i indigo och H i violett. Rörande orsaken till de
svarta strecken kunde man då ännu icke komma till
klarhet. Visserligen är svart ingen färg, utan blott
frånvaro af ljus, de svarta strecken i spektrum voro
således luckor i solljuset. Men huru dessa luckor
uppstodo, deröfver vågade man ännu ej
afgöra. En lösning af denna fråga blef först möjlig
genom att jemföra olika ljuskällors spektra med
hvarandra, och dervid gåfvo de Fraunhoferska
mätningarne en vigtig ledning.

Solspektrum med de Fraunhoferska linierna.

Men för att fatta denna jemförelse mellan spektra,
är det nödvändigt att gifva en kort beskrifning af den
apparat, förmedelst hvilken detta sker. Väsendtligaste
beståndsdelen deraf är ett flintglasprisma, som man
fastskrufvat på ett stativ. Utomdess erfordras två
tubfer samt en observationskikare. Den ena af tuberna
är bestämd att genomsläppa den ljuskälla, som man vill
undersöka, från en bakom stående apparatlampa, för
hvilket ändamål dess bakre ända är tillsluten med en
metallskifva, hvari är anbragt en fin springa. Genom
den samma tränger ljuset till prismat och sönderdelas
der i sitt spektrum, som kan ses med blotta ögat eller
genom den förstorande kikaren. Den tredje tuben är
likaledes riktad mot ett brinnande ljus och försedd
med en fin springa, innanför hvilken finnes insatt en
genomskinlig och fotografiskt förminskad bild af en
millimeterskala, som är ställd så, att dess bild genom
ett förstoringsglas faller på prismat och sålunda
mångfaldigt förstorad reflekteras till åskådarens
öga. Mikrometern inriktas nu så att dess bild uti
prismat sammanfaller med bilden af spektrum och att
dess delningslinier omedelbart tjena till mätning
af spektralstreckens inbördes afstånd och läge. Det
ämnes spektrum, som skall undersökas, framställes nu,
i det man förbränner en liten del deraf i lamplågan.

Då alla ljuskällor väsendtligen icke äro annat än
glödande ämnen, så kan man på förhand antaga, att en
olikhet hos ämnenas spektra äfven angifver en olikhet
hos de glödande ämnena sjelfva, något som äfven bör
blifva af stor vigt för kemikern då han vill urskilja
de olika beståndsdelar som ingå i vissa ämnen. Derpå
tyder äfven den mer än
40-åriga erfarenheten att vissa ämnen, synnerligast
natrium, strontium, baryt- och kalisalter, borsyra,
koppar- och jernsalter, gifva lågan en mycket
karakteristisk färg. Ty denna färgning åstadkommes
derigenom att lågan genom de deri 
glödande ämnena erhåller egenskapen att utsända
företrädesvis blott ett särskilt slags ljusstrålar,
och dessa måste äfven göra sig gällande i spektrum.

Försök visade nu, att ljus från fasta eller flytande
kroppar efter passerandet af prismat gifver ett
spektrum, som skiljer sig från solspektrum derigenom,
att de svarta fraunhoferska linierna deri alldeles
felas, men att i alla fall färgbilden blir oafbruten,
af hvad art den ljusbringande kroppen än må vara. Helt
annorlunda gestaltar sig saken, om man låter ljuset
från glödande gas gå genom prismat. De spektra,
som nu uppstå, äro aldrig fullkomligt sammanhängande
färgbilder utan visa städse samma afbrott eller mörka
luckor, som vi lärt iakttaga uti de fraunhoferska
linierna i solspektrum, och dessa luckor blifva
här så många och breda, att den enda färgade
delen af spektrum synes sammankrympa till några
få färgade streck eller linier, som framträda på
mörk botten. Men, hvad som är det vigtigaste, dessa
färgade linier äro olika till antal, storlek och
fördelning allt efter de olika gasarterna. Så gifver
en med koksaltånga mättad vinspritlåga ett spektrum,
som består af ett enda gult streck; en med kalisalt
violettfärgad låga visar hufvudsakligen en röd och en
violett linie; den genom lithium-salt karmosinfärgade
lågan gifver en röd och en ljust orangegul linie;
den genom klorcalcium röd-gult lysande lågan gifver
ett spektrum som består af en blå och flera röda,
gula och gröna linier, under det spektrum af en med
jern färgad låga visar mer än 60 särskilta linier.

Man kan lätt fatta den ofantliga betydelsen af denna
upptäckt. Beror spektrums gestalt endast och allenast
af den glödande gasens kemiska natur, och tillkomma
för hvarje ämne bestämda färgade streck, då behöfs
endast en blick på spektrum för att bestämma de olika
beståndsdelarne af hvilken kemisk eller mekanisk
blandning som helst. Synnerligast der det gäller att
visa närvaron af ett ämne, vore det än det finaste
spår deraf, är den så kallade spektralanalysen,
eller förfarandet att genom spektrum af glödande gaser
undersöka kemiska ämnen, af öfverraskande verkan. För
natrium, huvudbeståndsdelen i vårt koksalt, är
detta probermedel så känsligt, att det knappt är
möjligt att finna en substans, hvars spektrum icke
jemväl innehåller det gula natriumstrecket, då till
och med det i luften sväfvande damkornet städse
innehåller natrium. Bunsen och Kirchhoff brände i
ett rum af omkring 2000 kubikfots rymd 3 milligramm,
omkring 1/5000:dels lod, klorsyradt kali och observerade
redan efter få minuter den ljusa natriumlinien i
sin apparat; likväl kunde det beräknas, att icke
1/300000:dels milligram natronsalt förbrunnit i den
låga, hvars spektrum de betraktade. Kalium kan
med säkerhet skönjas i ett spektrum, äfven om i
lågan icke förbrännes mer än 1/1000:dels milligram,
d. v. s. sextonmilliondelen af ett lod. Man behöfver
blott strö litet med saltsyra anfuktad cigarraska
i lamplågan och titta i spektralapparaten för att
genast af spektrums färgade linier angifva närvaron
af fyra ämnen, kalium, natrium, lithium och calcium.

Men huru öfverraskande dessa resultater af
spektralanalysen än må vara, resultater som
redan fört till upptäckten af nya hittills
obekanta metaller, så skall det förefalla läsaren
långt underbarare att den äfven förmår gifva oss
underrättelser om naturen af de ämnen som finnas
i solen och i de på oändliga afstånd glänsande
fixstjernorna. Såsom vi sett, öfverensstämmer icke
solljuset med våra jordiska lågor. Här visa sig inga
ljusa linier på mörk grund, utan spektrum ter sig
såsom ett bredt, skönt färgband, men genomdraget af
tusentals fina, mörkare linier. Dessa fraunhoferska
linier berätta oss om förintelsen af vissa färgade
strålar, som en gång befunno sig på deras plats
på väg till oss från solen. Men dessa strålars
öde står just i nära sammanhang med solkroppens
ämnesförhållanden.

Om man upphettar ett stycke metallisk natrium i ett
med vätgas fyldt glasrör, så utveckla sig ångor, som i
solljus äro fullkomligt färglösa och genomskinliga,
men som, belysta af en med koksaltånga mättad
vinspritlåga, synas som svart
rök. Natriumångor äro alltså ogenomträngliga iför de
ljusstrålar som utgå från en med koksalt gulfärgad
låga, d. v. s. de uppsluka dem, under det de
förblifva genomskinliga för ljusstrålar som brytas
annorlunda. Då det härvidlag endast kommer an på
brytningen, så är det äfven likgiltigt från hvilken
ljuskälla dessa strålar utgå, och natriumångorna
skulle sålunda i hvarje spektrum förmörka de linier
som uppstått af strålar med samma brytning. Såsom
vi hafva sett, visa glödande fasta eller flytande
kroppar städse fullkomligt sammanhängande spektra,
i hvilka ej ett spår af svarta linier visar
sig. Men bringar man emellan en sådan ljuskälla --
exempelvis ett Drummonds kalkljus, som utstrålar
från en i knallgaslåga glödande kalkcylinder -- och
spektralapparatens prisma en koksaltlåga, så finner
man den gula delen af spektrum, der eljest den ljusa
natriumlinien skulle synas, afbruten genom ett mörkt
streck. Nu är det knappt tänkbart att natriumångan
allena skulle besitta denna märkvärdiga egenskap,
och erfarenheten har verkligen bekräftat att hvarje
glödande gas uppslukar de ljusstrålar från en annan
ljuskälla, hvilka hafva samma brytbarhet som de
från honom sjelf utgående. Betraktar man således det
från svarta linier fullkomligt fria spektrum af en
glödande fast kropp genom gaser af olika art eller
genom lågor hvari åtskilliga flygtiga ämnen glöda,
så visa sig deri svarta linier, som till antal,
bredd och läge noga motsvara de färgade linier, som
de olika lågornas spektra hvar för sig skulle visa.

Hvem tänker icke härvid på de fraunhoferska linierna
i solspektrum? Förklaringen öfver »luckorna» i
solljuset är ju nu funnen. Det är glödande gaser
som hafva uppslukat de förintade ljusstrålarne och
dessa glödande gaser kunna icke sökas annorstädes än i
solens omedelbara omgifning. Vi få då icke längre med
Herschel tänka oss solen såsom en mörk, fast kärna,
omgifven af två mörka och ett lysande hölje. Från
ett glödande gashölje kan hennes ljus icke härröra;
då skulle hennes spektrum visa ljusa linier på mörk
botten. Af en fast eller flytande glödande kropp kan
solen heller icke bestå; då skulle de mörka linierna i
kennes spektrum alldeles saknas. Solen måste således
vara en glödande fast eller flytande kropp, omgifven
af en glödande atmosfer. Gaserna i denna atmosfer
uppsluka en del af hennes strålar och åstadkomma
sålunda de luckor i hennes spektrum som vi benämna
de fraunhoferska linierna.

Dermed vinner nu äfven spektralanalysen en
betydelse för solen. Ty, om det visar sig att
vissa fraunhoferska linier till sitt läge noga
öfverensstämma med sådana linier som vissa lågors
spektra framte, så kan icke betviflas att de härröra
af just samma ämnen som de motsvarande lågornas
spektra visa. Af denna de fraunhoferska liniernas
öfverensstämmelse med de ljusa spektrallinierna har
man kommit till den slutsats, att i solens gashölje
måste förefinnas ett antal jordiska ämnen, i synnerhet
jern, natrium, kalium, calcium, magnesium, chrom
och nickel, troligen äfven zink, koppar och kobolt,
men att guld, silfver, bly, qvicksilfver, aluminium,
m. fl. ämnen der icke finnas, åtminstone ej i sådan
mängd att de kunna skönjas, att ändtligen två på vår
jord mycket utbredda ämnen, kisel och syre, helt
och hållet saknas på solen. De många tusen andra
mörka linierna i solspektrum, som icke äga något
sammanhang med spektrallinierna af jordiska ämnen,
låta deremot sluta till närvaron af kemiska elementer
i sol-atmosferen, som äro fullkomligt okända på jorden
och så äfven torde förblifva.

En bekräftelse på dessa välgrundade slutledningar
kunde blott erhållas om man lyckades att underkasta
sjelfva sol-atmosferen en spektralanalytisk
undersökning och dertill erbjödo blott de totala
solförmörkelserna tillfälle, då nämligen sjelfva
solkroppen döljes af månen. Med stor spänning motsåg
man derföre resultaterna af de talrika vetenskapliga
expeditioner som år 1868 utrustades för att från olika
punkter af jordklotet iakttaga den totala förmörkelsen
af den 18 Augusti nämda år. Resultaterna af dessa
iakttagelser blefvo en glänsande bekräftelse på de nya
hypoteserna rörande solkroppens beskaffenhet. Solens
hela ljushölje, men i 
synnerhet de under namnet protuberanser (utskott)
bekantvordna hornformiga upphöjningarne öfver den
förmörkade solskifvans kant, visade icke blott
tydligt ett af talrika ljusstrimmor bestående
spektrum, sådant det kunde väntas af ett glödande
gashölje, utan deri framträdde äfven i synnerhet
sådana linier som motsvara de fraunhoferska linierna
D, E och F; men dessa i solatmosferens spektrum
uppträdande linier tillhöra vätgasens spektrum, och
deraf drogo observatörerna den slutsats, att icke
blott solkroppens gasformiga hölje utan äfven och i
synnerhet protuberanserna bestå af ofantliga glödande
gasmassor, hvilka företrädesvis innehålla vätgas.

En   ännu   mer   lysande   eröfring   har spektralanalysen
gjort genom undersökningen af de aflägsna fixstjernorna. 
Äfven här har den visat glödande kärnor,
omgifna af atmosferer, i hvilka till en del
jordiska ämnen glöda. Sällsamt nog har man hittills
på hufvudstjernan Orion ej förmått upptäcka vätgas,
hvilken dock hos oss spelar en så vigtig roll såsom
beståndsdel i vattnet; under det åter på Aldebaran
ämnen iakttagits, hvilka, liksom qvicksilfver, antimon
och tellur, saknas på solen och äfven på vår jord höra
till sällsyntheterna. Slutligen har man iakttagit
ljusa fläckar, som i verkligheten visat sig vara
glödande, företrädesvis af qväfve och väte bestående
gasmassor utan fast kärna, emedan deras spektra icke
likna solens eller fixstjernornas, d. v. s. icke
visa mörka linier på ljus, utan ljusa linier på mörk
botten.

Så har man trängt in i himmelens djup och uppdagat
ämnesbeskaffenheten hos verldar, som till och med
för tuben blott te sig såsom lysande punkter.

I sanning, det måste vara en dåsig själ som icke
gripes af förvåning öfver dessa glänsande följder
af en så ny vetenskap! Och om det äfven är sant,
hvad man stundom hör
invändas, att det kan vara likgiltigt för menniskans
eviga salighet, om i solatmosferen glöder
väte, natrium eller hvilka kemiska elementer
som helst -- så är den tillkämpade vissheten
derom ingalunda värdelös för menniskoslägtets
intellektuela krafter. Menniskoanden, som
sålunda lyfter vingarne till allt högre flygt,
växer och förkofras derjemte. Strid gifver styrka.

An.




Trefaldighetskyrkan i Kristianstad.
(Teckning af C. S. Hallbeck.)

Kristian IV:s dröm.

Det var kort efter freden i Knäröd, i
hvilken Danmark  föreskref Sverige tryckande
vilkor. Den myndige konung Kristian af Danmark
gästade Otto Lindenow på Hammarshus i Skåne. En
storartad jagt tillställdes naturligtvis, och
Kristian IV ströfvade af hjertans lust omkring i de
lummiga bokskogarne. Plötsligt kände han sig trött
af jagandet, satte sig under ett väldigt träd och
insomnade.

Konungen drömde. Han inträdde, såsom det förekom
honom, i ett skönt tempel, uppburet af höga
pelare. Ofvanför altaret reste sig den korsfästes
bild. Kring honom sågos evangelisterna. Den bistre,
men njutningslystne konungen kände sitt hjerta intagas
af en ovanlig, en himmelsk frid. Han föll ödmjukt ned
på knä och uppsände till verldarnes konung en from
och brinnande bön. I det han reste sig, såg han sitt
eget namn, inristadt på en af pelarne i templet.

Nu vaknade konungen. Drömmen var försvunnen, men --
potentater kunna förverkliga äfven drömmar! Kristian
IV beslöt att låta uppföra ett tempel och anlägga en
stad just på samma ställe, der han haft den ovanliga
drömmen. Beslutet blef genast verkstäldt,
och   staden,   som  uppkallades efter   konungen   sjelf,  är det
nuvarande Kristianstad.  

Kristian IV, danskarnes stolthet ännu i dag och
stor i många riktningar -- äfven i hat mot Sverige
och i afund mot den honom i snille och högsinthet
öfverlägsne Gustaf II Adolf -- var icke minst stor
såsom byggare af städer och fästningar, palats och
kyrkor. Det ståtliga Fredriksborgs slott, grundlagdt
tidigare, men sedermera nedbrunnet, återuppfördes af
Kristian. I sin hufvudstad lät han bygga Rosenborgs
slott, börsen, Regentsen och »Runde Taarn»,
Trinitatis och Holmens kyrkor m. fl. Den arkitekturstil, 
han gynnade och som genom honom tryckte sin
prägel på de monumentala byggnaderna från Danmarks
sista stordagar,
var den så kallade holländska renaissancen, som
äger en viss pompös karakter och uttrycker ett lugnt
välbefinnande, som icke illa öfverensstämmer med
ett bördigt slättlands natur, sådan som Danmarks
och Skånes. I sitt nya Kristianstad lät konungen
uppföra en kyrka i denna stil. Templets inre är ljust
och rymligt, med hvalf, som hvila på femton smala,
fristående stenpelare. Predikstol och altare äro af
svart marmor. Öfverallt mötes ock ögat af Kristians
namnchiffer. Drömmen var förverkligad!

Jemte detta sitt ideala ursprung, om man nämligen
får tro traditionen, erhöll Kristianstad den reela
uppgiften att ersätta det kort förut af svenskarne
förstörda närbelägna Wä. Den nya staden omgafs med
vallar och bastioner, för att afvisa svenskarne, om
de komme igen, och öfver fästningsportarne anbragtes
Sveriges nyss -- för danska riksvapnets räkning --
eröfrade tre kronor. Detta var icke ett lyckligt
omen för Kristian och danskarne. Kristianstad blef,
jemte halföns alla sydliga provinser, svenskt innan
femtio år hunnit förflyta efter freden i Knäröd.

Vallarne   och   bastionerna äro  numera  till största
delen raserade,    och    de    bitar    af
dem, som qvarstå, äro icke längre valplatser för
några krigiska idrotter. Korna beta i det frodiga,
för sommarvinden vajande gräset, och när qvällen
kommer, ställer mjölkflickan sin stäfva öfver den
fordna fästningsportens krön, der hon har utsigt öfver
lunder och böljande tegar och Helga-sjöns glimmande
spegel. Vid denna tafla, som konstnärens humoristiska
öga och qvicka hand aftecknat, men hvarom Kristian IV
och hans samtid icke ens kunnat drömma, förefaller
det betraktaren, som om de tider, då Skandinaviens
syskon-nationer uttömde sina krafter i fortsatta
inbördes strider, icke vore annat än en länge sedan
skingrad, orolig dröm.

Fästningsport i Kristianstad.
(Teckning af C.  S. Hallbeck.)



<chapter name="Amerikanska typer, presenterade af Isidor K. 3. Tillfälliga och professionela tjufvar. - Konstnärer i
krogsalen. - Bedragare i salongerna. - Spelare.">
Amerikanska typer
presenterade af Isidor K.

3.

Tillfälliga och professionela tjufvar. -- Konstnärer
i krogsalen. -- Bedragare i salongerna. -- Spelare.

Man har gifvit Amerika namn af »alla tjufvars och
skälmars förlofvade land», derföre att en mängd
förbrytare alltjemt tagit sin tillflykt dit från
Europa; men många hafva förstått denna benämning så,
som skulle flertalet af Amerikas invånare icke vara
mycket bättre än bedragare -- en utan tvifvel alldeles
falsk uppfattning, ty i förhållande till folkmängden
torde t. ex. lika många, om icke flera, brottslingar
finnas i London som i New-York, i Stockholm som i
Chicago. Hvad särskilt snatteri och mindre stölder
från enskilta personer beträffar, bedrifvas troligen
dessa brott i Amerika icke så allmänt som i flera af
Europas länder, der välmågan är på långt när icke så
jemnt fördelad och hvarest mången fattig arbetare,
efter att i det längsta
och med framgång hafva bekämpat motgången, slutligen
dukar under för frestelsen att genom tillgrepp af
armans egendom frälsa sig och de sina ifrån att gifvas
till pris åt hungersdöden.

Under min treåriga vistelse på många olika och långt
från hvarandra belägna platser i Förenta Staterna
såg jag mig blott en gång utsatt för ett något
klumpigt försök af en person, som icke tycktes vara
uteslutande tjuf till professionen. Ifrågavarande
äfventyr inträffade i Philadelphia, endast ett par
veckor efter min ankomst till det nya landet och
på en dag, då jag och min reskamrat från Sverige
begifvit oss ut för att hyra rum i ett af stadens
aflägsnare distrikt. Trötta af ett fåfängt sökande
inträdde vi slutligen 
i en s. k. beer saloon, af hvars värdinna gafs oss
anvisning på ett icke långt derifrån beläget hus;
och just då vi ämnade aflägsna oss med det erhållna
beskedet, erbjöd sig en förut innevarande karl
att blifva vår vägvisare, »eftersom jag just nu
har ingenting annat att göra», sade han. Vi antogo
det välvilliga anbudet, men funno deremot rådligast
att artigt tillbakavisa ett annat strax derefter
framstäldt, genom hvilket vår nye vän ville påtaga
sig bördan af de medförda nattsäckarne, i hvilka
hela vår lilla lösegendom förvarades. Anlända till
det oss anvisade huset räckte vi mannen vår hand till
tack och farväl, men han trängde sig dock med oss in
och åhörde vårt samtal med en gammal irländsk fru,
som, beklagande att hon icke kunde taga emot oss
såsom hyresgäster, gaf oss adress till en ett godt
stycke derifrån boende väninna. Af gummans vänliga
ord och ärliga uppsyn ingåfvos vi ett så stort
förtroende, att vi vågade anhålla om att i hennes
förvar få qvarlemna vår packning, som föreföll oss
tung i längden; och detta blef oss medgifvet. Den
främmande karlens efterhängsenhet började besvära oss,
hvilket vi, väl utkomna på gatan igen, läto honom på
det tydligaste förstå. Efter något mer än en timmes
förlopp återinträffade vi hos den gamla frun för att
afhämta våra två nattsäckar.

»Der står den ena», sade hon. »Den andra har er vän
redan tagit härifrån.»

»Hvilken vän, menar ni?»

»Hvem annan än han som för en stund sedan kom hit i
ert sällskap! Han har skrifvit här på en papperslapp,
hvar I skolen träffa honom.»

Såsom mest intresserad i affären, alldenstund det
var min nattsäck som saknades, ryckte jag till mig
papperet, på hvilket sågos tecknade några krumilurer
som läto förmoda att vederbörande aldrig lärt att
forma en enda bokstaf. Skrifvelsen, hvilken ännu
finnes i mitt förvar, var till sitt innehåll så
fullkomligt obegriplig, att sjelfva herr Dybeck icke
skulle kunna förstå sig på den.

Hvad var nu att göra? ... Den stackars frun
besvarade min häftiga uppmaning att tyda den
märkvärdiga skrift, jag envist höll fram för henne,
med en bestämd förklaring att hon »visst inte
kunde läsa tyska» -- och dermed måste jag låta mig
nöja. Skyndsamt begåfvo vi oss åter till bierstugan,
der man lyckligtvis lagt märke till hvilken af
kunderna följt oss ut derifrån; och tack vare
värdfolkets genast företagna efterforskningar hos
grannarne, erhölls upplysning om skälmens bostad,
dit vi förmådde sonen i huset, en tolf års pojke, att
beledsaga oss. Efter en stunds vandring kommo vi till
ett af en mängd oansenliga stugor omgifvet torg och
inträdde på en smutsig gård; men just som vi stodo i
begrepp att knacka på en dörr, utanför hvilken några
halfnakna barn valt sin lekplats, utträdde vår man,
som troligen genom fönstret upptäckt vår ankomst och
nu visade sig särdeles angelägen att draga oss så
långt afsides som möjligt.

»Tyst», sade han på tyska språket, ängsligt blickande
omkring sig, då jag begärde förklaring öfver hans
handlingssätt. »Tala inte så högt. Ingen skada skedd,
vet jag. Nattsäcken har blifvit inlemnad i den der
boden, ni ser, midt öfver torget.»

»Så följ oss dit på ögonblicket», föreslog jag. 

»Det vill jag inte», förklarade han.    »Ni får ändå igen
alltsammans,   blott  ni anmäler er.    Om icke,
må ni uppsöka mig   igen,  men gå nu härifrån!
Ser ni inte att hustru min kommer! ...»

Uppdragande åt min landsman att icke lemna gunstig
junkern ur sigte, sprang jag öfver torget och in i den
utpekade handelsbutiken, der jag brådskande framförde
mitt ärende. 

»Mycket riktigt; denna har blifvit
inställd här för att utlemnas vid efterfrågan»,
sade handelsmannen och öfverräckte mig min nattsäck.

Jag vinkade åt min vän; och glada att ha sluppit
undan med blotta förskräckelsen, gingo vi vår väg
med ett fast beslut att för framtiden iakttaga större
försigtighet.

Det är naturligt, att i Amerikas större städer finnas
många hundra, hvilka gjort tjufnad till sin enda
födkrok, och
bland dessa må, med iakttagande af den klassindelning,
jag tyckt mig finna uppställd af de dagliga
tidningarna i deras rättegångsreferat, här nämnas
följande: Inbrottstjufven, som ofta under sina
operationer utvecklar en beundransvärd skicklighet,
mot hvilken inga försigtighetsmått synas göra
tillfyllest. Noga beräknande alla omständigheter och
med tålamod afvaktande det mest passande tillfället,
vinner han med tillhjelp af sinnrikt uttänkta
verktyg blott allt för ofta sitt mål, antingen
det gäller att röfva en bank eller intränga i ett
enskilt boningshus. Rånaren uppehåller sig helst i
de aflägsnare stadsqvarteren, der han, sedan mörkret
inbrutit, försåtligt smyger sig på och tilldelar
den ensamme vandraren ett döfvande slag i hufvudet,
för att sedan bemäktiga sig den öfverfallnes ur
och plånbok. I New-York lära finnas platser, dit
polismännen icke vilja bege sig nattetid, äfven om
ett genomträngande rop om hjelp derifrån når deras
öra. Ficktjufven är antagligen allmännast af alla,
och för honom, den behändige, kan man vara lika litet
säker i teatersalongen och restaurationslokalen som
på ångbåtsdäcket och i jernvägskupéen. Hotelltjufven
visar sig oftast i form af en gentleman på resande
fot och tager helst in i något af de större hotellen,
der han, efter att i boken hafva inskrifvit sitt för
tillfället antagna namn och erhållit ett rum, råkar
gå miste till dess han slutligen inkommer i ett rum,
der några artiklar af värde falla honom i ögonen; och
med dessa smyger han till sitt eget rum och packar
in i största hast, hvarefter han med den lugnaste
hållning inträder på kontoret för att betala sin skuld
och fortsätta resan. Det är han som förmått de flesta
hotellvärdar att på insidan af hvarje dörr uppspika en
tryckt »notice», hvarigenom gästen uppmanas att, innan
han går till sängs, väl regla samma dörr, hvilken,
regeln oberäknad, är försedd med dubbelt lås, och
att aldrig hafva penningar »eller andra värdesaker»
förvarade i rummet, utan hellre mot ett qvitto
deponera dessa hos hotellets bokhållare. »Om», så
slutar denna kungörelse, »den resande icke vill låta
dessa råd lända sig till efterrättelse, kan värden
alldeles icke ansvara för hans lif eller egendom.»

Det har fler än en gång under mina besök i de simplare
restaurationerna händt att någon af de andra gästerna,
som jag aldrig sett förr, vändt sig direkt till mig
med en fråga om jag ansåge honom mäktig att utföra
ett eller annat omöjligt konststycke, och om svaret
då blifvit ett kort nej, har jag uppmanats att våga
ett vad, hvilket jag naturligtvis afslagit.

»Hvad!» har då den förnärmade proponenten utropat med
hög röst, för att draga sina vänners uppmärksamhet
till oss. »Ni är ingen gentleman, ni, som först
förklarar mig vara en lögnare, derföre att jag vill
åtaga mig något, som ni anser omöjligt, och sedan
nekar mig den upprättelse, som kan erhållas genom
ett vad.»

I detta omdöme ha de öfriga instämt och gjort det
svårt nog för mig att komma helskinnad undan; hvadan
jag slutligen föresatte mig att, när uppfordrad
dertill, utan besinnande förklara det mest orimliga
såsom den rimligaste sak i verlden. -- En amerikansk
vän styrkte mig i denna föresats genom att berätta
hurusom några af hans bekanta, i afsigt att studera
folklifvet, en dag begåfvo sig in på en krog, och
der funno tre män, »endast för tidsfördrifs skull»,
sysselsatta med några oskyldiga konstproduktioner
(sleight-of-hand tricks). Seende sig observerad af
de främmande, lade en af konstmakarne en slant på
sin öfver en stol utbredda näsduk och erbjöd sig att
trolla fram samma slant genom stolens sits. Han drog
derefter näsdukens alla hörn öfver myntet, hvilket
han dervid tycktes försöka att obemärkt upptaga och
gömma i handen, innan han baklänges och med händerna
i fickorna aflägsnade sig ett stycke ifrån stolen,
dervid utmanande till ett vad den af de närvarande,
som tviflade på hans förmåga att taga fram slanten
under stolen.

»Ingen konst för er», förklarade en af de nykomna
gentlemännen, »eftersom ni antagligen har slanten i
er egen ficka.»

Vid detta tilltal tycktes vår taskspelare bli mycket
förlägen: han rodnade och framstammade ett förnekande,
men erbjöd sig slutligen, synbarligen besvärad,
att våga ett vad 
mot den gjorda beskyllningen. Hans antagonist skyndade att 
taga honom på orden, i det han för ändamålet lemnade fem 
dollars i kyparens förvar och gick, sedan motparten motvilligt 
deponerat en lika stor summa, att skaka näsduken, ur hvilken 
-- höjd af missräkning! -- slanten i allas åsyn föll ned på 
golfvet ... Skälmen hade vunnit sitt syftemål, som från 
början icke gått ut på något annat, än att spela en af de 
främmande ett litet spratt och förtjena några dollars på 
affären. -- Många lära lifnära sig endast genom dylika »tricks», 
för hvilka polisen icke kan anhålla dem.

Gå vi nu ett trappsteg högre -- eller lägre om man så 
vill -- finna vi der de belefvade och fint klädda bedragarne, 
af hvilka icke så få förskrifva sig från Europas hufvudstäder, 
der de intagit mera framstående platser, innan de, efter mer 
eller mindre halsbrytande kullerbyttor, gjorde öfverfarten till 
the land of freedom. -- Många äro icke de som, fastän de 
i Europa tillhörde de högsta samhällsklasserna och åtnjöto 
ett välförtjent anseende, likväl öfverreste till och bosatte sig 
i Amerika såsom affärsmän eller industriidkare. Några sådana 
har jag dock hört omtalas, hvaribland två tyska högvälborne 
adelsmän, som ända till på sednare tiden varit till finnandes i 
Chicago, den ene drifvande bryggeri- och den andre slagterirörelse; 
i Cincinnati har en äkta prins, äfvenledes från Tyskland, 
redan länge gjort goda affärer såsom värdshusvärd. -- 
Den omständigheten, att en viss klass af amerikanare, i motsats 
till folket i allmänhet, hyllar hvarje europeisk främling, 
som med en fulländad verldsmans ledighet uppträder i dess 
sällskapskretsar och stortaligt ordar om sin börd och sina 
höga relationer, torde närmast vara orsak till att så många 
af våra förolyckade snobbar en lång tid med framgång kunna 
spela signorer i det nya landet och derunder tillvinna sig ett 
förtroende, hvilket ofta, om rätt användt, vore tillräckligt att 
bereda dem utvägar till en ärlig existens för all framtid. Men 
i allmänhet otillgängliga för det första vilkor, arbetsamhet, som 
står i förening härmed, föredraga dessa herrar att, njutande 
af en behaglig sysslolöshet, så länge som möjligt draga fördel 
af sina gynnares godtrogenhet. Misstänkta eller genomskådade 
på en plats, behöfva de blott förflytta sig till en annan och 
der upprepa samma experiment, för hvilka det stora landet 
ju lemnar ett lika vidsträckt som tacksamt fält. 

Hos en mycket ansedd amerikansk familj i S:t Louis 
hade sålunda för ett par år sedan, under namn af grefve Cenci, 
innästlat sig en italienare med ett ståtligt utseende. På bruten 
engelska talade han med en liflighet, som väckte åhörarnes 
hela tillit och beundran, om sitt sköna fädernesland och 
om sin vid Maggiore herrligt belägna villa. Han spelade sina 
kort väl och tycktes hafva penningar till öfverflöd; men plötsligt 
blef han af en i New-York bosatt advokat, som kom på 
besök till den förut nämda familjen, igenkänd såsom en viss, 
af polisen länge fåfängt efterspanad, Andredi, hvilken i de 
Södra staterna befunnits skyldig till åtskilliga bedrägerier, men 
lyckats undandraga sig straffet genom att taga till flykten. 
Äfventyraren tilläts af vissa orsaker att i hemlighet lemna 
staden; och det är att hoppas, att äldsta dottern i det hus, 
der han bemöttes såsom en medlem af familjen, nu hunnit 
förlika sig med tanken att aldrig få se den vackra italienska 
villan, i hvilken den älskvärde »grefven», såsom han utbedt
sig och hon med föräldrarnes samtycke medgifvit, en dag 
skulle införa henne såsom sin grefvinna.

Återstår nu att egna några rader åt spelarne i Amerika, 
der i nästan alla utskänkningslokaler kort tillhandahållas de 
besökande och hvarest på ena hörnet af disken är placerad 
en låda, innehållande ett par tärningar, genom hvilka, innan 
något reqvireras, i ett kast bestämmes, hvilken af ett törstigt 
sällskap som skall betala fiolerna. Korten tjena i allmänhet på 
dessa ställen till samma ändamål, hvaremot man jemförelsevis 
sällan får se att kunderna spela om kontanter. I de flesta 
af Unionens stater torde offentliga spelhus nu mera vara förbjudna, 
hvilket dock icke hindrar att sådana hållas i smyg 
öppna snart sagdt öfverallt. -- »Det är ett sorgligt faktum», 
har en ansedd amerikansk tidning nyligen sagt, »att många, 
icke allenast bland landets mest framstående affärsmän, utan 
äfven bland våra förnämsta lagstiftare, äro passionerade spelare; 
och i synnerhet finnes ett flertal af dem i de Södra 
staterna. Vi skulle kunna namngifva åtskilliga, de mest stolta 
familjer i Kentucky, Virginia och Louisiana som vunnit och 
lyckats uppehålla sin position endast genom den finess, deras 
hufvudmän utvecklat vid spelbordet ... På samma gång 
sådana personer intaga en hög ställning såsom enskilte, 
anförtros dem företrädesvis, vill det synas, maktpåliggande 
offentliga embeten; och betecknande är det att den stad, 
Washington, der Förenta Staternas kongress sammanträder, väl 
förtjenar det för länge sedan erhållna namnet af Amerikas 
Baden-Baden.»

Jag har varit i tillfälle att taga i skärskådande det inre 
af endast ett spelhus -- i Minnesotas hufvudstad, S:t Paul, 
med omkring 20,000 invånare -- efter det en ung svensk, 
som nu återkommit till Stockholm, nödgats att i saknad af 
bättre engagement taga plats såsom uppassare i det samma. 
Hans egentliga befattning var kyparens och biljardmarkörens 
i den på nedra botten inrättade restaurationen, hvilken, 
alldenstund de få dricksvaror, som der serverades, höllos orimligt 
dyra, tycktes afsedd mera som en förevändning för dem 
som när qvällen inbröt passerade derigenom, att komma 
till de en trappa upp befintliga spelrummen, hvilka, inredda 
med stor lyx, stodo i förening med en matsal, der gästerna 
fram på natten intogo en måltid. Det hörde äfven till min 
väns åligganden att hvarje förmiddag städa denna våning; och 
då jag en dag tilläts göra honom sällskap under denna hans 
sysselsättning, visade han mig, med häpnad tydligt målad i 
sitt ansigte, en under golfvet anlagd, sinnrik mekanik, hvilken 
han nyligen af en slump upptäckt och som gjorde tydligt för 
oss, att bankören genom denna kunde efter behag reglera 
roulette-spelets gång.

»Jag kan icke stanna här längre!» utbrast min bekymrade vän. 

»Angif förhållandet hos polisen», uppmanade jag. 

»Ja, för att kanske få mig en kula genom hufvudet. 
Att hålla spelhus här i staden är förbjudet, som du vet; men 
hvad du icke vet, är att de förnämsta polisembetsmännen och 
en hel mängd andra notabiliteter äro att räkna bland de flitigaste 
gästerna i detta näste. Tig med hvad du nu sett här, annars 
är jag -- och kanske äfven du -- säkert förlorad», förmanade 
min vän; och ända tills nu har jag lydt hans råd.




Vinterblommor.

Hyacinten.

Af alla blommor, jordens sommar bär, 
I doft, som fägring, sällspord är din like, 
Du undersköna barn ur Floras rike, 
Dock ammad du af vintersolen är! 

Ack, när din klädnad är så sällsamt skön, 
Din ånga ljuf, din färg ur ljuset fluten, 
Hvi fick tillvaro du blott för minuten, 
Hvi falnar du, förr'n vårsol smälter snön? 

Till gruset kommer en och annan själ, 
Att med sin skönhet jordens hjertan höja, 
Liksom med lyftad vinge tycks hon dröja, 
Och förr'n vi ana, tager hon farväl. 

Men hvar vi se'n i lifvets lunder gå, 
Omfläktar hennes ljufhet städs vårt sinne, 
Och uppå vingarne af hennes minne 
Till ljusets urhem flyr vår tanke då. 

Anna A.




Ruth.
(Illustration ur Gustave Dorés praktbibel.)



Fröken Bedas förlofning.

Skiss af Emilie Flygare-Carlén. 

(Forts. fr. föreg. häfte, sid. 320.)

7.

En bibana på ett schackbräde.

Beda hade gått in till sin kusin, sin trolofvade, hvars
skriftliga budskap, öfverbringadt af hans trogne vän
Chevaliern, innehöll endast denna rad:

»Kommer du då icke?»

Nu satt hon vid soffan med sin hand i hans och
betraktade med innerligt deltagande det sorgsna
ansigtet framför henne.

Chevaliern hade af grannlagenhet dragit sig undan till
ett fönster, der han, med tassarne på fönsterkarmen,
nedlåtande betraktade huru en liten hundvalp och en
liten kattunge höllo på att i solskenet kifvas och
leka med hvarandra, hvarunder de ofta voro på väg
att begrafva sig under de små sandhvirflar, som de
uppdrefvo, medan de tydligen hade all möda ospard
att hålla sig från herr Fylax, hvilken, spatserande
utanför sin koja, morrade den ena tillrättavisningen
efter den andra åt dem.

»Min gode Ludvig», sade Beda hjertligt, »jag vet icke
hvaraf det kommer sig, men du är bestämdt något retlig
i dag!»

»Retlig -- hvarföre det? Men jag fick höra att herr
kaptenen kommit och genast gått ned i trädgården för
att söka dig.»

»Mig sökte han icke: det var häradshöfding Mannerdal
han ville träffa för att tala om vägaffären.»

»Ja, nu blir det naturligtvis försoning med
farbror, och sedan kommer han åter, högröstad och
storskräflande, flera gånger i veckan alldeles som
förut och alldeles såsom han gjorde, då jag var i
Egypten.»

»Jag förstår hvad du syftar på, min vän, men så som
då kommer han visst icke hit. Han trodde, liksom många
andra, att vår förbindelse vid den tiden var bruten.»

»Nå ja, han kom blott något för snart. Om sex
månader blir det tid för honom att taga vid, der han
slutade.»

Beda teg.

»Hvarföre svarar du ingenting?» frågade den unge
mannen otåligt.

»Derföre, min vän, att jag anser att vi ingendera ha
rättighet att intränga i det okända, som kan följa
på vår tionde förlofningsdag. Kom blott ihåg att du,
hvilken stund du vill, kan fordra uppfyllandet af
mitt löfte! Det är du sjelf som hittills hindrat mig
derifrån.»

»Ja, jag har hindrat dig, arma, älskade varelse,
att göra dig fullkomligt olycklig. Mitt hjerta blöder
för dig, men om en dag du skulle gifta dig med kapten
Fredrik, då ...»

»Jag gifta mig med kapten Fredrik -- aldrig! Derom
kan du vara öfvertygad.»

»På hvilken grund skall jag stödja denna
öfvertygelse?»

»På den, om ingen annan, att jag en gång gifvit honom
afslag och att ett fruntimmer aldrig bör gifta sig
med en man, som kan förebrå henne något.»

»Det betyder ingenting: den tiden var du ej fri.»

»Låt oss icke tala mera härom, min gode Ludvig! Nog
af, att jag känner att kaptenen och jag blott kunna
finna oss väl som vänner. Som vän vill jag emellertid
gerna räkna honom. Du vet ju huru mycket pappa saknat
hans sällskap.»

»Men jag har icke saknat honom. Din jurist deremot
är en man som jag finner mig dragen till ... Vinner
du terräng öfver honom?»

»Tyvärr icke: han är af granit», svarade hon
småleende, »ser hvarken till höger eller venster --
icke annat än pligt och heder och sjelfständighet.»

»Det låter höra sig ... Tar han målet om hand?»

»Nej, visst icke! Han har så tydligt som möjligt
låtit mig förstå att detta var en alltför tarflig
sak att kalla hit
en jurist för. Pappa tar väl som vanligt vid sina
tingsaffärer kommissariens biträde, och nu gör det
det samma, då jag förlorat det allra sista hoppet
att se honom afstå från sin olycksdigra envishet» ...

»Beda, Beda», hördes majorens röst med större styrka
och häftighet än vanligt, »fram med bordet och
schackspelet! Du skall få höra något märkvärdigt.»

Bakom majoren visade sig kaptenen och juristen. Den
förre skyndade sig fram att helsa på baronen, som
besvarade helsningen vänligare än fordom, ty han hade
nu blifvit lugnad öfver kaptenens återkomst.

»Hur är det med dig, min käre, hederlige Ludvig? Vi ha
icke träffats på lång tid, men du kan vara öfvertygad
att jag ofta frågat efter dig.»

»Tack, tack, min bror ... jag tviflar icke på ditt
deltagande för min helsa!» svarade baronen med
ett eget småleende. »Den är lyckligtvis i stigande
förbättring.»

»Seså, prata icke längre, mina herrar!» afbröt
majoren ... »Spänn upp dina öron, Beda! Din fader,
så spik nykter på excentriska idéer som han gått och
stått i all sin dar, ärnar nu bli ett sannskyldigt
original. Här inför dina ögon, barn, och inför dina,
min käre brorson, kommer jag att på ett schackparti
med kaptenen spela till mig köpekontraktet på
jordlappen. Han der, juristen, har ingifvit mig idéen
att på honnettaste vägen afgöra saken.»

»Hvad vill detta säga?» frågade Beda med spänd
nyfikenhet. »Herr häradshöfdingen såg ju alls ingen
utväg.»

»Det var så länge du handledde saken», inföll
majoren, »men så snart jag visade mig, låg utvägen
genast till hands. Kapten Fredrik och jag ha satt upp
bibanan mot kontraktet, och jag är så egenkär, att jag
tänker att jag, som sagdt, stryker det i min ficka.»

Nu tog fröken samma min som kaptenen nyss: hon visste
att denne väl ansågs som en utmärkt schackspelare,
men hon kände också att han flera gånger tappat
partiet mot hennes far.

»Nå nå, mörkna nu icke genast!» sade majoren
skrattande. »Jag får väl antaga att jag kan
vinna, men då återstår för dig en annan chance:
häradshöfdingen ämnar nämligen bli din kämpe i andra
partiet ... han är också schackspelare.»

En lätt färgskiftning gled öfver Bedas kinder ... »Är
det så?» Hon såg på Mannerdal.

»Ja, jag har dristat mig föreslå denna lösning ... Har
fröken något deremot?»

»Jag är herr häradshöfdingen mycket förbunden, men ...»

»... men fröken ville helst inlägga ett
misstroendevotum?»

»Prata icke något tok!» afbröt majoren, uppblåst af
högmod öfver att Beda också fruktade ett nederlag. Det
var nästan för mycket för hans fåfänga, att både
hans kära dotter och kaptenen skulle få komma i en
så helsosam alteration.

De begge hufvudpersonerna satte sig i ordning. Beda,
häradshöfdingen och baronen placerade sig omkring
dem som åskådare.

I början syntes fördelen helt och hållet på kaptenens
sida, och i samma mån undergick majorens lynne en
sådan temperaturförändring, att det sjönk ned ända
till vresighet. »Jo, det här är hyggligt», mumlade
han, »att ha en hel liga emot sig! Men trösta dig,
kapten ... jag begår ingen faute, som du kan begagna
dig utaf, så din djupsinniga tystnad tjenar dig till
rakt ingenting.»

Kaptenen svarade icke: hans blick, liksom hans tanke,
var djupt spänd på figurerna framför honom. Hvarje
drag var afvägdt med en lugn spelares finhet, men
fastän han händelsevis kommit att öfva sig mycket
under sednaste tiden, 
vände lyckan honom likväl så småningom ryggen. Det
gick illa: köpekontraktet skulle ha ramlat ur hans
ficka, om det legat der till hands.

Kaptenen var i allmänhet en djerf och frispråkig
man, som icke gerna höll på sin mening, men han var
derjemte för mycket en man af verld att yttra något,
då han steg upp från bordet. Han såg dock förebrående
på Mannerdal.

»Jag är icke stolt: jag finner mina fördelar, men
skryter icke!» sade majoren under en alltför synbar
triumf ... »Sitt ned, herr häradshöfding, och låt
oss afsluta rättegången!»

»Ack, vinn den!» hviskade Beda i juristens öra. »Men
huru det går, är jag lika erkänsam för försöket.»

Mannerdal svarade ingenting, såvida icke en rörelse på
ögonbrynen, adresserad till kaptenen, kunde gälla som
svar. 

Emellertid hade detta nya parti knappt kommit
i gång, förrän majoren med en förfärlig ifver började
vrida på sina mustascher. Sådant var alltid hans sätt,
då han befann sig i något ovanligt bryderi. Saken var
den, att han funnit sin öfverman, och redan denna
öfvertygelse gjorde honom (hvad han förut aldrig
varit) osäker ...

Det är emellertid icke värdt att uttänja berättelsen
om vadet. Partiet varade länge. Men då majoren steg
upp, svor han en dyr ed att aldrig mer i sin tid taga
rättegångsbiträde. Allt var nu ohjelpligt förloradt:
bibanan måste gå fram, och der stod helt artig och
småleende juristen, som, van vid advokatknep, listigt
dolt att han var så hemma i detta fördömda spel,
att han naturligtvis måste vinna.

Nu visade sig kaptenen på sin vackraste sida: han
hade den lyckliga takten att låta förstå det han
ansåg majorens vrede vara låtsad och att denne med
flit tappat partiet. När Mannerdal dertill otvetydigt
lät framskymta att han delade kaptenens öfvertygelse
och började plädera om den tacksamhet, majoren
skulle vinna af hela orten för sin lojala handling
att för det allmännas bästa uppoffra sitt enskilta
intresse, blef majoren så smickrad och insnärjd, att
han slutligen trodde sig ha begått denna narraktiga
handling af ädelmod för att på hederligt sätt komma
ifrån hela krånglet; och blicken hade fullkomligt
ljusnat, då Beda vågade sig fram för att anhålla om
förlåtelse för sin kämpes lycka.

»Nå, hvad tänker du nu ge honom i belöning för
besväret?»

»Ja, det kommer an på!» svarade hon, strålande lycklig. 

»En   kyss  på   handen»,   föreslog
kaptenen, »eller hvad säger du, baron?»

»Jag», svarade denne, som fattat ett synnerligt
tycke for advokaten, hvilken i ett enda drag gjort
slut på hans dagliga pina, den evigt återkommande
processfrågan, »jag voterar för att Beda helt enkelt
ger honom en kyss i belöning!»

»Åh, tusan, det blefve för stor favör!» utbrast kaptenen. 

Men saken gick ändå för sig.

»Sålunda blef 'den omöjliga gunsten' ändå en
möjlighet!» sade Mannerdal sakta, i det han, rodnande
lik en ung flicka, emottog det oförmodade arvode,
som hans skicklighet inbragt honom.

»Och ändå har ni icke gått ifrån ert 'hedersprogram'!»
svarade Beda lika sakta, syftande på deras föregående
samtal ... 

Aftonen blef festligt firad genom den
fullständiga återföreningen mellan majoren och
kaptenen. Och juristen öfvertalades att, så ofta
tiden det medgaf, hvar lördag komma ut till Lindaby
och dröja öfver söndagen.

*

8.

Frågor till framtiden.

Nära två månader ha förflutit sedan konferensen
afslutades om bibanan, hvilken, beräknad från annan
synpunkt än den, som jernvägsingeniören hade i sigte,
må hända skulle förvandlas till en hufvudbana,
genomgående en mycket olika mark mot den, hvilken
följde sin lagliga riktning .....

Det är en ljum augustiafton, en af de allra
sista. Klockan har slagit 11 ... hela huset har gått
till hvila, med
undantag af dess herrskarinna, men hon vakar ej för
att lik en ordnande hus-ande sakta vandra hit och
dit att se efter om det ena eller andra befinner sig
i ordning. Nej, Beda brukade aldrig föreha dessa
hemlighetsfulla revyer, hvilkas upptäckter till
pigornas skräck om morgonen komma i dubbel dager. Beda
gick hvarken hit eller dit: hon satt framför sitt
skrifbord, skref litet, men tänkte synbart mera;
och om man än på samma bord fann hushållsräkningar
och en ordentligt förd hushållsbok, så var det icke
på denna som hvarken handen eller tanken hvilade.

Nej, hon upptecknade något i den mystiska bok,
hvilken mången både qvinna och man håller dels för
sitt framtida nöje, dels för sin dagliga nytta såsom
ett slags konto mellan handlingarne och samvetet.

Det är nu nio år och åtta månader, sedan Beda
inband första häftet af »Lifvets minnen», såsom
hon då kallade sin mystiska bok. Sedermera,
och allt framgent, bar den titel af: »Frågor
till framtiden». Första bladet skrefs på hennes
förlofningsdag. Hon hade just då nyss fyllt femton
år, och hennes ädla hjerta njöt af den glädje, hon
beredt de sina genom den alldeles fritt ingångna
förbindelsen med sin sjuklige kusin. Vid hvarje
upptecknande, som följde under de första fem åren
(då giftermålet ej fick äga rum), röjdes oupphörligt
samma förtröstan på en god utgång, ett hopp motiveradt
af uppoffring från hennes sida, men dock emotsedt
utan ånger. Det hela bildade ett slags frivilligt
martyrskap, hvaröfver det ej var tillåtet att
reflektera.

Ordet kärlek fanns aldrig uttaladt under dessa fem
år ... det hette blott: »Stackars Ludvig, hvad
han håller af mig! Nå, håller icke också jag af
honom» .... eller: »Min olycklige Ludvig, hvad han
lider -- hvad skulle det bli af honom utan mig! Han
är så tacksam för det minsta ömhetsbevis, och ändå
vet han att jag skall skänka honom hela mitt lif.»

Så lydde tonen under denna period. Men på årsdagen
af förlofningen, då det femte året fullbordat sitt
lopp, omdöpte hon icke blott »Lifvets minnen» till
»Frågor till framtiden», utan det blef ock ett helt
annat språk i mån af som den dag torde närma sig,
då Ludvig ägde rättighet att begära uppfyllandet af
hennes löfte. 

Nu skref hon:

»Har jag hittills med flit hållit en bindel för min
syn? Har jag lyckats att se honom annorlunda än han
i sjelfva verket är? ... En mild, varm, redlig och öm
själ, tyvärr dock boende i en kropp, hvars bräcklighet
och olycka föda ... ja, det måste ut ... en hemlig
fruktan -- än mer (lyckligtvis skall han aldrig ana
detta) en hemlig fasa ... O Gud, förbarma dig öfver
mig och uppehåll mitt mod! Jag har varit falsk mot mig
sjelf och ägt styrka, så länge faran var aflägsnad,
men nu är jag feg, sedan jag oupphörligt måste fråga
mig: 'Blir det i dag, blir det i morgon?'»

Så slog hon åter för hela månader igen boken. När
hon på nytt öppnade den, fortfor samma spänning,
och tusen gånger önskade hon att han måtte fråga,
så att det blefve ett slut på detta af ingen anade,
af ingen förstådda lidande. 

Långt sednare stod der,
då han väntades tillbaka från den årslånga resan:

»Nu är han mycket friskare. Krisen måste bestämdt
nalkas. Är jag beredd? ... O, framtid, o, framtid,
hvad gömmer du till straff för ett oförnuftigt barn,
som, utan medvetande af hvad det företog sig, ingick
denna sällsamma, onaturliga förening?

Skall jag aldrig erfara en qvinnas heligaste
känsla? Aldrig, aldrig ... ordet kärlek skall för
mig bli ett okändt mysterium.

Jag erfar redan den dödskyla, som kommer att isa
mina lemmar, då jag återser honom, och ändock erfar
jag en djup glädje, kanske stolthet vid tanken att
ingen, ingen på jorden, minst han, anar mitt verkliga
tillstånd. Den Beda, som skrifver detta, och den Beda,
som gladt och gerna fullgör lifvets vanliga pligter
och bestyr -- hur olika äro de icke hvarandra!

Men vet jag ej hvarifrån denna kraft kommer ...

Hur oförklarligt och dock hur förnimbart är ej det
band, som förenar anden med Honom, som skapat och
sändt den på mission till jorden! Vågar jag klaga,
om jag lyckas fylla denna mission rätt? Jag vill
fylla den. Och om jag än tusen gånger säger till mig
sjelf: 'Ledsnaden, afsmaken, rädslan skola döda allt
sant lif inom dig!', så måste jag lika ofta svara:
'Det sanna lif, som födes och underhålles i oss,
genom gemenskapen med det stora ursprungsväsendet,
detta lif, utgrenadt på mångahanda sätt i beröringen
med höga menskliga andar genom deras skrifter och
andra verk, kan icke dö ...'»

Vid ett annat tillfälle, efter baronens återkomst,
hette det: 

»Det vore en stor, en himmelsk tröst, om
jag i vissa lifvets djupare forskningar och frågor
kunde få utbyta mina tankar med någon, men jag har
aldrig träffat sympatier åt detta håll ... Jag är så
ensam, så ensam! Äfven Ludvig finner jag efter hans
återkomst mindre än någonsin stämd för allvarliga
samtal. Det hindrar dock icke att han tänker djupt,
medan tiden halkar så småningom undan. Jag börjar
frukta att han tänker för djupt i en viss fråga. Han
anar må hända allt hvad jag döljer ... O Gud, måtte
det ej vara så!»

*

Då Beda denna samma ljumma augustiafton, om hvilken
i början af kapitlet är taladt, uppslog sin bok,
hade den icke på ett fjerdedels år varit öppnad.

Hvad skref hon då nu?

..... »Framtid, beslöjade, otillgängliga framtid,
du skall
då snart nödgas lyfta upp den tunga fliken på din
mantel och visa mig en dato, hvilken, i fall du icke
dessförinnan visat mig en annan dato, den, som skulle
beteckna min bröllopsdag, måste peka på friheten!

O, huru min ande jublar och vidgar sig ... Fri,
fri! Men läggen eder ned igen, j stolta böljor,
som sätten mitt blod i sjudning -- hvad bruk skulle
väl jag ha samvete att göra af denna frihet? Om fyra
månader fyller jag tjugufem år ... Mitt hjerta och min
stolthet skulle båda känna sig i sin fullaste frihet,
om de finge nedlägga sin spira vid den fångenskap,
som qvinnan kanske icke vill erkänna, men som ändå
utgör hennes jordiska varelses ära och fulländning.

Denna fångenskap, om den någonsin erbjudes mig,
får jag ej njuta. Ty fri eller icke, finnes dock
den föregående tioåriga fångenskapen, som håller mig
bunden .....

Arme, arme Ludvig, det är en fråga som jag aldrig
vågat ställa till framtiden: 'Skall han kunna lefva,
sedan allt emellan oss är brutet -- är det då först
som han skall inse att han älskar mig tusen gånger
mer än han sjelf vet?

Ack, jag förvillar mig! Han vet att han älskar mig,
men han vet också att han omöjligt kan ingifva
kärlek i annan mening än den, hvilken är högre än
den jordiska, den kärlek, som har sitt ursprung från
medlidandet; och af det högsta ädelmod, den renaste
stolthet vill han hellre dö, än binda mig ... Ja,
så måste det vara, och jag är säker att han under
dessa återstående fyra månaderna icke skall fråga
mera än hitintills.

Likväl lider han af svartsjuka -- svartsjuk på kapten
Fredrik ... huru kortsynt ... kapten Fredrik!

Hvad tänkte jag nu på ... hvarföre slår mitt hjerta så
våldsamt, hvarföre brinner mitt blod så hett? Behöfver
jag fråga? Vet jag det ej .... vill jag då rodna inför
mig sjelf!
Ännu trolofvad, äger jag icke rättighet att äga
minnen! Dessutom: huru förödmjukande att minnas hvad
jag framför allt bör erinra mig, nämligen att han,
hos hvilken min tanke nu dröjer, hvarken med min eller
åtbörd, långt mindre i ord, troligen icke ens i tanken
förnärmat Ludvigs rätt. Under alla våra samtal har
jag förstått detta, och det är jag ensam som ...

Kapten Fredrik i sin tur känner icke svartsjuka mot
någon, utom mot tiden: han gör allt för att insinuera
sig hos pappa, äfven hos Ludvig, efter hvilken han
i allo tänker taga arf.

Beundransvärda manliga egenkärlek ... han tror att
det var för hans enskilta skull som jag ifrade för
att pappa
skulle afstå från processen. O, manliga
sjelfförvillelse -- han utsträcker sin hand, och
schackspelets drottning är redan hans ...

Men hvad är det då som gör att Mannerdal, hvilken i
början kom hit till hvar söndag, nu, i fall han ej
kommer i morgon, icke varit här på tre veckor? Ludvig
längtar och frågar ständigt efter honom. Han är så
god, så uppmärksam mot min sjukling, som kaptenen
och pappa göra af med genom sitt högröstade prat, sin
munterhet och sina jagthistorier ... Skall Ludvig
i morgon få någon glädje -- skall hans värderade vän
låta se sig?»

*

9. 

Chevaliern kommer med kallelsebref.

Följande morgonen, då Beda skulle gå ned och servera
kaffet för sina herrar, mötte hon sin trolofvades
vanliga ombud Chevaliern med en biljett, helt fint
buren i munnen.

Med undran såg hon att biljetten var helt omsorgsfullt
förseglad. Hon vände genast om till sitt rum, och
Chevaliern, som var alltför klok att icke begripa
det han borde återföra något slags svar, följde helt
artigt efter henne och tog betänksamt plats vid sidan
af den fåtölj, i hvilken hon -- hon visste knappt
hvarföre -- snarare nedsjönk än satte sig.

Hennes hjerta slog dubbla slag, då hon öppnade
budskapet. Det innehöll följande:

»Min ädla Beda! Vill du visa mig den godheten att,
så snart frukosten, till hvilken jag icke kommer,
är slutad, göra ett litet besök inne hos mig! Detta
är en gunst, som jag så sällan begärt, att jag icke
tviflar på att jag får se dig. Jag har något särskilt
att tala med dig om.

Din Ludvig.»

Nu kunde Beda knappt få upp så mycket luft, som hon
behöfde till ett djupt andetag. Hon såg forskande på
Chevaliern liksom om han varit betrodd något mer än
biljetten, och hvad hon läste i hans trofasta ögon
såg alldeles ut som en uppmaning att vänta sig hvad
hon icke tänkt sig.

Hastigt fattande en blyertspenna och en bit papper
skref hon:

»Jag kommer snart, min vän!»

Det der såg ju så lugnt ut, att han väl borde tro
att också hon var lugn. Men så fort Chevaliern
var på återväg från sin ambassad, hade hon all möda
i verlden att gifva sitt ansigte det uttryck, som
hennes far var van att der finna.

Då hon hunnit ned i frukostrummet, fick hon se
kapten Fredrik i jagtrock och jagtstöflar komma med
stora steg öfver gården. »Nå, seså, nu blir pappa
väl försedd med sällskap -- desto mindre ser han på
mig. Och kaptenen ...» Meningen fullbordades ej, ty
nu kom majoren, som skrek på både henne, kaffet
och frukosten, allt medan han tittade i ett bref,
som han höll i handen.

Kaptenens uppträdande och inbjudning att dela måltiden
gjorde en diversion, som gaf Beda tillfälle att,
då fadern nedlade brefvet på bordet, öfvertyga sig
om att hon sett rätt, då hon tyckte att det var
Mannerdals stil.

»Är det Chevaliers-post?» frågade kaptenen
skrattande. »Jag ser vår barons plats vara tom.»

»Nej», svarade majoren, »det är vår vän juristen, som
underrättar mig om att han kommer hit i eftermiddag
och ber om gästfrihet öfver söndagen. Det var då
innerligt trefligt. Han är en så präktig karl ... Låt
göra i ordning hans rum, fröken Beda!»

»Ja, pappa ... Men jag har en sådan hufvudvärk på
morgonen, att jag gör herrarne min ursäkt för att
jag icke stannar qvar! Jag lemnar pappa i bästa
sällskap.»

»Åh, fröken Beda», inföll kaptenen, »det här tar jag
då bestämdt som en personlig tillrättavisning för det
jag lät majorn öfvertala mig att i min närvarande
kostym gå till bordet med en dam, hvars toalett har
lika hög fräschör som hennes kinder ... aj, aj der
högg jag i sten: edra kinder 
äro tvärtom bleka. Förlåt, jag tror nu på
hufvudvärken!  Men värdes åtminstone i förbigående
ge befallning åt kokerskan att emottaga i köket mina
två i förstugan liggande orrar -- sans ceremonie!»

»Bra, kapten!» utbrast majoren ... »Nu kan du
aflägsna dig med din hufvudvärk, fröken Beda! Jag är
säker att du senterar kaptenens finhet.»

Beda svarade ej. Hon sprang uppför trappan och
stannade icke förrän hon stod vid sin kusins dörr.

Emellertid öppnade hon ej genast. Hon måste säga till
sig sjelf: »Just i dag, i dag, då jag behöfver samla
hela min kraft, skulle han komma!»

Längre hann hon ej, ty derinifrån gaf Chevaliern
tecken till att hon blifvit hörd.

*

10. 

Ingressen till baronens meddelande.

Den unge mannen satt i en gungstol vid kakelugnen,
i hvilken en brasa lifligt flammade, och hela hans
omgifning i detta vackra rum utanför hans sängkammare
röjde icke blott en god smak vid anordningen af de
intressanta minnen, som han hemfört från sin resa,
utan framför allt närvaron af en ande, hvilken söker
sin näring i upphöjd riktning, fastän den har ett
strängt behof att draga kretsen trångt omkring
sig. 

»Min goda Beda», sade han med sitt milda,
intagande småleende, »har farbror fått något bref på
morgonen?»

Detta var långt ifrån den början, som Beda väntat sig,
och i fall kaptenen just nu sett henne, skulle han
icke behöft »hugga i sten», då han talat om fräschören
på hennes kinder.

»Ja», svarade hon dröjande, »från häradshöfding
Mannerdal ...»

»... som kommer hit i eftermiddag.» 

»Hur vet du det, käre Ludvig?» 

»Det är jag som bedt honom komma hit.» 

»Du, min vän?

»Ja, men som jag icke ville bli frågad af farbror
angående ändamålet med denna invitation, så gaf jag
honom en vink om att sjelf underrätta majorn om sin
ankomst.»

»Nå, hvad kunde du vilja honom?» Beda, som hittills
hållit sina ögon sänkta mot golfvet, såg hastigt och
undrande upp.

»Det gäller», svarade baronen, »något i affärsväg.»

»Juridiskt?» frågade hon darrande. 

»Icke precist ... Jag vill dock icke neka att han torde
behöfva   någon  juridisk   diplomati  för att få
farbror dit jag önskar.    Han är ju nu rent af
beherrskad af Fredrik.»

»Men ... men, om du vill pappa någonting, hvarföre
talar du då icke sjelf?»

»Emedan det skulle bli fruktlöst, så länge han är
under kaptenens inflytande. Hvad dig åter beträffar,
min älskade Beda, så tror jag, det vill säga jag
hoppas, att jag kan räkna på ditt samtycke. Du har
aldrig under hela vår långa förlofning haft ett nej
för någon min önskan eller bön. Derföre ... Men hvad
är det för slammer der ute ... Ack, komma icke nu
både farbror och hans kapten hit upp -- jag har icke
nog der nere. Nu är det då slut med all frid för i
dag. Jag skall låta Mannerdal tala med dig i afton,
det är bättre än att jag gör det sjelf. Den mannen
älskar jag ordentligt: han är lika lugn som kaptenen
är stormig.»

Beda flydde hastigt genom en annan dörr, som gick åt
korridoren. Det tycktes henne alldeles omöjligt att
just nu afhöra kaptenens skämt.

*

Denna dag kom Beda icke heller till middagsbordet,
och det fastän kaptenen rest. Hon lefde under ett
vildt uppror af hvarandra jagande intryck. Skulle
hon nu, då hon blifvit fullkomligt trygg för den
så länge fruktade olyckan, just så godt som i elfte
timman uppjagas ur denna trygghet för att komma till
något okändt, något förfärligt -- ty till hvad,
utom i denna fråga, kunde Ludvig behöfva ett
ombud? Och detta ombud skulle just blifva ...

»Nej, detta är outhärdligt!» sade hon, och för att,
om möjligt, slippa sig sjelf, tog hon hastigt hatt
och schal och gick ned i trädgården, och då hon icke
heller här förmådde att befria sig från sitt eget
sällskap, fortsatte hon vägen till parken för att
tvinga sin uppmärksamhet att fästas vid något der
pågående arbete. Huru detta lyckats är ej godt att
veta, ty hon gick och gick utan att finna reda på
hvad hon sökte.

Emellertid hade under hennes frånvaro ett ärende
påkommit, hvilket nödgade majoren att resa bort på
ett par timmar. Således var det baron Ludvig som fick
ensam emottaga den unge juristen, med hvilken han
hade ett vigtigt samtal. Följden af detta blef att
Mannerdal, permitterad af baronen, genast gick att
uppsöka fästmön, hvilken han också slutligen fann i
en af parkens aflägsnaste delar, sittande orörlig på
en bänk med ögonen sänkta mot jorden.

*

11.

Hvad budskapet slutligen gällde.

Några ögonblick stod också Mannerdal orörlig,
försänkt i åskådandet af den unga qvinnan. Men snart
beherrskande i sitt yttre den rörelse, som han ej
kunde beherrska i sitt inre, antog hans väsende helt
och hållet prägeln af en uppriktig och förtrolig
blifven vän, hvilken ombetrotts att framföra en
allvarsam angelägenhet.

»Fröken Beda, jag skulle icke gerna komma som störare,
men det börjar lida mot aftonen, och jag hade något
att säga, som jag tror bäst säges här ute.»

»Ack, häradshöfding Mannerdal ... Välkommen ... Så
länge sedan vi sågo er här, och ändå kom ni nu ej
frivilligt!»

»Får jag sätta mig här bredvid fröken ... Jo, jag
kom fullkomligt frivilligt, d. v. s. att jag ärnat
mig hit i dag, äfven om jag icke fått baronens bref.»

»Men säg», frågade hon, »hvarföre ni icke varit här
under denna långa tid?»

»Göromålen hafva hopat sig öfver mig -- de ökas alltid
mot hösten.»

»Ja, det tror jag, men huru kunde ni då ha håg att
slita er lös?»

»Det», sade han småleende, »blir svårare att
förklara. Men, uppriktigt, alla här på Lindaby från
majoren till Chevaliern bemöta mig så hjertligt, att
jag, som icke på femton år känt minsta fläkt från ett
varmt hems husgudar, tycker mig vara lycklig hos eder,
fastän jag endast är en främling i er krets.»

»Det kommer ni aldrig att bli, sedan vi en gång lärt
känna er. Icke blott pappa betraktar som en högtid,
när ni kommer hit, utan äfven Ludvig» -- vid detta
namn bröto tårarna plötsligt fram -- »stackars Ludvig,
han känner sig så dragen till er. Hur annorlunda är
icke också den grannlaga uppmärksamhet, ni visar
honom, emot kapten Fredriks nonchalanta, att icke
säga påflugna förtrolighet!»

»Hvad mig beträffar», svarade Mannerdal, »är det
en hjertats sympati som drager mig till honom. Det
är också ett innerligt medlidande med hans ensliga
tillvaro midt i öfverflödet af så mycket godt.»

»Likväl», inföll Beda rodnande, »har jag icke
att förebrå mig för det att han känner enslighet i
sin tillvaro. Det är sjukdomen som verkar på hans
kropp.»

»Men hans milda själ, i hvilken ett barns renhet
med en mans allvarliga kraft bor, är icke sjuk: den
sträfvar till en bättre framtid, sedan hans helsa
synes vara mera stadgad jemförelsevis mot förut.»

Beda kunde icke svara.    Hon darrade som ett asplöf.

»Hvad han för närvarande begär», återtog Mannerdal,
»är icke mycket, och jag kan ej tro att han skall
bli förnekad en så billig önskan.»

»Det är då icke ... fråga om ... om ...»

»... fullbordandet af ert löfte, menar fröken --
icke nu åtminstone.»

»Nu åtminstone», upprepade Beda ... »hur ni uttalar
dessa ord! Men hvarföre skulle de ej uttalas utan
omvägar af en opartisk person?»

Mannerdal drog sakta handen öfver pannan, som fuktades
af några svettdroppar, medan hans ögon undveko hennes ...

Det uppstod ett par ögonblicks tystnad.

»Fröken Beda», sade han slutligen med en röst kanske
icke alldeles så fast som förut, »i fall jag icke
aktade er alltför högt att nyttja ett blomsterhöljdt 
språk till er, skulle jag ej tala så öppet som
jag nu, i anledning af de slutsatser, era egna ord,
er rörelse väckt hos mig, måste göra. Kom ihåg, att
om det var nästan ett barn som gaf ett förhastadt
löfte för nära tio år sedan, så har det åtminstone
under de sista fem åren varit en qvinnas fria vilja
som hållit det heligt, och ännu återstå fyra månader
på det sista ... hade ni glömt det?»

»Glömt -- nej, men jag trodde, jag ...» Hon lade
händerna öfver ansigtet: skulle han väl se tvärt
igenom henne, skulle han ana mera än allt?

Han flyttade sig litet närmare ... »Kan jag ha
misstagit mig?» sade han sakta. »Er karakter, som
synts mig så upphöjd, skulle den tillåta er att blott
dölja ett beräknadt hopp att slippa ifrån uppfyllandet
af de pligter, som ni likväl förnyade gånger erbjudit
att åtaga er? Ni litade således ständigt på hans sant
upphöjda ädelmod, han, som ständigt såg er i glorian
af er ädla försakelse.»

»Min gud, att bli så tilltalad! Hvad ger er rättighet
att nedsätta mig i mitt eget omdöme? Känner ni då
mina strider, sedan barnet mognade till qvinna, mitt
hela lif, min styrka? Om jag varit svag, så hade det
redan varit slut.»

»Men förstå då», återtog Mannerdal med en viss
häftighet, »att jag, som ni kallar opartisk, är nog
partisk att icke förlåta mig sjelf, om jag tviflade
på er! Jag förmår icke tvifla på er.»

Det var en sådan trolldom i hans röst att hon, helt
och hållet beherrskad, sakta svarade: »Tala ut på en
gång!»

»Er trolofvade önskar nu först att ni alla oförtöfvadt
inflytta till Stockholm och stanna der, åtminstone
till julen.»

Kunde Beda hjelpa att en glädjestråle lyste upp hennes
ögon, att en glädjerodnad flög öfver hennes ansigte
... »Var det ej annat?» sade hon sakta.

»Vänta litet! I staden finnas så många skickliga
läkare ... Hans afsigt är att höra och jemföra deras
olika omdömen.»

»Vidare!»

»Något vidare», återtog Mannerdal, »var det icke! Men
baron fruktar att majorn, intalad af sin oumbärliga
sällskapsvän (er ständige tillbedjare), skall föreslå
att han flyttar in ensam, hvilket han åter alls icke
vill gå in på.»

»Men pappa får icke neka att vi flytta in
allesammans, och har han någon invändning, så skall
jag nog öfvertala honom. Dessutom var det ju Ludvigs
mening att herr häradshöfdingen skulle föredra saken
hos pappa.»

»Det ärnar jag också, och jag hoppas att vi nog få
honom på vår sida!»

»Men», återtog Beda sakta med tydlig förlägenhet,
»om det verkligen icke var något annat, hvarföre då
uppröra mig?»

»I fall fröken drar sig till minnes, tror jag
icke det skall bli svårt att finna, att just den
upprördhet, ni sjelf från början visade, föranledde
min erinran. Dessutom, för att besvara den första
frågan, så i fall fröken rätt eftertänker det uppdrag,
som jag meddelat, innefattar det visst något, hvars
slutföljd är af betydelse.»

»Min gud, ja! Denna läkarekonsultation .... Om de
afge en förklaring, som kan tillfredsställa honom,
då ...»

»En sådan förklaring finge vara mycket
tillfredsställande för att han skulle upptaga den
som sådan, ty han är så oändligt samvetsgrann.»

»Men antag ändå att den blir honom tillräcklig?»

»För alla händelser, som kunna låta tänka sig i denna
ömtåliga sak», sade Mannerdal med ett allvarligt
tonfall i rösten, »var det som jag icke ville se
fröken oberedd, och hvem vet dessutom om ej en lycka
kan uppstå af försakelsen ... Paulus, 
kristendomens store apostel, anför att
'den, som plöjer, skall plöja på en förhoppning, och
den, som tröskar, skall tröska på en förhoppning'.»

»Nåväl», utbrast den unga qvinnan med knappt kufvad
häftighet, »jag har tröskat, jag, på den förhoppningen
att mitt hjerta troget skulle följa min vilja och att
min vilja aldrig skulle ligga under för min feghet,
och ändå ...»

»Ni misstager er på er sjelf. Jag skulle vilja
svara för er styrka, den dag jag komme med ett annat
uppdrag ... eller vill ni hellre att han sjelf talar,
i fall det afgörande ögonblicket inträffar?»

»O, för guds skull, nej! Jag vill icke vara svag -- jag
har aldrig varit det -- inför honom. Inför er åter,
en född spartan, gör det just det samma: ni missbrukar
ej mitt förtroende.»

»Omöjligt ... Men emedan ni anser mig som en spartan,
d. v. s. en man, som icke dagtingar med pligten och
har det välde öfver sig sjelf att han sätter äran
före lifvet, så låt oss ingå ett spartanskt eller
bättre sagdt ett kristligt spartanskt förbund, der
det gäller icke blott äran (den är ofta, liksom hos
spartanerna, en förklädd fåfänga), utan samvetets
vittnesbörd om ett rättskaffens nit att segra öfver
frestelsen. Jag vet icke huru jag fått veta det, men
jag vet det ändå, att ni högaktar och värderar mig --
jag högaktar och värderar er i långt större grad,
ty jag tål ej ens minsta, jag vill icke säga fläck,
men svaghet i er karakter. Och på denna stadiga grund
erbjuder jag er ett sådant förbund. Må hända kan ni
deri finna ett stöd, alltid en uppmuntran.»

»Men», svarade hon, under det blodet böljade varmt
öfver hennes kinder, »det skulle ju icke vara rätt att
antaga detta, hur gagnande det än kunde bli. Hvarföre
skulle ni erbjuda något sådant åt mig?»

»Hvarföre? ... Har ni frågat växten vid er fot eller
himlakroppen öfver ert hufvud hvarföre de följa sina
hemliga lagar? De veta det ej. Menniskans själ har
hunnit längre: den känner ofta de lagar, som den
följer, men känner dem endast såsom främlingar, med
hvilka det icke är tillåtet att göra förtroligare
bekantskap.»

Mannerdal hade uttalat dessa ord utan att lägga
tonvigt vid något. Han syntes tala endast om ett ämne
för reflexion, ej såsom det rört hvarken honom eller
henne, och likväl rullade en hel lifsflod in i Bedas
väsende. Hon blef stark, modig och förflyttad liksom
i en ny varelse.

Hon steg upp, och i det hennes blick med ett djupt
allvarligt lugn hvilade på mannen bredvid henne,
sade hon kort, utan att ens räcka honom handen: »Jag
antager det kristliga spartanska förbundet ... Låt
oss nu gå in, så att jag får meddela Ludvig att vi
skola göra flyttningen så fort som möjligt!»

Och hur hårdt det än stod om att öfvertala majoren,
lyckades det Mannerdal att tydligt bevisa honom det
verlden (majoren brydde sig synnerligen om »verlden»)
skulle få mycket att klandra, i fall den stackars
baronen just i denna vigtiga period lemnades ensam
åt sina egna oroande intryck.

Då kaptenen följande dagen inträffade, rörde han
upp himmel och jord för att öfvertyga majoren
om omöjligheten att lemna alla deras gemensamma
bestyr. Men majorens ord var en gång gifvet, och
kaptenen måste resa med den harmen att han nu skulle
förlora »sin tillkommande hustru» alldeles ur sigte.

*

12.

I staden.

Ytterligare ha två månader af sista förlofningsåret
bortrunnit.

November är i annalkande, men kylan, stormen, regnet
och höstdimman bekymra föga en man, som, sittande
vid fönstret i sitt förmak, icke ser annat än den
vaksamme och trogne väktaren vid hans fötter.

»Ja ja, Chevalier, det hjelpte oss föga att komma hit:
hvarken jag eller du ha blifvit lyckligare än förut,
och ändå, 
ser du» -- den unge mannens hvita hand irrade öfver
den förtrogne vännens smidiga kropp -- »och ändå göra
de allt, allt för mig!»

Vid dessa sista ord, som åtföljdes af ett vackert
småleende, behagade Chevaliern taga ett par små hopp
i förtjusningen.

Baron Ludvig hade haft en hel konselj af läkare,
men meningarne om hans fullkomliga botande voro så
delade, att då han uppställde dem emot hvarandra,
fanns ingen pluralitet att stödja sig vid eller
åtminstone så godt som ingen.

Och likväl hade hans olycka blifvit ännu mer
förstorad, ty i mån af nådetidens närmande mot slutet,
tilltog hans kärlek för Beda allt mer i häftighet och
styrka. Han ville ej, han kunde ej tänka sig en tid,
då hon icke mera skulle vara hans, då han ej skulle
våga en enda af sina blygsamma smekningar, utan hvem
som helst skulle ha rättighet att begära hennes ömhet,
hennes hand ... Ja, utan tvifvel skulle han upplefva
att se henne gift med en annan.

Han var alltför grannlaga att icke för henne dölja
sitt lidande. Men inför Mannerdal gret han till och
med mer än en gång, frågande honom som jurist, som
menniska, som vän hvad han borde göra.

Och Mannerdal, trogen det spartanska förbundets
program, svarade honom att icke juristen, icke
menniskan, icke vännen här borde yttra sig, utan
utslaget skulle helt och hållet komma från herrar
läkares bestämmande.

»Arma själ», tänkte Mannerdal vid alla dessa frågor,
»om du visste att hon, som du eftersträfvar, under
sitt friska, glädtiga väsende gömmer en olidlig
ångest för den stund, då domen kan utfalla till din
fördel! Lyckligtvis är du blind i ditt förtroende.»

*

Just denna samma afton skulle en ny doktor besöka
baronen, en mycket ansedd läkare, som i dessa dagar
hemkommit från utlandet, der han besökt alla möjliga
sjukhus och sett behandlas alla möjliga sjukdomar. Och
han skulle infinna sig i sällskap med en från
landsorten uppkommen läkare, hvilken särskilt var
bekant för sin kännedom i den delen af det menskliga
lidandet, som fallit på den unge baronens lott.

I fall nu begge dessa herrar förklarade honom botad,
när han icke haft något enda anfall efter sin hemkomst
från Medelhafs-turen, skulle en pluralitet i utslaget
äga rum, och då, efter en samfäld konferens med
fördelaktigt resultat, kunde hans samvete tillåta
honom att hoppas på huslig lycka i en äkta förening.

Baronen satt ännu försänkt i sina tysta betraktelser,
då betjenten inkom för att tända ljusen och ordna
ett och annat i rummet.

»Är fröken ensam?» frågade han. 

»Ja, hon skulle just
nu, herr baron, komma hit in sjelf med   kaffet.
Majorn   sofver ännu:   han var trött efter hemkomsten
från Lindaby ... Kapten har gått ut i staden.«

»Kapten -- säger du kapten ... När kom han?» 

»Jo, han   kom   med majorn och blir i staden åtta dar,
Han bor här strax bredvid.»

Baronen svarade ingenting. Hittills hade hans
plågoande, kapten Fredrik, varit för upptagen med sin
vidlyftiga ekonomi och sina jernvägs- jemte öfriga
vigtiga affärer att ofta besöka sina vänner i staden,
men nu, då han hade mera ledighet var det troligt
att han desto flitigare skulle uppträda med sin,
såsom baronen benämde det, odrägliga arrogans och
siti odrägliga skroderande.

Just som betjenten Johnson lemnade rummet, fick
har öppna dörren för Beda, som kom med sin lilla
kaffebricka och sedan hon nedsatt den på ett bord nära
baronen, fattade hon förtroligt hans hand och sade
hjertligt: »Pappa sofver så hårdt der inne, att jag
ej kunde bjuda dig in på vår sida.» ... Och då baronen
icke genast svarade, tillade hon »Min gode Ludvig,
denna eftermiddag ser du ovanligt frisk ut!'»

»Ovanligt -- jag är väl icke heller sjuk nu!» svarade han med en
viss skönjbar otålighet öfver att ännu anses som
sjukling.    »Jag   reser  ju ut hvarenda   förmiddag,
då du vill göra mig sällskap, min egen Beda!»

»Och det skall jag ständigt med nöje göra, när
väderleken tillåter det ... Seså, nu serverar jag
ditt kaffe.»

»Och kapten som är här!» inföll baronen, på hvilken
denna notis verkat allt annat än fördelaktigt.

»Jaså du vet det redan!» sade Beda skrattande. »Jag
ämnade just bereda dig på ditt favoritnöje ... Men
numera gör du honom visst icke den äran att vara
svartsjuk på honom?»

»Icke för det närvarande!» svarade han undvikande
... »Men jag har ej sett till Mannerdal hvarken i
dag eller i går. Om jag icke hade honom, skulle det
vara sämre för mig. Näst efter dig äger han hela min
tillgifvenhet. Men du, min vän, är icke i tillfälle,
att så som jag kunna bedöma hans utmärkta karakter.»

»Åh jo», svarade hon, vändande sig från ljuset,
»jag har nog varit i tillfälle att bedöma hans
karakter! Han är hederns och pligtens representant.»

»Det är sant, men han representerar också
hjertat, humaniteten, billigheten och den vackra
menniskokärleken.    Det förekommer  mig  emellertid
som om du, ehuru sjelf så ädel, icke   värderar   honom
i   den mån, som han förtjenar att bli värderad.»

»Min bäste Ludvig, lider det icke nu till den tiden,
då du väntar de båda doktorerna?»

»Det återstår ännu en halftimma .... Ack, min dyra
Beda, om de ge mig icke blott hopp, utan visshet, då
... du förstår, skall du ju icke, älskade» -- detta
var ett uttryck, som han hittills icke begagnat --
»känna dig i mindre grad lycklig än jag?»

Beda blef så blek som serveten på bordet vid detta
lika enkelt som plötsligt gjorda vädjande. Hon
förmådde ej svara, och baronen skulle må hända fått
sin första aning om hennes verkliga själstillstånd,
i fall icke i samma ögonblick Chevaliern genom några
språng mot dörren gifvit tillkänna att det var mot
husbondens dörr som stegen af en kommande nalkades.

Den person, som också omedelbart inträdde, var en
af de två läkarne, hvilka dagligen besökte baronen,
och han uttryckte genast sin afsigt att stanna qvar,
för att träffa de väntade herrarne.

Hur lycklig var ej Beda öfver att så väl slippa
ut! Men då hon hann till den del af våningen, som
innehades af hennes far och henne sjelf, trodde hon
att hon skulle qväfvas af den förfärliga fruktan,
som tryckte henne till jorden.

*

13.

Mellan majoren och hans dyrbare vän.

Det var två dagar efter den eftermiddag, då Beda fick
en så tydlig erinran om hvad som kunde komma.

Majoren och kaptenen hade nyss slutat sitt första
schackparti, men utan att ens tyckas tänka på revanche
i det andra, skötte de, ovanligt nog, under tystnad
endast sina blossande cigarrer.

Slutligen sade majoren: »I morgon skall det då
definitivt afgöras vid herrar doktorers sista
förstärkta konferens! Jag har tyckt mig förstå,
fastän Ludvig ingenting bestämdt sagt, att de här
nya doktorerna gifvit honom godt hopp.»

»Hur kan farbror tillåta sig att begagna ett sådant
ord!» svarade kaptenen tvärt och bistert. »Hopp --
allsmäktige Gud, vill icke det säga, att hon skall
uppoffras, mördas och troligen snart begrafvas jemte
sin ömklige brudgum ... Är det en man det för en
sådan qvinna?»

»Nå nå», fann sig majoren föranlåten att frammumla,
»du talar icke opartiskt i den här angelägenheten,
min käre Fredrik!»

»Nå, det nekar jag väl icke till! Har jag icke
älskat henne sedan flera år -- och jag (det är min
fulla och fasta öfvertygelse) är den make, som allra
bäst passar henne. Hon har heller aldrig varit mig
ogunstig, förstås så mycket 
som en bunden dam kan visa någon gunst. Farbror mins
bäst hur hon betedde sig vid processfrågan.»

»Ja, nog var hon vid den af lika tanke med dig,
men tag det icke illa, min vän! Gud fördöme alla de
skribenter, som sätta stora tankar i qvinnorna -- de
skola nu lägga sig i alla slags frågor ... Bedas
öfvertygelse var, att hela orten skulle blifvit
lidande och följaktligen kommit att trakassera mig,
i fall jag hållit i med mitt beslut.»

»Hela orten -- nå, det förstås», svarade kaptenen
med ett oändligt sjelfkärt leende, »icke kunde väl
något annat skäl uppges, om det än funnes. Men jag
fäster mig icke så mycket dervid: något vigtigare,
som jag grant lagt märke till, är att hon icke nu på
långt när visar sig så fullkomligt ogenerad i sitt
förhållande till Ludvig som förut. I fall någon
hänsyftar på hennes giftermål med honom, hvilket
jag ett par gånger med flit gjort, så rodnar eller
bleknar hon, och jag kan svära på att jag i förgår,
just då de två främmande doktorerna voro inne hos
fästmannen, fann henne nära halft afsvimmad ligga i
en länstol med näsduken hårdt tryckt mot ögonen.»

»Såg du det?    Jag sof så länge den eftermiddagen.»

»Men jag sof icke, jag! Jag kom just tillbaka från
ett litet ärende ute i staden.»

»Talade du då icke till henne?»

»Jo, naturligtvis. Jag förstår mig något på qvinnorna,
henne i synnerhet ... 'Min allra sötaste och
nådigaste fröken Beda', sa' jag, 'låt icke de här
doktorerna med sina dumma historier jaga galopperande
hjertsprång på er! Jag begriper nog jag huru det
är.'»

»Jag vet att du missta'r dig, Fredrik, men säg ändå
hvad hon svarade på det der!»

»Hon svarade aldrig ett ord, men hon såg ut som ett
stackars litet barn, hvilket blifvit gripet på bar
gerning. Och, min själ och skapare, är hon icke engel
nog för att anse sig fela mot honom, i fall hon någon
gång skulle våga tillstå för sig sjelf, att hon i
det närmaste afskyr sin olyckliga förbindelse.»

»Nu, Fredrik, låt oss afbryta det här!» sade majoren,
som börjat alldeles förfärligt upprugga sina
mustascher. »Svartsjukan kan visst inge mångahanda
misstankar, men denna är löjlig ... Hon har väl
icke varit just så kär i den stackars Ludvig, men
ingen har någonsin tagit så stor del i hennes hjerta
som han, och jag går så långt att jag påstår det hon
icke gifter sig, i fall det ej blir af med honom,
nota-bene så länge han lefver och hans känsla för
henne icke förändrats.»

»Jag har trott, att farbror gillade mig som
tillkommande måg, men om jag någonsin misstagit mig,
måtte det ha varit häri.»

»Nej, min käre Fredrik, du kan trösta dig dermed,
att om jag ägde valet, vore du främst ... Och nu
låt oss sätta i ordning våra schackpjeser!»

*

14. 

Mannerdal får en biljett.

Vi träffa den unge juristen i samma rum och sittande
framför samma skrifbord, som vi sågo honom vid början
af berättelsen, då han läste fröken Bedas anhållan
om hans juridiska biträde.

I dag var han lika ifrig i sitt arbete, ty pennan
raspade flitigt öfver de aktningsbjudande stora arken,
men att hans sinnen voro på två håll syntes tydligt
af de temmeligen täta afbrotten, då han tankfullt
drog venstra pekfingret fram
och åter öfver ögonlocken. En sådan rörelse kunde
visserligen äfven de juridiska funderingarne
framkalla, men då hade icke en suck, icke en viss
bitter rörelse på hufvudet medföljt.

Det var också något annat att anmärka, nämligen att
bordet vid soffan för besökande vänner icke upptogs
af annat än torra tidningar: ingen cigarrlåda, ingen
bricka med något uppfriskande inom glas och kork. Och
dertill var Mannerdals dörr nästan aldrig utan en
förtretlig lapp, hvarpå stod antingen: »Upptagen»,
»Icke hemma» eller »Hemma för rättssökande mellan»
... den och den timman.

Gerhard Mannerdal måste nu arbeta en half gång till
så mycket som förr, på det att han måtte hafva tid
att spela schack med majoren, vid hvars sida Beda
alltid hade plats för att se på eller för att prata
med Ludvig hela timmar i alla de ämnen, som kunde
intressera och förströ honom, samt att lära både
honom och Beda schackspelet, för hvilket ingendera
af dem förut haft smak.

Just som Mannerdal bortlade pennan och med
tillfredsställelse sköt ifrån sig några afslutade
handlingar, inträdde uppasserskan med en biljett i
handen.

»Baron Castanies betjent, Johnson, är här med denna --
han väntar på svar.»

»Låt honom sitta ned i tamburen! Jag skall komma ut.»

Uppasserskan lemnade rummet.

Man skulle ha varit frestad, att tro det den faste
mannen råkat ut för en viss darrning, då biljetten
bröts. Det såg åtminstone så ut.

Baronen skref:

»Min bäste Mannerdal!

Nu är utslaget i mitt långa mål fallet. Skynda
dig till mig, så fort du kan! Om det icke är
alldeles omöjligt, så väntar jag dig i förmiddag.

Du vet, att jag värderade dig som en bror, redan innan
vi blefvo bröder och vänner, och att jag funnit mig
så väl af det sätt, hvarpå du utfört det värf, som
du åtagit dig, att du visst icke förundrar dig öfver
att jag åter vänder mig till dig för att erhålla en
ny tjenst, den vigtigaste af alla. Man har sagt mig,
att det allra nödvändigaste för mig är att undvika
alla sinnesrörelser, och som du har ett så välgörande,
lugnt sätt att säga allting, föredrar jag mycket,
att få höra en viss sak genom dig.

Det bär så ytterst väl till, att kapten i
dag drar farbror med sig på en exposition af
landtbruksredskap. Han var inne hos mig nyss, tydligt
i afsigt att locka något ur mig, men jag visade mig så
allvarlig och tystlåten, att glädjen riktigt började
spraka ur hans ögon. 'Heders Ludvig', hette det, under
det han bemödade sig att se djupt rörd ut, 'menniskans
lif är en underlig pröfning allt igenom. Jag är din
varme vän, och jag hade så när sagt, att hvad som
kan bli mitt skall också vara ditt, figurligt taladt'
... 'Men', svarade jag med ett leende, som jag ej
kunde qväfva, 'hvad som är mitt får icke bli ditt,
utan att tala figurligt.'

Han såg något dekontenanserad ut.

Nog ... Skynda dig nu till

din tillgifne

Ludvig.»

Enda tecknet, som under läsningen förrådde Mannerdals
intryck, var den hastiga rörelse, hvarmed han två
eller tre gånger tog med handen åt hjertat. Så snart
han slutat, steg han upp, gick åt dörren och meddelade
med stadig ton åt betjenten det muntliga budet, att
baronen kunde vänta honom klockan mellan 12 och 1.

(Forts.)


Allmännyttigt.

Uppdragande af fruktträd i krukor. Säkert förefaller
det mången som skulle en liten fruktträdsanläggning
inne i boningsrummet vara ett onyttigt lekverk; men
den, som redan funnit en älsklingssysselsättning uti
att "pyssla med blommor", att ansa och
vattna en liten krukväxtsamling, skall snart finna,
att några små fruktträd i fönstret kunna förskaffa
sin vårdare samma glädje, samma njutning som öfriga
Floras barn; det gifves i sjelfva verket knappt en
skönare anblick, knappt ett vackrare smycke för 
blomstället och bordet, än ett blomhöljdt eller med
frukter behängdt, välformadt litet fruktträd. Redan
af denna orsak bör fruktträdsodlingen i krukor vinna
erkännande; men den lemnar mera än blotta nöjet,
den möjliggör för den arbetsamme och forskande
pomologen att på kort tid lära känna ett stort
antal fruktträdssorter, att göra iakttagelser öfver
deras egendomligheter, och än vidare, att inhämta
rön angående de för träden skadliga insektarterna
och utfinna medel till deras bekämpande.

Till skötsel i krukor egna sig företrädesvis äpleträd,
särdeles de hvilka hastigt bilda stam, päron- och
plommonträd; körsbärsträden blomma visserligen ymnigt
och sätta äfven frukt, men låta den äfven lätt falla,
i synnerhet under kärnornas utveckling. Äpleträden
ympas med johannisträdet (paradisäplen), päronträden
med päronqvitten och hagtorn och plommonträden
med plommonsticklingar eller mera sällan med
slånbär. Ympningen här afviker icke det minsta
från dvergfruktträdens. Med planteringen af de
små stammarne i krukorna börjar man på andra året
efter ympningen; rötterna blifva då insatta så att
de beqvämt få rum i de 8 till 10 tum vida krukorna,
ympningsstället måste hos äple- och päronträden komma
med i jorden eller åtminstone omedelbart ofvanom den
samma. I öfrigt afviker planteringen icke från den af
andra krukväxter. Man bör dock vid vattningen se till,
att det öfverflödiga vattnet genast får aflopp och
icke genom stillastående gör jorden sur och skadar
rötterna. Tegelstensbitar eller stött kol i botten
på krukan befordra bäst detta aflopp.

Krukfruktträden kunna antingen ställas ut i trädgården
eller på blombrädet; ställer man ut dem i trädgården,
är det ändamålsenligt att nedgräfva krukorna i
jorden ända till randen och, om platsen är mycket
varm, att belägga krukjorden med litet mossa,
för att bevara den för häftigare torka. Vattning
bör endast verkställas då behof är för handen,
d. v. s. när jorden så tarfvar, och bör då vara
ganska ymnig. Päronen fordra mera vatten än äplena,
de uppväxta träden mer än de nyss inplanterade; på
senhösten tarfvas blott föga vatten; för öfrigt bör
hvarje kruka då och då undersökas, för att utröna
huruvida den hållits för torr eller fuktig, och
vattningen regleras i öfverensstämmelse med denna
undersökning. En öfversprutning af träden hvarje
morgon och afton under varma dagar och en beskuggning
vid alltför intensiv solhetta bekomma fruktträden
särdeles väl. Man har jemväl gjort det rönet, att
de krukfruktträd sätta mest frukt, hvilka icke stått
alltför soligt under blomtiden.

Krukfruktträdens öfvervintring är mycket lätt;
den kan försiggå antingen i det fria, i det man på
något ställe, som är skyddadt för hararnes åverkan,
nedgräfver krukorna så att randen täckes med en eller
halfannan tums jordlager och derofvanpå lägger ett
hvarf granbarr till skydd mot vinterfrosten och
råttorna; eljest kunna de ock förvaras i torra,
luftiga källrar eller i frostfria, men ej för
varma rum. I dessa rum, såväl som i källrarne
behöfva träden icke inflyttas förr än starkare frost
inträffar. Vattningen blir derefter ytterst sparsam
och bör endast förhindra att krukjorden alldeles
uttorkar. I enlighet med nyare rön rekommenderas att i
och för öfvervintringen på hösten upptaga fruktträden
ur krukorna och, jemte rothöljet, gräfva ned dem
i en icke allt för solig trädgårdssäng. Rothöljet
måste dock äfven vid denna behandling öfvertäckas
med några tum jord. Man skall genom en sådan åtgärd
förskaffa sig mycket friska och fruktbärande träd,
och detta derföre att en sådan öfvervintring är
naturenligare och bättre för trädens rötter. En dylik
öfvervintring kan naturligtvis endast komma i fråga
med sådana träd, hvilkas rötter redan hafva trängt
igenom krukjorden och sålunda hålla hela klumpen
tillhopa. Inplanteringen på våren bör ske så snart
växten å nyo börjar drifva
och rothöljet måste dervid så mycket som möjligt
bevaras i sitt ursprungliga skick. I Mars månad skola
träden skäras, öfvervintringen må nu ha skett på
ena eller andra sättet. Skärningen rättar sig efter
den form man vill att träden skola hafva. Skall
operationen verkställas riktigt rationelt, så är det
nödvändigt att dervid afse trädens växtförmåga och
näringskraft och att den som verkställer skärningen
känner fruktträdens alla delar, deras bildning och
ändamål.

Det är öfverflödigt att hvarje år ombyta jorden
i krukorna; i stället må man nöja sig med den
s. k. halfva omplanteringen, d. v. s. med att borttaga
1-2 tum af den öfre jorden och ersätta den med kraftig
jord af gammal gödselkraft; först på tredje året bör
omplantering ske, hvarvid rotklumpen rundtomkring
lösskakas och trädet nedsattes i en större kruka.

Något som vidare är af stor vigt att uppmärksamma
är att krukfruktträden icke få skadas af insekter
och att man för detta ändamål flitigt undersöker
blad och grenar; bladlössen aflägsnar man lätt
genom täta öfversprutningar, i nödfall med vatten,
som blifvit försatt med ett afkok på tobaksblad;
regnmaskarne fördrifvas med sot, som man blandar i
de öfre jordlagren, sköldlössen genom att bestryka
stam och grenar med kalkmjölk och sot, löfmaskarne
genom afplockning.

Blifva träden slutligen för stora för krukorna, så
utplanteras de på rabatter och behandlas derefter
såsom vanliga dvergfruktträd.

Nyaste fläckmedlet. Nyligen har i Frankrike uppfunnits
ett fläcktvättningsmedel, som skall vara förtjent af
företräde framför alla hitintills rekommenderade, då
det hvarken på ylle eller siden qvarlemnar några spår,
såsom vanligast är fallet med alla hitintills kända
medel, hur mycket det än talats om deras praktiska
oöfverträfflighet. Med denna essens kan man urtaga
både olje-, fet- och vaxfläckar. Man breder ut en
dubbel- eller fyrdubbelviken servet på ett bord,
lägger det fläckade stället af tyget med räta sidan
derpå, doppar en svamp i fläckvattnet, dränker och
ingnider dermed det fläckade stället samt fuktar äfven
utomkring fläcken, för att hindra den från att sprida
sig. Härigenom löses nu fläcken och drages öfver på
den underliggande serveten och man behöfver sedan
ingenting vidare än vända om tyget och öfverfara
fläcken äfven på rätsidan med lösningsmedlet samt
derpå torka tyget med tillhjelp af hetta.

Om man företager denna operation med tyger,
som begagnats längre tid eller äro af fast och
tjock beskaffenhet, så måste man flera gånger
upprepa genomdränkningen af tyget. Har man på
detta sätt behandlat gråa eller hvita kläder, som
man svårligen vågar torka med tillhjelp af hetta,
så behöfver man blott stryka pulvriserad gips på
de fuktade ställena och dymedelst vinna samma mål.

Denna essens skadar icke det ringaste gummi-appreturen
på sidentyger; kläder, stickade med guld och färger,
som blifvit fläckade af vagnssmörja, förhängen och
ryggstöd i åkdon, som smutsats af handsvett eller
hårpomada, rengöras med denna essens lika lätt som
andra tyger. Vill man rengöra en rockkrage eller
dylikt, som varit utsatt för det feta ifrån håret
o. s. v., så måste man icke allenast många gånger
anfukta stället med svampen, utan det är äfven
nödvändigt att man vid tvättningen för svampen efter
luggen.

Denna essens är en blandning af ren terpentinolja,
ren lavendelolja och ren citronolja till lika delar
af hvardera.

För fina sidentyger af ömtålig färg är citronether
ett visserligen dyrt, men också desto förträffligare
fläckmedel.


Bokstafsgåtor.

No 1.

Följande bokstäfver och stafvelser,
riktigt sammansatta, bilda fem ord, hvilkas
begynnelsebokstäfver beteckna namnet å en stor flod
i mellersta Europa, slutbokstäfverna ett rofdjur:

te, o,  ät, s, o, a, u, a, ns, u, r, t, n, r, o, n,
e, t, ig, d, u, t.

De 5 orden äro:

1. En stor flod i mellersta Europa. 2. En större
ö, belägen å Sveriges vestra kust. 3. Ett
fiskredskap. 4. Det hvarigenom menniskorna
borde bäst igenkännas. 5. Ett mindre
rofdjur som lemnar ytterst fint pelsverk.

C-l.

*

No 2.

Följande bokstäfver och stafvelser,
riktigt sammansatta, bilda fem ord, hvilkas
begynnelsebokstäfver beteckna namnet på en italiensk
skald och slutbokstäfverna namnet på en svensk skald:

ar, ah, s, tu, e, an, b, ara, k, so, or, u, on, i.

De 5 orden beteckna:

1. Namnet på ett optiskt instrument. 2. Ett för sjömän
oumbärligt verktyg. 3. Namn på en öken. 4. Ett
franskt mynt. 5. Namnet på en himlakropp.

-n.

Charad.

Mitt första är hvad sammeten bör vara,
Och den som ej vill pengar spara, 
Det ock med lätthet blir, man sett. 
Mitt andra är hvad flickor göra 
Sist med sitt "ja", då de bönhöra 
Den lycklige, som derom bedt. 
Mitt tredje fanns i fordna dagar; 
Men nu med skäl man ofta klagar,
Att blott i sagan det fins qvar. 
Mång' vandrare fann der sin hvila,
Och riddaren dit skyndsamt ila',
Då kämpaskaran samlad var. 
Mitt hela brukas af hvar qvinna; 
Och aldrig skall det helt försvinna.

F. v. W.

Uttydningar.

Lösning af Logogryfen i föregående häfte, sid. 320:
Mälaren, hvaraf fås: al, alm, len, äran, mal, lem,
men, lära, ner, än, en, larm, ämne, mer, arm, arla,
ren, män, lä, aln, an, amen, ram, lam, er.

Lösning af Charaderna i föregående häfte, sid. 320:
n:o 1, Solstråle; n:o 2, Brudstol.

Uttydning af Rebus i föregående häfte, sid. 320:
Alldeles upp åt väggarne.



Trenne timmar ur en lång lefnad.

Berättelse af C. Georg Starbäck.

3. 

Qvällen.

Åter gingo tjugu år, och många af dem, som utgjort det
unga Sverige och i ungdomlig kraft sett ned på det
öfvervunna gamla, hade gått bort från skådeplatsen
för sina strider och segrar. Konung Carl sjelf,
som obevekligt brutit ned maktens och rikedomens
hörnsten ur det gamla högadliga Sverige, var död,
hans gunstlingar voro ock borta, så väl Johan
Gyllenstjerna som Erik Lindsköld och flere. En och
annan af dem, som ifrigast deltagit i striden, sutto
qvar i makt och herrlighet bland segrarne, men många,
många gingo som bleka hamnar på ett slagfält efter
stridens slut, letande efter hvad som varit och aldrig
mer skulle blifva.

Ingen strid kämpas, som icke kräfver sina offer,
och män falla på den segrande sidan, lika väl som på
den besegrade. Striden hade förts mellan det gamla
och det nya Sverige, mellan den högättade adeln och
uppkomlingarne. De sednare hade segrat, men lederna
hade glesnat och segersångerna sjöngos öfver mången
kämpe, hvars lycka gått i grund och hvars namn glömts
bort under dagens ständigt nya äflan och lif. 

I bagareåldermannen Joachim Kammeckers hus rustades
till bröllop. Hans vän, majoren vid örlogsflottan
Hans Ankarcrantz skulle der hålla bröllop för sin
dotter och kaptenen vid flottan Leijonsten. Majoren
bodde i Carlskrona, men hans dotter hade en längre tid
vistats hos hans vän i Stockholm och derföre skulle
bröllopet stå der. Bland brudens fränder, som anländt
till bröllopet, var äfven en frände till hans moder,
kaplanen David Norrbottniensis.

Han var sig alldeles lik, som för tjugu år sedan,
och tycktes i all sin sträfva enkelhet tillhöra dessa
utvalda, hvilka oberörda af tidens härjningar gå genom
lifvet. Hans öga blickade lika fromt, eller, om man
så vill, lika drömmande, och hans läppar logo sitt
milda leende, alldeles som fordom. Sjelfva kaftanen
tycktes icke hafva undergått någon förändring utan
hängde lika snäf, som alltid, omkring honom.

I bagareåldermannens stora sal, der det af kejsar
Leopold skänkta Kammeckerska vapnet grannt utsiradt
var uppsatt såsom ett minne från den hederlige gubbens
ungdom, då han i kriget mot turkarne af kejsaren vann
adlig sköld och hjelm, -- i salen stod den numera
sjuttioårige kaplanen och lyssnade till en yngling
om aderton år, hvilken tycktes anförtro honom något,
som tungt hvilade på hans hjerta.

När han slutat, lade kaplanen sin hand på hans axel
och sade:

»Dina tankar äro goda och ditt uppsåt är rent,
gosse ... gå med Gudi, och hvad som än må hända,
huru bittert det än skall smärta till en början, så
skall du dock alltid hafva ditt samvetes vittnesbörd,
att du handlat rätt!»

Och ynglingen gick.

Långt bort från bröllopshuset i en liten gård på
Söder, omgifven af en trädgård, hvars löfverk här
och der börjat gulna för höstvinden, gick han in. På
förstugutrappan stod en ung flicka, som skyndade
honom till mötes.

Hon var tarfligt klädd, men ovanligt vacker, ehuru
ett svårmod låg utbredt öfver de fina dragen.

»Kom, Christina», sade ynglingen, »jag har något att
säga dig, som jag tror, att du skall gilla.»

Flickan följde honom tyst. Hon vågade icke fråga. Hon
kände redan förut, att hvad som skulle sägas hade
sorg och tårar i följe.

I trädgårdens aflägsnaste vrå stannade de. Ingen
menniska syntes till. De voro alldeles ostörda,
endast ett och annat nedfallet blad prasslade, när
det af vinden fördes fram öfver sandgångarne.

»Christina!» sade ynglingen och fattade flickans
darrande hand, »du vet, huru högt jag älskar dig,
men ...»

»Men?» upprepade Christina, då ordet icke ville fram
öfver ynglingens läppar. »Men? ... hvad är det,
Gustaf?»

»Din fader», återtog Gustaf, »din fader är mig icke
blid, han låter sig icke beveka. Jag bad honom om din
hand, han gaf mig ett hårdt nej till svar. Blif ej
rädd, Christina ... han gör mig orätt, han känner
mig icke, men har du tro till mig ... säg, säg,
Christina, det har du ju?»

Blicken och leendet svarade tillräckligt.

»Ja, jag litar på dig», återtog Gustaf, »jag vill icke
i smyg bakom din faders rygg njuta af en lycka, som
han ej vill unna mig. Derföre, ser du ... derföre vill
jag nu säga dig mitt farväl, jag reser bort, långt
bort till fjerran land, kanske unnar mig Herren att
vinna gods och guld, det är mitt enda hopp ... och
när jag då kommer hem, så vill jag köpa Wallsjö,
må hända ock någon af de andra gårdarne, som blifvit
din fader fråntagna, och då ... då vill jag säga
till honom ... detta gifver dig din dotter, vill
du nu gifva mig henne ... Säg, Christina, vill du
vänta till dess?»

»Och om det aldrig inträffar?» sporde Christina.

»Aldrig inträffa ... det skall, det måste inträffa,
Christina, eller också vill jag dö!»


Det var ungdom som talade och ungdom som hörde, och
hoppet kringsväfvade dem, uppfyllde deras hjertan och
log midt i sorgen, midt i skilsmessans smärta. Tiden
var dessutom fylld af storartade tankar. Intet syntes
omöjligt för en kraftfull och allvarlig vilja. Man
måste fram och vinna sitt mål eller dö. Carl XII
sjelf i sin kungliga storhet är det bästa uttrycket
för detta drag i tidsandan.

De unga skildes åt, och de nedfallna bladen höllo en
ringdans på platsen, der deras fötter nyss trampat,
som om de velat visa, huru föga de menskliga
beräkningarne kunna hålla stånd i lifvets stormar,
der det gäller att strida på lif och död för det
rätta och goda, och der lyckan, den sanna lyckan
faller som en krans ofvanifrån på den, och endast på
den segrarens svärd.

Men bakom syrénhäcken framträdde en gammal, nedlutad
man.

Han stannade midt bland de dansande bladen. Men här
reste han sig och riktade anletet mot höjden. En suck
flög dit upp. Men kring de insjunkna dragen lägrade
sig ett uttryck af fast och glad beslutsamhet,
som när menniskan efter en lång strid kommit till
klarhet och blifvit ense med sig sjelf.

Med hastigare steg, än man kunnat vänta, gick han
genom trädgården, stannade ett ögonblick vid grinden
och blickade sig omkring, men fortsatte derefter
med ökad skyndsamhet sin vandring öfver gården till
förstugutrappan.

Inne i salen satt hans fru. Nu var också hon gammal,
och sorgerna och pröfningarne hade hunnit henne, fårat
hennes kind och blekt hennes en gång rika hår. Men i
ögat log ännu samma fromhet och innerliga hjertlighet,
som i yngre dagar.

Den gamle mannen gick fram till henne, fattade och
kysste hennes hand samt lade med mildt våld hennes
arm under sin och förde henne med sig ut ur salen
in i ett angränsande rum. Här nedsatte han henne i
soffan och gick fram till ett gammalt valnötskåp,
hvars dörr han med varsamhet öppnade.

Han framtog derpå en packe papper, som han nedlade
på bordet framför den förvånade hustrun.

»Elisabeth», sade han och fattade åter sin hustrus
hand, »du har kärlek, hustru ... har du också mod?»

»Är det då någon ny olycka, Joel?» frågade fru
Elisabeth.

Hennes man log, i det han svarade:

»Ja, på sätt och vis, Elisabeth, det gäller ingenting
mer och ingenting mindre, än att vi blifva utfattiga
... Har du mod att dricka den kalken, hustru?»

»Ske Guds vilja», svarade fru Elisabeth undergifvet,
och mannen återtog med bruten stämma:

»Dessa papper, hustru, äro allt som är qvar af min
fordna lycka ... det är ungefär hvad du förde med
dig i boet ... Men ser du, hustru, jag har, när
jag ransakar min gångna lefnad, funnit hvad ingen af
de stränga herrarne i reduktionskommissionen funnit
... jag har funnit, att en man, fordom rik, liksom
jag, blifvit fattig, utfattig, hustru, och det genom
mig ... dessa pengar äro hans egendom! Lagen kan
icke åtkomma dem, men samvetet, samvetet, hustru
... Säg nu, vill du som jag?»

»Ja, ja, Joel!» utropade den ädla qvinnan, »icke ett
öre med orätt ... Herren skall nog utse vår del,
derom är jag viss!»

Joel Gripenstjerna steg upp och slöt sin hustru i
sina armar, under det han gret som ett barn.

»Gud vet, huru det kommer sig, Elisabeth», sade han
derefter, »jag har aldrig känt mig så lycklig som nu,
fast jag vet, att jag är fattigare, än jag någonsin
varit.»

»Gud välsigne dig, Joel!» återtog hans hustru, men
tillade, i det hon log mellan tårarne, »vi hafva dock
din faders silfverpenning i huset.»

Gubben blef med ens helt allvarsam vid dessa ord,
och han sammanknäppte sina händer.

»Min faders silfverpenning!» sade han, »ja, den finnes
i huset, men den är min dotters egendom ... Gud, hvilken
sanning, hvilken förfärlig sanning innehålla ej de
få orden af min ungdomsvän!»

Han gick åter fram till valnötskåpet och framtog
en liten nött skinnpung, hvarur han upptog
ett sammanviket papper, som innehöll den gamla
silfverslanten. På papperet stod: »Lefver du den
stunden, att du kan säga mig, det jag glömt mitt
fosterland, så må rikedomen förtorka i min hand och
jag gå bort ifrån allt lika fattig, som jag kommit
till det!»

»Ja, han hade rätt, min fattige och dock så rike
vän, han hade rätt», utbrast Joel, sedan han uppläst
den lilla meningen ur papperet, »jag glömde mitt
fosterland. Ty väl glömmer den sitt folk och sitt
land, som låter tusende dö i hunger och elände,
medan hans penningkistor fyllas. Det var stulet guld
... orden voro stränga, men de voro sanna, det var
stulet guld!»

Han försjönk i tankar, men efter en stund såg han åter
upp och sade, i det han räckte sin hustru handen:

»Nu vill jag gå till honom, den ende, som jag numera
kan nå af alla dem, hvilka genom mig blifvit bragta
till tiggarstafven ... Bed Gud, hustru, för mig,
att min gerning må vara honom tacknämlig!»

Han gick, och för hvarje steg som han tog, blef
hans sinne lugnare och hans gång säkrare. Vägen var
lång, men den tycktes icke förorsaka den gamle någon
trötthet. Slutligen stod han framför porten till det
hus, der den bodde, som han sökte.

Det var det Kammeckerska huset. Han gick in och
sporde en förbiskyndande tjenare, om köpman Lamb
bodde i huset, samt om han kunde träffas.

»Den stackars gubben lär icke komma lång väg!» svarade
tjenaren och förde den frågande öfver gården till
ett litet rum på nedra botten.

Den gamle köpmannen satt i en hög karmstol framför
fönstret, hvars små, mörka rutor insläppte en knapp
dager, ännu mer bortskymd genom de mörka förhängena
på ömse sidor. Mannen var en broder till major
Anckarcrantz' fader, ursprungligen rik, liksom denne,
men hade förlorat all sin förmögenhet under de svåra
tiderna efter 1680, då efterräkningarne från kronan
som våldsammast togo igen allt hvad som på ett eller
annat sätt vunnits af henne. Han hyrde nu på gamla
dagar ett rum af bagareåldermannen, men denne visste
mer än väl, att köpmannen i sjelfva verket var hans
ständige gäst både till rum och kost.

Nu skulle gubben med på det bröllop, som brorsonen
rustade till i sin väns hus, och derföre var han
finputsad och hade en splitter ny drägt på sig,
en gåfva af brorsonen.

Någon samtalade med gubben, medan Joel befann sig
utanför dörren, men när han steg in försvann denne i
skuggan bakom den stora sängens omhänge, der sannolikt
en dörr ledde in till något angränsande rum.

»Jag är kammarrådet Joel Gripenstjerna!» sade denne,
i det han steg fram till gubben, som gjorde stora
ögon och sökte att resa sig upp ur stolen.

»Jag kommer i ett eget ärende till eder», fortsatte
Joel, nödgande köpmannen att blifva stilla i stolen,
»I kännen mig icke, men jag känner eder desto bättre,
och I sen nu framför eder den man, som vållat eder
olycka.»

Han redogjorde derefter klart och tydligt för allt,
och den förvånade köpmannen drog sig också småningom
till minnes, huru saken förlupit.

»Här äro papperen», tillade Joel, »papperen, som visa
alltsammans, och den förlust, som jag förvållade eder
har jag uträknat och den går med räntor till 50,000
daler silfvermynt. Här lemnar jag eder denna summa!»

Den gamle köpmannen satt med utsträckta händer och
vidöppen mun. Han visste synbarligen icke, om han
drömde eller om han var vaken.

»Kunnen I så förlåta mig, hvad jag gjort eder?» sporde
Joel och räckte fram sin hand.

»Herr kammarråd!» stammade köpmannen, »herr kammarråd,
jag kan icke, jag kan icke ...!» och så brast han
i en ström af tårar.

I det samma öppnades dörren och Gustaf Anckarcrantz
trädde in. Han studsade, när han fick se kammarrådet,
men denne fattade vänligt hans hand.

»Min unge vän», sade han, »din gamle vän behöfver din
hjelp! ... Och sedan, sedan kan du komma till mig!»

Och dermed lemnade han rummet och det Kammeckerska
huset, åter tagande vägen till sitt hem.

Men det var, som om en annan ande kommit öfver och in
i huset, medan han vandrat den långa vägen fram och
åter. Aldrig hade solen lyst så varmt på det gröna
torftaket eller på de små fönsterrutorna, aldrig
hade trädens kronor, äfven när de stodo i sin fulla
sommarskrud, varit så sköna, aldrig himlen hvälft
sig så hög och blå deröfver.

Hjertat klappade varmare än någonsin i Joel Gripenstjernas 
barm, fast han nu hade intet på jorden mer än
Guds godhet att stödja sig vid. Men det är den stora
skilnaden mellan verldens rikedom och hjertats, att
den sednare blommar som skönast, när den förra länge
sedan är förgången.

När han trädde in i den låga salen, kom hans hustru
emot honom. Han slöt henne intill sig och sade:

»Nu äro vi fattiga, Elisabeth!»

»Men lyckliga!»  svarade hon.

»Ja,   lyckliga!» hördes  en stämma från dörren
upprepa.

Och der stod med strålande anlete den gamle, leende
David.

»David!» utropade Joel och tog ett par steg tillbaka,
»David, du stiger öfver min tröskel?»

»Ja, det gör jag, ty der ett ädelt hjerta klappar,
der firar jag min skönaste gudstjenst! ... Jag
visste väl jag, att hjertat var godt hos min gamle
kamrat! Gud vare lof, nu hafva de brustit, de gyllene
kedjorna, som bundo det fast vid jorden!»

»De hafva brustit!»» upprepade Joel och skyndade med
öppna armar mot sin gamle vän.

Christina stod i dörren lika rörd, som någon af de
gamle. Hon mindes väl icke dens ansigte, som log emot
henne när hon satt i modrens sköte, men hon hade så
ofta hört denna omtala den besynnerliga händelsen
och pungen med det lilla silfvermyntet samt hade
äfven genom upprepade spörjsmål fått kännedom
om orsaken till hans besök och huru det lyckats,
så att hon icke blott kände sig dragen till honom,
utan äfven fullt fattade betydelsen af den högtid
som nu firades i den lilla och oansenliga salen.

Rummet fylldes efter hand äfven af familjens
öfriga medlemmar. De två äldsta sönerna voro nu
fullväxta. Joel, som var så lik sin fader, hade
gått i fransk tjenst och funnit döden i ett slag i
Piemont för sju år sedan. Af döttrarne lefde fyra
utom Christina.

För de gamle, när de sågo sig omgifna af denna krans
af glada, friska ansigten, eller med uttrycket af
det innerligaste deltagande slutande sig till dem,
var det, som om en fläkt
från   deras   egen   ungdom   kommit   farande  och
smekt deras sinnen med en på länge icke anad frid.

Medan de så stodo och nästan glömde det närvarandes
i sjelfva verket ganska dystra verklighet för det
förflutna, öppnades dörren, och Gustaf Anckarcrantz
visade sig på tröskeln. Han stannade något tvekande
och obeslutsam, om han skulle gå fram, men kammarrådet
kom emot honom och fattade hans hand samt vinkade
med det samma Christina till sig.

»Barn», sade han och bemödade sig icke att beslöja den
rörelse, som han kände, »I hafven ansett mig för hård,
må hända ligger det ock i mitt lynne att vara det,
men jag har dock haft edert eget väl för ögonen,
och jag tror ej gerna på opröfvad kraft. Men hellre
än att I skolen sörja, så må enhvar veta eder kärlek
... jag vet nu» -- tillade han leende -- »att lycka
finnes, utan att hon bygges på rikedomens förgängliga
grund. Här ... här bor hon!»

Han lade härvid handen på hjertat, men slöt derpå
båda intill sig.

David stod strax bredvid, och när tillfälle erbjöd
sig, lade han handen på Gustafs arm, liksom ville han
påminna honom om något. Denne lemnade honom också
ett stort försegladt bref. David tog det och höll
det en stund i handen. Han tycktes behöfva tid att
öfverväga med sig sjelf hvad som nu rörde sig inom
honom, innan han gaf det luft i ord.

»Menniskan är underlig att skåda», sade han slutligen,
»så väl i afseende på hennes äflan, som i afseende
på skiftningarne i hennes öde. Ofta tror hon sig
i ett aflägset fjerran hafva att söka sin längtans
föremål, då det ligger framför hennes fötter, och
detta gemenligen då, när hon litar endast på egen
kraft och icke i sin blindhet lemnar något åt honom,
hvars makt hon dock med sina läppar bekänner. Men
derutinnan ligger ock orsaken till ostadigheten i
hennes lycka.»

Det var tydligen tanken på vännen, som framkallade
hos honom denna tankegång, men då han såg, huru
fullkomligt hans åsigt följdes af så väl Joel som
fru Elisabeth, afbröt han sig och lyftade brefvet
mot den förre.

»Du anar icke, Joel, hvad jag här håller i handen,
men kanske skall du förstå den glädje, jag känner,
då det unnats mig att blifva öfverbringaren deraf.»

Joel bröt omslaget. Det innehöll ett kungligt utslag
på rättigheten för honom att åtnjuta årlig ränta af
den till kronan indragna egendomen Kjersö äfvensom
en förhoppning, att egendomen framdeles under vissa
vilkor, hvilkas uppfyllande dock voro temmeligen
lätta att förutse, skulle komma att tillfalla hans
arfvingar mot en viss årlig afgift till kronan.

Joel fattade med värma vännens hand och såg frågande
på honom.

»Ja, ja», smålog denne, »det händer stundom, att
äfven den ringe har mäktiga vänner, så att han kan
få fram ett sanningens ord till den som vederbör!»



Års-krönika.

Det gamla året sjönk uti sin graf:
Så går det till, förr'n man vet ordet af.

Om man att räkna hop sig företar, 
Hvart år en massa utaf dagar har.

Och när man väl har traskat genom dem, 
Så har man left trehundrasextifem.

Hvad som har händt på denna långa tid, 
Det är hvad jag mig tänker fästa vid.

En riksdag hade vi, som hvar man vet, 
Jag derför ej behöft att nämna det.

En kröning sågo vi, fast himlens sky 
Oss tvang i regn att stå med paraply.

På kyrkomötet talte man och skref, 
Och biskopsskruden undanpetad blef.

Af ångare vi fått en väldig mängd.
En klippa är i Norrström undansprängd.

Att Rydberg var för trångt, var jemt ett gnäll,
Då byggde herr Cadier ett Grand Hotel.

Palinska huset brann en vacker natt, 
Och oskadd endast blef dansösens katt.

Fast med författare är tunnt och skralt, 
Ett tryckeri man bygger kolossalt.

Molins fontän fick Stockholms största torg, 
Och Uddman fick ett hus från Göteborg.


Vår lönförhöjning gillar jag komplett,
Blott min pension blir höjd på samma sätt.

Af korn och kärna ha vi rikligt fått, 
Och derför ha vi också lefvat godt.

Vår tull gått upp i bredd med vår trafik: 
Hvar menniska tycks nästan vara rik.

Nu sägs ej mer att gull är bara mull, 
Då värdemätar'n blir det röda gull.

Vårt land rott upp sig, öfverallt man hör: 
Vårt gamla Sverige skäms man nu ej för.

Och är min krönika ej nu korrekt, 
Så får jag be mitt herrskap om ursäkt.

E. S-dt.



Cedrarne på Libanon.

Ingen resande färdas genom Syrien, det gamla Hiram,
utan att aflägga ett besök i den så kallade Salomos
lund på sluttningen af berget Libanon, för att se
dess verldsbekanta under, de tusenåriga cedrarne. De
äro märkvärdiga för sin skönhet likaväl som för sin
ålder, som är så stor, att man med visshet kan säga,
att de träd, som nu stå
qvar, ingalunda voro några dvergar på den tid, då
den praktälskande judakonungen lät hugga ned hela
skogar af ceder för tempelbyggnaden i Jerusalem.

Cedrarne på Libanon.

Cedern, som i flera arter förekommer jemväl på
bergskedjorna Taurus och Atlas, men på dessa
ställen aldrig så stor och skön som på Libanon,
hör till barrträdens slägt. Växten är särdeles
regelbunden. Grenarne ordna sig i jemna kretsar kring
stammen, i gradvis minskning mot toppen. I det korta
barret sitta de vackra mörkbruna kottarne med sina
tunna glänsande fjäll. De understa grenarne böja sig
nedåt, men kröka sig mot spetsen nästan omärkligt
uppåt. Det är denna form på grenarne, som ger åt
trädet dess egendomliga, af ålder berömda skönhet.

Cedern fann i forntiden mycken användning, om
man får tro de klassiska författarne. Med cedrium
eller cedro-olja beströko de lärda sina skrifna
papyrusrullar, för att göra dem varaktiga, och
man brukade allmänt att förvara dessa sina böcker i
cederkistor. Lignum cedri eller cederträ var berömdt
för sin vällukt, sin sköna bruna färg och sin kåda,
hvarmed de
gamle balsamerade sina döda. Likkistor af ceder voro
äfven mycket allmänna. Man har emellertid i nyaste
tider gjort upptäckter, som gifva anledning tro,
att hvad man antagit vara cederträ, rätteligen är
cypress. Cederträet är lätt och hvitt, visserligen
med spår af balsamisk lukt, men alldeles icke så
stark som de gamle angifva.

Numera står dock ej mycket åter af Hirams praktfulla
cederskogar. Hvarje sekel har sett antalet af dessa
träd minskas, så att man numera icke räknar flere än
sju, som likväl äro tillräckligt vördnadsvärda för att
förtjena sin ryktbarhet. Dessa sju jätteträd äro kan
hända de enda vittnena till de tider af Judafolkets
storhet, hvarom Skriften talar.

De äro de ryktbaraste naturliga monument i verlden,
säger Lamartine, som besökte dem år 1833. Religionen,
poesien och historien hafva hvar för sig lika mycket
helgat dem. Bibeln omtalar dem på många ställen,
skalderne hafva begagnat dem med förkärlek i sina
liknelser. Salomo använde dem till att pryda det
tempel, som han uppreste åt Jehovah. Araber af alla
sekter egna en traditionel dyrkan åt dessa träd; de
tilldela dem icke blott en växtkraft, som låter dem
lefva i evighet, utan äfven en kännande och tänkande
själ, liknande instinkten hos djuren och förståndet
hos menniskan. De känna årstiderna på förhand, de
röra sina väldiga grenar såsom lemmar, sträcka eller
indraga dem, sänka dem mot jorden eller upplyfta dem
mot himmelen. De växa 
i en enstaka grupp på den nakna bergsluttningen;
de hafva rotat sig högt öfver den region, der all
annan rikare vegetation dör bort.

Hvilka böner hafva ej ljudit under dessa
grenar! utropar skalden. Och hvar fanns ett skönare
tempel, ett altare närmare himmelen, än under dessa
cederkronor! Hvar hvälfver
sig en tronhimmel mera majestätisk och skön, än här på
Libanons spets öfver dessa cederstammar, dessa heliga
grenar, som hafva skuggat och ännu skola skänka skugga
åt många menskliga generationer, åkallande Guds namn
på olika sätt, men dock alltid erkännande honom i
hans verk och tillbedjande honom i naturens under!



Ett fosterländskt Bildergalleri.

XXXVII. 

Carl Gustaf af Leopold.

Gustaf af Leopold föddes i Stockholm den 2 April
1756, uti en liten koja i Återvändsgränden på
Södermalm. Föräldrarne voro Carl Adam Leopoldt, då
en fattig tullkontrollör, och Märtha Christina Hobel;
de flyttade i gossens tidiga barndom till Norrköping,
der fadern blef tullförvaltare. I samma hus bodde en
skicklig fransk språklärare, hvilken undervisade
honom i franska språket, det han snart talade
med färdighet. Vid tio års ålder sändes han till
Söderköping, der han hos en lärd rektor Wimmermark
lärde sig latinet, äfven dess talande. Från
Söderköping flyttades han till Linköpings gymnasium,
der han företrädesvis egnade sig åt de latinska och
grekiska författarne, hvilka han alltid skattade
som mönster i poesi och vältalighet. Ännu icke
fjorton år gammal, höll han vid en offentlig högtid
på rådhussalen i Norrköping ett tal på vers öfver
dåvarande kronprinsen Gustaf. Han besökte Upsala
universitet, der han blef student 1773. Men redan
samma år måste han, af brist på medel, resa att
öfvertaga kondition hos en grefve Douglas på det natursköna Stjernarp i
Östergötland. Han besökte dock Upsala 1778, då han för
andra gången uppträdde offentligen med sitt ode öfver
kronprinsen Gustafs födelse. Det ljöd i en tonart,
som då i Sverige aldrig varit hörd, säger Beskow, och
väckte ovanligt uppseende. Kellgren angrep det likväl
i Stockholms-Posten, som då nyligen börjat utgifvas
och utöfvade ett slags kritisk despotism. Ehuru han
hade rätt i sak, kände sig likväl den ungdomligt
sjelfbelåtne Leopold sårad och svarade i samma
tidning. Kellgren genmälte, och nu börjades en
litterär fejd emellan dem båda, hvilken fortgick
under hela våren 1779, och hvarunder ovett och
qvickheter ingalunda saknades. Ändtligen efter medlet
af Maj månad slutade denna ilskna pennfäktning,
som ingalunda inbragte någon af kämparne ära.

Leopold lemnade å nyo universitetet och återvände till
Stjernarp, der han snarare behandlades som vän och
broder, än som informator, en befattning hvilken på
den tiden försatte sina innehafvare i en allt annat
än behaglig ställning.
Det var, skrifver hans samtida väninna Marianne
Ehrenström, i denna krets af älskvärda menniskor,
som han bildade sitt yttre skick och sitt
själslynne i enlighet med den högre societetens
ton, och förvärfvade denna ledighet i umgänge, som
under tidens lopp fulländades genom den förtroliga
förbindelsen med Gustaf III, en ledighet som utbredde
öfver hela hans personlighet det magiska behag, som
utmärkte honom ända till slutet af hans lefnad. 
Det porträtt af Leopold, hvilket vi här meddela,
är en kopia efter ett numera sällsynt original,
graveradt, sannolikt mot slutet af 1790-talet,
af den skicklige A. U. Berndes. Det återgifver
Leopolds drag i hans yngre år och anses såsom
mycket lyckadt. Det efter Sandberg, mot slutet af
1820-talet, litografierade porträttet af Leopold
på hans äldre dagar, äfvenledes berömdt för likhet,
är ännu temmeligen spridt och bekant. Red:s anm.

Carl Gustaf af Leopold.

Här i Östergötland gjorde han bekantskap med den lärde
prof. Lidén, hvilken för sjuklighets skull bodde i
sin fädernestad Norrköping. Lidén erbjöd honom att
blifva bibliotekarie vid den stora boksamling han
skänkt Upsala universitet. Men dertill erfordrades att
Leopold skulle blifva magister, och eftersom detta
ansågs kunna gå lättare för sig i Greifswald än i
Upsala, tillstyrkte Lidén honom att vid förstnämda
universitet taga graden. Det gjorde ock Leopold,
som promoverades till filosofie magister 1781 och
antogs till docens i lärdomshistorien. Kort derefter
blef han rådsbibliotekarie i Stralsund, hvars för
den tiden stora bibliotek han ordnade och sjelf
skref katalogen (liksom Tegnér gjorde i Lund). 1784
kom han tillbaka till Upsala och blef Lidéniansk
bibliotekarie, åter träffande sina gamla vänner,
Georg Adlersparre och Fredrik Wilhelm Ehrenheim,
med hvilka han sedan underhöll en stadig brefvexling.

Leopold djerfdes nu egna en offentlig granskning åt
Gyllenborgs epos »Tåget öfver Bält», hvilket hittills
endast blifvit berömdt. Granskningen syntes för några
djerf, för andra orättvis; men Gyllenborg besvarade
den med att erbjuda den unge 
magistern sin vänskap. Nästan samtidigt utgaf Leopold
sina Erotiska Oder, genom hvilka han eröfrade
sångens lager i en diktart, uti hvilken Kellgren
ansågs oupphinnelig, Kellgren var ock den förste,
som räckte sin forne motståndare kransen med orden,
att han i sin sång förenade Propertii djupa, brinnande
känsla med Ovidii behag. Denna vänliga kritik närmade
Kellgren och Leopold till hvarandra.

Den senare led djupt under trycket af sin fattigdom
och af en oviss framtid. Han var andligen sjuk
och klagade i sin nöd för Kellgren, att för honom
»återstod ingen annan hjelp än den att dö.»
Kellgren lofvade i sitt svar att göra för honom
hvad han kunde, och var helt säkert icke utan
del i Gustaf III:s beslut att låta kalla den unge
diktaren från Upsala till Stockholm, dit han anlände
tidigt år 1786. Justitiekansleren Liljestråhles
poem »Fideikommisset» hade då nyss utkommit och
var föremål för mycket begabberi, i synnerhet vid
hofvet. Leopold kom för att uppvakta konungen och
infördes till denne af Armfelt. Gustaf III, som satt
och skref, steg hastigt upp, fäste en genomträngande
blick på den unge skalden och frågade: »Hvad tycker
ni om Fideikommisset till min son Ingemund?» -- »Ehuru
förfeladt, saknar det ej tänkvärda ställen», svarade
Leopold. Öfverraskad sporde konungen: »Nå, hvilka?»
-- Leopold: »T. ex. följande rader:»

 "Att störta någon annan ned, för ingen dödlig buga, 
 Och akta dig inför din kung att smickra eller ljuga. 
 Det rum dig heligt vara bör, der hans person är när, 
 Och sanning är den första skatt, du honom skyldig är."

Konungen intogs af detta ädla och frimodiga, om
hjerta och karakter vittnande svar. Hans ynnest
visade sig genast deri, att Leopold erhöll boningsrum
på slottet och blef utnämd till bibliotekarie vid
Drottningholm samt snart äfven, i likhet med Kellgren,
till konungens handsekreterare. Han inkallades ock
till ledamot af Svenska Akademien, der han höll
sitt inträde med ett tal öfver »Snille och Smak»,
i hvilket han häfdade svenskhetens rätt gentemot det
främmande. Han klagade öfver, att nationen är delad
tvenne hälfter: den, som vill ha det sköna återgifvet
i fransyskt mål, och massan, som måste njuta det i
svensk karakter. Man bör derföre »heldre skapa en
vitterhet åt sina egna landsmän, vore den ock till
en början mindre fullkomlig, än att efter några få,
knappast mer än halfsvenska läsares fordringar tvinga
sin skrifart till en naturlig likhet af utländska
efterdömen».

Ett sådant tal mot den franska litteraturens
förherrskande inflytelse i vårt lands bildade
krets var då både nytt och djerft. Snart uppgjorde
Leopold i samråd med konungen planen till en stor
svensk tragedi, Oden. Konungen och skalden njöto af
hvarandras sällskap och funno tydligen behag i det
ömsesidiga smicker, de egnade hvarandra.

Men härunder visade sig på den politiska himlen det
olycksdigra moln, som skulle urladda sig i ett krig
med Ryssland. Under de bekymmerfulla stunder, som
nu följde, förgat konungen ingalunda sin förtrogne
skald, som med ett retoriskt praktstycke på vers
helsat underrättelsen om slaget vid Hogland. De
brefvexlade med hvarandra, och Gustaf kallade
slutligen Leopold till sig i högqvarteret 1789. Här
fullbordade Leopold, efter samtal om de olika scenerna
med konungen, i det närmaste sin »Oden», hvilken, då
vinterhvilan inträdde, medtogs till Stockholm och der
uppfördes för första gången den 16 Mars 1790. Denna
tragedi ansågs af Leopolds samtida för svenska
skådebanans yppersta prydnad och var väl så enligt
sin tids begrepp. Samma dag då stycket uppfördes,
skickade Gustaf skalden en lager från Virgilii graf,
den han sjelf brutit, sammanfäst med en diamantring
och åtföljd af en egenhändig skrifvelse, hvari
»författaren af Siri Brahe begär en parterrbiljett af
Odens skald». Lagern, säger han, har förbleknat under
gifvarens händer, men skall återtaga sin grönska
under skaldens. Denna fina rökelse besvarades af
Leopold med följande poetiska virak:

 Virgilii lager ... hvilken ära! 
 Det hör, som fordom, alltid än 
 Augustus till att skänka den; 
 Men ack! till hvem att henne bära?

 Två lika fall man aldrig ser 
 Förnyas i naturens rike,
 Och der hon skapt Cesarers like, 
 Der skapar hon ej Maros mer.

Följande årets fälttåg bevistades icke af Leopold, som
framför krigets blodiga runor föredrog hemmets ljufva
frid och gifte sig med Sara Petronella Fehman, dotter
af ett danskt justitieråd. Hon var ett intagande
och snillrikt fruntimmer, som delade hans kärlek
för litteraturen och egde stor beläsenhet. Konungen
klagade i sina bref öfver, att hymen beröfvade honom
sin väns meddelanden, och Leopold svarade med ett
fyndigt smicker, efter sjöslaget vid Fredrikshamn:

 Sire, om ni skyndar så att strida och att vinna, 
 Kan det er möjligt bli (med Parkernas behag) 
 Att midt i Petersburg ge ryska väldet lag, 
 Supera, en vainqueur, med Krims beherrskarinna, 
 Och dess Bojarer se på er lever en dag.
 Men tänk ej en poet att finna, 
 Som följer edra värf och sjunger edra slag.

Af helt annan karakter är det skaldebref, som
Leopold samma år ställde till konungen efter hans
hemkomst från kriget. Han fällde deri förbön för de
brottslige medlemmar af Anjala-förbundet, hvilka
dömts till döden, för desse upprorsmän, hvilka
historien brännmärkt och ingen tvagning skall kunna
rengöra. Tonen i brefvet är manlig och ädel, stundom
förvånande dristig.

Leopold skickade genom Rosenstein brefvet
försegladt till konungen, som i början blef
misslynt öfver denna inblandning, men uttalade
önskan att se sin skald. Denne kommer ut till Haga
en afton kl. 6, då konungens vaga står förspänd
utanför, emedan han lofvat tillbringa aftonen hos
hertiginnan af Södermanland på Bellevue. Leopold
får dock företräde. Konungen talar genast om
hans skaldebref och söker öfvertyga honom om, att
han vill förlåta, men måste straffa. Leopold gör
vältaliga invändningar. Rörd utbrister slutligen
konungen: »Eh bien, Leopold, jag ger er nåd för två
af brottslingarne, men de öfriga skola undergå sitt
öde.» Tiden har emellertid flugit fram. Konungen ser
på sin klocka, hon är nio; det är för sent att fara
till hertiginnan. Leopold bjudes qvar att supera
med konungen. Skalden får slå sig ned vid bordet,
medan konungen äter gående, ty enligt den tidens
barnsliga etikett kunde en monark icke äta vid
samma bord med en ofrälse. 

Mer och mer grepo i
Sverige de revolutionära idéerna från Frankrike
omkring sig. Den litteräre berserken Thorild,
som återkommit från sin stort tillämnade resa till
England, slog väldeliga omkring sig. Gustaf III,
som hoppades på restauration i Frankrike, utförd af
ett förbund mellan Europas suveräner, med Frankrikes
utvandrade ädlingar till liftrupp, företog en resa
för att vara nära denna sammansvärjnings härd. Då han
kommit hem, skulle dock snart hans egen lefnadssol
gå ned i blod. Djupt skakades Leopold af sorgeposten
och lemnade snart i sin bedröfvelse hufvudstaden,
der Gustafs vänner nästan öppet förföljdes, och
flyttade till sin ungdomsvän, biskop Lindblom i
Linköping, der han qvarblef under större delen af
förmyndareregeringen. Hans verksamhet förblef dock
oförminskad, egnad såväl åt kampen med Thorild, för
hvilken fejd vi förut närmare redogjort i »Svenska
Familj-Journalen», som ock åt den under hösten 1792
med några vänner påbörjade »Extra-Posten». Thorild,
som sjelf åter afrest från fäderneslandet, hade
efterlemnat ett par anhängare, hvilka stredo för
honom mot Leopold, bl. a. studenten Enebom. Denne
senare hade 1793 till Svenska Akademien inlemnat
ett »Skaldestycke öfver ett odödligt namn», hvilket
ej vann pris. Förgrymmad häröfver, nedsvärtade han
akademien och särskildt den döende Kellgren, hvilket
föranledde Leopold att i »Extra-Posten» risa honom
med den bekanta visan »Svenska Parnassens klago- och
svanesång till Pehr Enebom», hvari en vers lyder så:

 Pehr Enebom! Pehr Enebom!
 Du har ej kärligt sinne.
 Förstånd blef ej din rikedom,
 Men kanske har du minne:

 Pehr Enebom du mins då nog, 
 Hur åsnan lopp att sparka
 Det sjuka lejonet, som dog, 
 Och skrek: "så gör den starka!"

Året 1795 kom, Svenska Akademien tillslöts af den
småaktiga förmyndareregeringen, Kellgren dog och
»Extra-Posten» indrogs. Leopold, som i ett herrligt
poem besjungit den store bortgångne skalden, öfvertog
nu den spira i diktens rike, som Kellgren sjelf i
lifstiden räckt honom. »Hans Patriotiska Majestät»
blef också, vitterhetsidkare emellan, hans titel. Men
det förblef tyst en tid i diktens lunder.

Leopolds förhållande till hofvet var och förblef
dock ljumt. Han lefde uteslutande för sin litterära
verksamhet, och började år 1800 utgifvandet af sina
samlade skrifter. 1803 gafs för första gången hans
andra tragedi: »Virginia», till hvilken planen
uppgjorts i samråd med Gustaf III. Man har på en
senare tid försökt att med m:ll Strömstedt åter gifva
»Virginia», men försöket misslyckades: stycket saknade
tillräcklig handling, och likväl fruktade Leopold på
sin tid, att det företedde »för mycket händelser». Då
var versens skönhet och dess deklamation hufvudsaken.

Gustaf IV Adolfs styrelse hvilade tung öfver
landet. Af friheten var Leopold en varm vän, och då
han ej kunde tala eller sjunga fritt, klädde han »i
filosofiens skägg och kappa» sina åsigter, dem han
utvecklade i Adlersparres »Läsning i blandade ämnen»
och i andra journaler. Så bildades under hans erkända
ledning, säger Wieselgren, den skola, som 1809 kunde
framträda och medelst sin öfverlägsna kunskap och
talang utgöra en medlande makt mellan det murkna gamla
och omogna nya. Då revolutionen slutligen gjorts,
samlades ock hos Leopold flere af de 1809 års män,
som fått sig uppdraget att lemna de nya grundlagarne,
och i den komité, som skulle utarbeta förslag till ny
tryckfrihetslag, uppsatte Leopold den i grundlagen
förvarade definitionen på tryckfrihet, så bestämd
till sitt innehåll och så ädel till sin syftning.

1810 blef Leopold adlad och erhöll fem år derefter
Nordstjernans storkors. Han yttrade då till sin och
Kellgrens gamle vän, advokatfiskal Peter Bergström:
»Jag verkeligen blyges att bära detta, när jag tänker
på, att Kellgren aldrig fick ens den lilla stjernan.»
-- »Ja», svarade Bergström, »konsten var ej inventerad
den tiden.»

Genom qvickhet och behagfullhet i epigrammet eller
snarare den lilla salongsdikten visade sig Leopold
hafva tillhört det Gustavianska tidehvarfvet; men
kanske ännu mera genom den fina artighet han lade i
sina impromptun till det täcka könet. Vi vilja meddela
några prof: kanske skola de locka en och annan att
göra sig med honom mera förtrogen i hans nu under
utgifning åter varande samlade skrifter, der bland
många urmodiga och urblekta grannlåter äfven blixtra
fram demanter af det renaste vatten. Så skickade han
en gång sina skrifter till fru Lenngren med dessa
rader:

 Euterp, Polymnia eller Klio, 
 (Jag vet ej, hvilket namn ni bär på Helikon), 
 Med godhet tag emot af en bland aderton 
 Det offer han bär fram för en ibland de nio.

Till en grefvinna Rålamb, som blifvit opasslig,
skref han:

 Poeten sig ej understår
 Att störa möjligtvis er dröm, grefvinna,
 För att en ökad kunskap vinna
 Om helsans tillstånd se'n i går.
 Men hvad poeten sjelf har ingen rätt att våga,
 Sig poesien tillåtet spår;
 Och skaldekonsten låter fråga,
 Hur konsten att behaga mår.

Leopold blef, först sedan hans ögons ljus slocknat,
bekant med den af Kellgren som Frigga besjungna
mamsell Fredrika Bagge. Men äfven han ville fira
skönheten, och gjorde det i följande läckra stancer:

 Jag vill dö i gamla sanna tron, 
 Ej på knä för nya gudar ligga; 
 Och i allt af Kellgrens religion, 
 Dyrkar jag som han den vackra Frigga: 
 Aldrig njöt jag hennes åsyn än; 
 Moses-Kellgren såg gudomligheten; 
 Såg och tillbad: vi, som kommit se'n, 
 Tro på skrifterna och på profeten.

Den diktarten är väl nu utdöd.

Men äfven i dikter med filosofisk tankrikhet, med
kärnfull styrka och värdighet i stilen står skalden
högt. I de religiösa poemerna är han, i likhet med
sin samtid, rationalist, men äfven fördragsam mot
annorlunda tänkande, och religionsförföljelserna väcka
hans harm. Klarast framträder skaldens sokratiska
lefnadsvishet i den allbekanta dikten »Predikaren».

Högst står han dock i sina skämtsamma dikter, och som
satirisk skald är han knappast upphunnen af någon
i Sverige, endast Kellgren täflar med honom. Läs
t. ex. »Den vackra Bedjerskan»', om hvilken Malmström
säger: »Ett finare ris lärer väl sällan hafva vidrört
det qvinliga skinnet, än just i denna satir.»

Som estetiker var Leopold ett barn af sin tid. Smakens
princip satte han i sinnet för det passande och
anständiga, korteligen i konvenansen; hvarföre äfven
vitterheten har för honom till sitt yttersta ändamål
»det största nöjet» och till högsta lag »att behaga»
--, hvilken lag Malmström finner den ha gemensam
med t. ex. kokkonsten. Men högre stod ej den tidens
estetiska bildning.

Hans filosofiska ståndpunkt var en kompromiss
mellan tro och veta. »All spekulation angående det
öfversinliga är blott gissning», sade Leopold. 
»Öfversinlig kunskap, härledd från de allmänna
förnuftsgrunderna, är omöjlig. Gud och odödlighet
kunna ej af filosofien bevisas, utan blott tros,
kännas.»

Mot dessa skaldens samt hans tidehvarfs åsigter
och diktart drog den Nya Skolan, anförd af
Atterbom, i härnad, och denne sistnämde -- som
likväl senare betydligt mildrat sitt omdöme --
djerfdes säga om Leopold, att han var ett »kräk,
som borde företaga sig något borgerligt nyttigt
och lemna litteraturen obesmutsad». Leopold,
hvars lefnads afton fördystrades genom dessa
angrepp, besvarade dem endast sällan, fastän han
ofta dertill uppmanades. »Jag söker att bära mitt
öde utan pjunk och grannlåt», skref han till Georg
Adlersparre. »Någon liten filosofi och några värdiga
vänners umgämge hafva hittills hållit mitt mod
temligen uppe.»

Leopold log åt fosforisternas skara, men han
intresserade sig varmt för de andra skalder, hvilka
skulle uppbära framtidens skaldekonst i vårt land,
såsom Franzén, Wallin, Geijer och Tegnér, hvilken
sistnämde han riktigt afgudade, skrifvande: »Nu kan
man tala om en förgången sångarverld... Det blef
mitt besynnerliga öde att finna mig på mer än ett
sätt lefvande begrafven.»

Under Nya Skolans häftigaste anfall emot honom,
insjuknade han och hans hustru. Hon, som han kallade
sitt »förstånd», sitt »lexikon», blef svagsint och
hans egen syn förmörkades, tills han slutligen blef
alldeles blind. Han vaknar en morgon, förundrad
öfver att det ej ännu är dager. Han stiger upp och
drager upp rullgardinen -- det är lika mörkt. Han hör
klockan slå 10 i kyrktornet. Det är således full dag,
men för honom natt. Han är blind!

Leopold tillbragte nu sin tid med filosofiska
betraktelser, men kunde dock medelst en särskild
skrifinrättning skrifva något. För öfrigt egnade han
sig åt spirituela samtal i nära vänners krets. Hans
»aftoncirklar» voro alltid eftersökta. Här
spredo ännu de sista strålarne af det gustavianska
tidehvarfvets aftonsol sitt behagliga skimmer. »Man
har svårt att beskrifva den trollmakt, som den
gamles närmare umgänge utöfvade», skrifver Beskow,
»men de, som erfarit det, kunde deraf sluta till
hvad sällskapsbehagen varit hos hans mästare
och förebild. Bildade fruntimmers umgänge var
honom angenämast af allt. Den gamles släckta öga
ljusnade, när någon gång en af prydnaderna från
Gustafs eget hof gästade hans boning.»

 "Så satt han vakande uti den sena,
 Den långa natten, tålig och dock blid.
 Hans vänner gingo, han stod qvar allena,
 En ärestod på grafven af sin tid.
 Med blottadt hufvud stod ett yngre slägte
 Och såg till stoden opp, hvars fot det knappast räckte."

Må Sveriges stora allmänhet ej förgäta den
bortgångne sångarkungen, åt hvars vördade minne
vi oskrymtadt egna en tillgifven hyllning!

Axel Krook.




Väderqvarnar.

"Himlen förbarme sig! Sade jag icke hans nåd förut,
att han borde se sig väl före, och att här endast
vore väderqvarnar!"

Med dessa klassiska utrop helsar, såsom verldskunnigt är,
vapendragaren Sancho Panza följderna af sin herres,
den tappre och snillrike riddaren Don Quixotes af
Mancha första stora bedrift, då han utan betänkande
rusar mot trettio förfärliga jättar, några bland dem
af två mils längd, men till sin harm och smärta finner
jättarne plötsligt förvandlade till väderqvarnar,
af hvilka en med sin susande vinge bringar honom att
förlora sadeln och mäta jorden med sina långa armar
och ben.

Och likväl, hvem  sympatiserar icke af hjertat med
Don Quixote, som icke ryggar tillbaka för att vilja
med ett raskt
tag befria jorden, och i första rummet sitt
fädernesland Spanien, från trettio farliga
odjur? Hvem, som närmare känner Sancho Panza,
anser icke honom för en inskränkt materialist,
hvilken icke tror på eller erkänner någonting annat
än det, som han kan se med ögonen och taga på med
händerna? Skulle det kan hända i verlden alls
icke gifvas några leda troll, hvilka, så snart
de angripas, med qvickt hexeri förvandlas till --
malande väderqvarnar? Visserligen. Den ärlige
Don Quixote såg dem nog -- med själens synkraft --
innan förvandlingen skedde. Han såg dem milslånga,
och ändå tvekade han icke att inlåta sig i strid med
dem. Derföre är han ock en af mensklighetens största
hjeltar och ädlaste idealer, der han ligger på marken,
ikullslagen af den skrefvande qvarnvingen.

Och nu, sedan vi, i likhet med soldaten som besöker
ett gammalt   slagfält,   egnat   vår hyllningsgärd
åt  den  tappraste
kämpens skugga, skynda vi förklara, att de
väderqvarnar, dem vi här ega att taga i hop med, alls
icke hafva någonting att skaffa med hexeri, ej heller
ligga på Manchas högslätt, ja, ens icke inom hela
det romantiska Spanien. Man måtte väl ock kunna finna
väderqvarnar på närmare håll, t. ex. i det prosaiska,
välmående Holland. Har någon sett ett äkta holländskt
landskap, som saknar sin väderqvarn? Näppeligen,
skulle vi tro. När man på Nordsjön nalkas holländska
uppgrundningarne, ser man, innan ännu en strimma
kust kan skönjas, en mängd underliga, smala föremål,
skjutande fram liksom ur hafvets egen botten. Det är
väderqvarnar med sina vingar, som sticka upp bakom
dynernas eller sandreflarnes låga vallar. Först någon
tid derefter upptäcker man sjelfva landet.

Men hvarföre gå öfver ån efter vatten, i synnerhet då
ån är  så  bred som Nordsjön och stranden  så farlig
att nalkas
som den holländska? Vi kunna återfinna den företeelse,
hvarom är fråga, i all sin glans på ännu mycket
närmare håll. Om man en vacker sommardag nalkas, per
ång- eller segelfartyg, vårt svenska Öland, der Carl
X Gustaf och äfven Carl XV tillbragte många soliga
dagar, så ser man till en början en horisontal linie
och på den en mängd kortare vertikala linier. De
senare äro -- så finner man, då man kommit närmare
-- idel väderqvarnar. Man finner visserligen äfven
mycket annat på den der horisontala linien, som är
den öländska vallen med sina dubbla landborgar -- så
kallas de kalk- och sandåsar som stryka fram öfver
ön i dess längdriktning; man finner der ypperliga
jagtmarker, blommande ängar, de skönaste lindar,
ekar och almar, en förvildad park och en ståtlig
borgruin, från hvilken man har en förtjusande utsigt
öfver öns grönska, det blånande hafssundet i vester
och längst i fjerran det hvitskimrande, sedan ålder
ryktbara Kalmar.

Ölänskt landskap: Qvarnar vid Borgholm.
(Teckning af C. S. Hallbeck.)

Folktyper.


Men om denna herrlighet är nu icke fråga; vi ega att 
sysselsätta oss endast med väderqvarnarne på Öland. En 
utmärkt förf., som enkom anställt omfattande och djupgående 
forskningar i detta ämne, har högsinnadt ställt sina anteckningar 
till vårt förfogande. Vi äro lycklige nog, att ur dem 
kunna citera följande, som har omedelbart afseende på vår 
illustration.

Det heter nämligen: »Tecknaren har valt den rad väderqvarnar, 
som är uppförd på Ölands vestra landborgs kant. 
(Det qvarnfält, som illustrationen framställer, ligger nedanför 
landborgen, på den lilla staden Borgholms mark.) Det blåser 
en frisk vind från hafvet. (Denna anmärkning är särdeles 
träffande, enär naturligtvis hafvet omgifver Öland på alla håll.) 
En otrolig mängd väderqvarnar är i rörelse. Man kan icke 
färdas en vackrare väg än denna» (d. v. s. om här funnes 
någon väg, på hvilken man kunde färdas). Och vidare: »Ehuru 
det på Öland finnes stora ofruktbara landsträckor, s. k. Alvar, 
anses denna ö i allmänhet och södra delen i synnerhet såsom
mycket fruktbar. Dess jemna mark, utan stora skogar, egnar 
sig väl för åkerbruk, hvilket utgör befolkningens förnämsta 
näring. Deraf härleder sig mängden af på ön uppförda qvarnar. 
Nästan hvarje hemmansbrukare har sin enskilda qvarn, och 
flere, i synnerhet på vestra delen af ön, hafva två till tre 
qvarnar.» Efter dessa vigtiga upplysningar, torde ingenting 
annat vara att tillägga i detta ämne, än att det må hända 
randas en dag, då äfven Ölänningen kommer under fund med 
att flere hushåll kunna förmala sin säd på samma qvarn. Och 
nu, om någon, af en eller annan mer eller mindre outgrundlig 
anledning, är missnöjd med innehållet i denna lärda afhandling, 
erinra vi om den varning, som vi strax i början så att 
säga uthängde i vårt motto: »Sade jag icke hans nåd (eller 
hennes nåd) förut, att han borde se sig väl före, och att här 
vore endast väderqvarnar!» Särskildt bör emellertid den billige 
läsaren hålla oss räkning för att vi icke, à propos väderqvarnar, 
yttrat ett enda ord om kaffeqvarnar, handqvarnar, vattenqvarnar 
och ångqvarnar.

Sat sapienti.




Panorama af folktyper.

Af de tolfhundra millioner menskliga individer, som 
röra sig på vår jord, har tecknaren här frambesvurit
en representantförsamling, brokigare än den brokigaste
maskerad. Till kroppsbildning, seder och drägter
så vidt skilda typer torde man näppeligen kunna i
verkligheten anträffa på en och samma gång. Och dock
låter det tänka sig, utan att inrymma allt för mycket
åt osannolikheten, att en fotograf i San Francisco,
verldens värdshus som det kallas, skulle kunna finna
tillfälle att anordna en sådan bild efter naturen.

I midten på teckningen hafva européerna grupperats,
till venster asiaterna, till höger afrikanarne,
medan Amerikas kontingent placerats i nedre,
Söderhafsöarnes i öfversta fältet. Emellan den
tatuerade ny-kaledoniern, som spisar menniskokött,
och gammal-kaledoniern med den ljusa, ädelt hvälfda
pannan; mellan den tjockhufvade pescherähn och den
spanske republikanen, som hänföres af Castelar's
lysande cortes-tal -- 
hvilka olikheter i gestalt, ansigtstyp, språk
och intelligens! ... Men kulturen tål inga
oöfverstigliga klyftor, den är kallad att fylla
dem, och hela raser och slägten, som göra motstånd,
störtar den ned utan förbarmande. Oaflåtligt, omutligt
fullföljer den sitt höga mål, och en hvar som arbetar,
verkar medvetet eller omedvetet i hennes tjenst. Väl
honom, som gör det villigt och icke med ryggen vänd
mot målet.

Men huru många årtusenden skola åtgå, innan ras-,
stam-, och de nationella skilnaderna inuti och utanpå
dessa millioner hjessor blifvit utjemnade, innan
flertalet menniskor på ett gemensamt språk meddelar
sig med hvarandra om gemensamma sträfvanden? På denna
fråga gifves väl icke ännu något svar; men »framåt»
lyder inskriften på samtidens fana, och under detta
tecken räcka vi handen redan nu öfver haf och öknar
åt japanesen der borta under solskärmen eller åt
sene-gambiern under sin fjäderhatt.




En indians tacksamhet.

(Ur morbror Barkmans berättelser vid toddyglaset.)

»Ja, indianernas tid är förbi», återupprepade gubben
Barkman, i det han blickade i botten på sitt nyss
tömda toddyglas, och efter en liten tankfull paus
fortfor han: »Huru många konferenser och rådslag än
må hållas mellan de hvita och de röda männen, så blir
det dock aldrig ett förtroendefullt närmande raserna
emellan. Väl vet man att berätta om en och annan
indian, som visat sig mottaglig för civilisation och
ett stilla, arbetsamt lif mellan fyra väggar. För
min del vågar jag dock inte påstå, att man bör
sätta tro till dessa historier, ty jag känner blott
ett rödskinn, som på allvar sökte eftersträfva
europeisk hyfsning, men inte var det kärleken till
civilisationen, som dref indianen härtill. Nog skulle
jag kunna skildra några drag ur hans lif; men det
äroredan så långt lidet på qvällen ...»

»Åh nej, visst icke!» sade herr Barkmans systerson med
en qväfd gäspning, i det de många indianhistorier,
han redan hört, liksom gingo rundt omkring i hans
hufvud. »Ingen berättar så intressant som morbror
... jag är idel öra», och den unge mannen lutade sig
beqvämt tillbaka mot soffhörnet, stödde pannan mot
handen, beredd att, i hvilket ögonblick som helst,
låta sömnen öfvermanna sig, samt upprepade: »jag är
idel öra.»

»I motsatt fall skulle jag, min själ, inte tala mig
hes», sade den gamle mannen lifligt. »Ack, aldrig
glömmer jag den tid, då jag med bössan på armen
sträfvade omkring i prärierna! Fällda bufflar,
lurande indianer, öfverrumplingar,
strider ... se der ordningen för dagen! Du nickar,
min gosse, -- ja, jag önskar du varit med! Hvilket
herrligt lif! Om en mansålder finnes det ej mera,
och generationer skola komma, som med misstroget
leende lyssna på de gamles ord och kalla dem fantasi,
sagor.»

Gubben Barkman knackade askan ur sin kritpipa,
systersonen spratt häftigt till och stirrade sig
omkring, räckte derpå sin slägting tobakspung
och fidibus samt återtog sin beqväma ställning i
soffhörnet. En liten paus hade uppstått -- den bröts
dock snart af gubben Barkman, och medan tobaksröken
hvirflade omkring honom, började han:

»Vid de besök, jag understundom gjorde på Laramie,
sammanträffade jag nästan alltid med Charles Darwell
-- han var en god skytt och alltid gerna sedd af
fästningens officerare. Darwells blockhus låg blott
några och tjugu mil ifrån Laramie, hvarföre det icke
dröjde särdeles länge mellan hans besök på denna
fästning, och utan honom företog man derstädes
sällan några större jagtpartier. Under sådana
utflygter gästade gerna jägarne hans hus, dit de
unga männen drogos af tvenne tjusande magneter,
Charles' hustru Rose och hennes syster Kathe. De
båda qvinnorna gåfvo ofta ett välkommet samtalsämne
åt fästningens officerare. Det var naturligtvis för
dem ett angenämt tidsfördrif och ett kärt ombyte i
enformigheten att kunna förälska sig. Dessa känslor
ledde till dispyter mellan de unga männen, ty det var
minsann inte så lätt att afgöra hvilken af de täcka
systrarne man egentligen 
borde ge företrädet ... och, anfäkta, tror jag
inte att mången lika starkt flammade för Rose som
för Kathe. Charles tog denna sak ganska lugnt och
skrattade till och med en gång rätt hjertligt, då
någon begagnat sig af hans jagtväska för att sända
några mystiska kärleksqväden, skrifna på rosenpapper,
till Rose.

De båda systrarne voro icke utan ett slags
bildning. Kathe spelade harpa och sjöng rätt nätt,
och Rose målade förtjusande blommor och fåglar --
officerarne svuro på att de voro makalösa, och
detta var nog en sanning, ty i naturen åtminstone
fanns ej deras make. När jag dessutom tillägger,
att de unga qvinnornas lynne var så lätt och gladt,
som en rosensky på en sommardag, så skulle jag tro,
min käre systerson, att också du har en ganska angenäm
föreställning om dem.»

»Ja visst, det är klart», mumlade den unge mannen
från sitt soffhörn.

»Tanken på indianerna», återtog herr Barkman och
insvepte sig i ett nästan ogenomträngligt tobaksmoln,
»tanken på dessa listiga och kringsmygande fiender,
hvilka kanske i hvarje ögonblick lurande, omgaf
dem, kom ofta de båda systrarnas hjertan att slå af
oro. Detta hände i synnerhet vid de tillfällen, då
Charles drog ut på jagt, eller då officerarne någon
qvällstund, vid glasens klang, beskrefvo äfventyr,
der berättaren vanligtvis skildrade sig sjelf som en
segrande hjelte, betvingande dessa djerfva rödskinn,
som understundom icke ens skydde att sända sina pilar
fram till Laramie.

Efter en dylik afton, då man på blockhuset varit
samlade i ett gladt lag, kunde Kathe icke somna in. De
historier, hon hört, hade uppjagat hennes fantasi --
hon tyckte sig höra hvinande pilar, skri af smärta
och raseri. -- Småningom blef hon dock lugnare -- hvad
hade hon väl att frukta? Hela huset var ju uppfyldt
af officerare och deras folk. Med lättadt hjerta
såg hon dock snart den första morgonljusningen --
hon slog upp sitt fönster och inandades savannens
blomsterångor, medan i öster solkulan höjde sig
och strödde purpurstrålar öfver präriens fält och
kullar. Hvilken tystnad, hvilken frid! -- Med lätta
steg ilade Kathe ned för trappan, läste upp den tunga
porten och trippade bort på den banade stigen, som
förde till en bäck.

Plötsligen stannade Kathe. Tätt framför henne,
vid kanten af gångstigen, halfdold af ljusröda
blomsterklasar, syntes den tatuerade kroppen af
en indian. Orörlig låg han der med pilbågen i sin
knutna hand, och de örnfjädrar, som smyckade hans hår,
voro sudlade af blod.

Först gjorde Kathe en rörelse att fly, derpå stannade
hon hastigt, och med en känsla af nyfikenhet, fasa
och medlidande nalkades hon indianen.

Nattens vakna dröm om kamp och strid hade då varit
en verklighet? Ja, de kringströdda pilarne och det
nedtrampade gräset buro vittnesbörd härom.

Kathe böjde sig framåt och kastade en skygg blick
på den sårade. Det var en ännu ung man, med de
nobla, reguliera anletsdrag, som stundom utmärka
indianen. Hans raka hår böljade kring axlarne, och
under denna mörka massa framsipprade då och då några
droppar blod, medan en stor svartlefrad pöl strax
invid honom sqvallrade om den blodsförlust han måste
ha lidit.

I samma ögonblick Kathe lutade sig ned mot honom,
gjorde han en häftig rörelse med sitt hufvud --
hans skarpa hörsel hade, äfven i detta ögonblick
af afmattning, uppfattat Kathes lätta rörelser och
han fästade på henne en slocknande, frånvarande
blick. Hans ögon fingo dock snart ett mera skarpt
och sansadt uttryck och hans läppar rörde sig,
utan att likväl något ljud kom öfver dem. -- Skulle
Kathe åter ila till blockhuset, för att göra allarm
samt skaffa nödig hjelp? Hade indianen läst hennes
tankar och fruktade han den hjelp hon skulle bringa
honom? Med en blixtsnabb rörelse satte han sig upp,
fattade en af hennes händer och höll den fast och
temmeligen hårdhändt qvar, i det han med möda och
på bruten engelska framstötte: 'Blekansigtena hata
Sioux-nationen.'

'Blekansigtena skola hjelpa dig', sade Kathe, som
icke utan bäfvan kände sin hand som i ett skrufstäd;
detta slappades dock ögonblickligen, och öfverväldigad
af mattighet sjönk indianen åter ned emot gräsmattan,
i det en klar blodstråle sprutade fram ur ett sår
vid tinningen.

Kathe skyndade fram till bäcken, doppade sin näsduk i
det klara, rinnande vattnet och sökte att dermed hämma
den häftiga blodströmmen. Den unga flickans kinder
voro bleka, men hennes händer darrade ej -- lifvet
i prärien hade härdat hennes nerver. -- Solen hade
emellertid stigit högre på himlen, insekter lekte med
doftande ängsblommor och öfver det omätliga grönskande
fältet började milliarder fjärilar en lustig jagt. Men
framför Kathes fötter låg den sårade indianen stum,
orörlig, afsvimmad -- en bild af förgängelse och död
midt i detta muntra, vakna sommarlif. -- Hundskall
hördes nu ifrån blockhuset, det lät som en maning
till Kathe att skynda dit tillbaka, och lätt som
gazellen ilade hon längs gångstigen, och efter få
minuter hade de i hemmet församlade jägarne fått del
af hennes äfventyr.

'Det är en list af de fördömda rödskinnen, för att
komma hit in... De blodtörstiga hundarne trakta
efter skalper', sade en gammal soldat, och denna
hans tro delades snart i det närmaste af de flesta
officerarne.

'Hvad skulle en döende väl kunna tillfoga oss för
ondt?' frågade Kathe, och hennes syster tillade:
'I mensklighetens namn besvär jag er, att bära honom
hit, på det han må få all den hjelp man är skyldig
en lidande nästa!'

En och annan mumlade väl, att det var ett oförståndigt
och hjertnupet tal och att deras välvilja skulle
medföra tusen obehag; men icke desto mindre höjde sig
öfver tjugu tjenstaktiga armar, och efter ett ringare
tidsförlopp, än jag nu hinner berätta detta, låg den
alltjemt afsvimmade indianen under blockhusets tak,
vårdad och omhuldad af Rose och Kathe -- och under
det en officer med vand och lätt hand undersökte och
förband de djupa, blödande såren, vaknade indianen ur
sin tunga, dödslika dvala. Ett häftigt feberanfall
följde detta uppvaknande -- vilda skri blandades
med milda gutturalljud, och ropet af 'Arrapahoes'
upprepades ofta.

'Arrapahoes' och 'Sioux' föra för närvarande krig
med hvarandra', sade Darwell, 'och i natt har här i
närheten utan tvifvel stått en strid emellan dem.'

Möjligheten att vara omgifven af krigande indianer
gjorde denna dag tanken på jagten mindre angenäm och
man beslöt försaka den samma, hvarpå officerarne
begåfvo sig på väg till Laramie, sedan de befallt
några soldater att qvarstanua till damernas beskydd.

Intet oroväckande spordes dock till, och på så satt
förflöt dag efter annan. Efter en veckas förlopp var
indianens feber stillad. Tyst och lugn låg han på
sitt läger, medan han med skarpa observerande blickar
följde sin omgifnings alla åtgöranden, och han hade
med synbart nöje mottagit den honom af Darwell räckta
tobakspipan, blossat några väldiga drag samt åter
lemnat den ifrån sig till sin värd, i det han hårdt
tryckt hans hand under ett vänskapligt: 'A' hou!'

De båda systrarne betraktade icke längre indianen
med fruktan -- de ansågo honom som sin skyddsling och
sökte uppmuntra och förströ honom. Rose visade honom
sina målade blommor och fåglar och skänkte honom de
vackraste exemplar hon ägde i sitt album och Kathe
spelade och sjöng.

Hvad verkan deras vänlighet hade på honom blef för dem
icke rätt klart, ty efter att han namngifvit sig som
Talo-Maoze, en af Sioux' chefer, inskränkte sig deras
samtal till tecken, och i Talo-Maozes orörliga och
stolta anletsdrag skönjdes icke någon känslovexling.

En dag öfverraskades de båda systrarne af att vid
sitt inträde   i   sjukrummet  se   Talo-Maoze
stå smyckad med örnfjädrar   i   sitt   hår,
undersökande   strängen på den pilbåge Kathe   funnit
i   den   sårades   hand   och som hon för några
dagar sedan öfverlemnat åt honom.

Talo-Maoze pekade ut mot den sollysta savannen. En
blixt af glädje lyste till i hans ögon. Med ännu
vacklande gång nalkades han sina beskyddarinnor,
och med en rörelse 
af ädelhet och elegans böjde han sitt hufvud, i det han 
tryckte en flik af deras luftiga klädningar mot sitt bröst.

Det var ett farväl -- ställningen, åtbörden visade att 
det låg tacksamhet deri. Hunnen till dörren, vände 
Talo-Maoze sig om -- en sekund stod han orörligt stilla, derpå 
kastade han pil och båge långt ifrån sig samt sjönk ned 
för de båda qvinnornas fötter.

Det låg så mycken ridderlighet i denna hans åtbörd,
att, huru opåräknad än denna hyllning kunde vara, den på 
intet sätt skrämde de båda systrarna, som vänligt fattade 
hans händer, i det de nödgade honom att taga plats vid
deras härd. Efter denna stund var det som en öfverenskommen 
sak, att Talo-Maoze stannade qvar i huset, och det 
dröjde ej länge innan han på rådbråkad engelska talade med 
dem om sin tacksamhet. 'Utan er', sade han, 'skulle jag 
varit gången till de eviga jagtmarker, der bisonoxar aldrig 
tryta. Mitt lif har jag behållit genom er och det tillhör er
således.' Derpå kallade han sig deras broder och sade sig 
vilja lefva och dö med dem.

Efter denna stund visade han sig ifrig att lära deras 
seder och bruk. Charles' bössor intresserade i synnerhet
Talo-Maoze, och det dröjde ej länge innan han var en god 
skytt. På buffeljagt kunde dock ingen förmå honom att gå. 
'Bufflarne tillhöra indianerna', förklarade han kort, 'de 
hvite borde icke skjuta dem.' Och stor var hans glädje en 
gång, då han lyckades afhålla Charles från en dylik jagt.

Talo-Maozes lynne var dock vanligtvis allvarligt, till och 
med stundom dystert. 'Mitt hjerta blöder', sade han en 
gång, 'när jag tänker på de röde männen. Äro de icke 
flyktingar, der de förr varit herrar? Bäst derföre, att 
mockasinernas spår försvinna ifrån jorden.' Vid ett annat 
tillfälle sade han; 'Om under de hvites vänskap icke legat
svek, om de icke från början behandlat den röde mannen 
som fiende och lärt honom dryckenskapslasten, så skulle sorg 
och olycka varit fjerran från hans wigwam och han skulle 
aldrig stått mot den hvite mannen med tomahawken i hand.' 

Strid med Arrapahoes-indian.

Men efter dylika utbrott och liksom han fruktat att med 
dem hafva sårat de hvita männen, visade han dem vanligtvis
de största vänskapsbetygelser, tryckte gång på gång Darwells 
hand och bjöd honom en rykande tobakspipa. -- Till Kathes 
spel och sång lyssnade han gerna, strök sjelf med en viss 
skygghet harpans strängar och sjöng på de båda systrarnas 

begäran någon gång en af sitt hemlands
entoniga sånger, blandad med egendomliga,
disharmoniska skri.

Trenne månader hade ungefärligen förflutit på detta
sätt. Darwell gratulerade sig som bäst, att ha gjort
folk af ett halft vilddjur, och nickade ofta belåtet
mot Talo-Maoze, då han med hyfveln i hand sökte lära
sig vara nyttig. Något ordnadt arbete hade han dock
icke börjat. Långa dagar kunde han ligga utsträckt
på en matta, rökande sin pipa utan att yttra ett
ord, hemfallen åt den lättja, som är egendomlig för
hans ras. I sådana stunder visade han ett tydligt
förakt för allt hvad arbete heter, och på Darwells
uppmaningar att skynda till hans bistånd än vid den
ena, än vid den andra förrättningen svarade han blott:
'träldomen är för qvinnan.'

Morbror Barkmans prärikostym.

Hösten var nu inne, präriens grönskande fält hade
här och der antagit en gulaktig färgskiftning. Vid
denna tid började Talo-Maoze att synas ännu sorgsnare
och dystrare. Helst dvaldes han ute, och när han kom
under tak slog han gerna upp fönstren och mången natt
satt han vid ett sådant orörligt stilla. En gång
hade Kathe lagt sin hand på hans arm och frågat:
'Hvad går åt dig, Talo-Maoze?' 

'Arrapahoes!' sade
han. Det sköt en blixt i hans ögon, hans näsborrar
vidgade sig och genom hans smärta, fina gestalt for
en lätt skälfning.

'Arrapahoes', upprepade Kathe.

'Allt ifrån förra månskiftet ha de smugit sig här
omkring, jag har sett deras spår.'

'Längtar du tillbaka till ditt folk? Dörren är öppen,
du är fri, fastän vi icke skola se dig försvinna utan
saknad.'

'Talo-Maoze borde aldrig vändt sitt hufvud den dag
han tänkte gå.' Han fattade Kathes hand, tryckte den
hastigt och skyndade ut, efter att från väggen ha
ryckt ned den upphängda pilbågen. -- Det var första
gången han fattade detta vapen sedan den dagen
han vid Roses och Kathes fötter kastade det ifrån sig. 

Ordagrannt upprepade icke Kathe det samtal hon
haft med Talo-Maoze, hon berättade blott för sin
svåger att indianen sett Arrapahoes-rödskinn smyga
sig omkring der i trakten.

Innan solen gått ned återvände Talo-Maoze. Han
var denna dag mer än vanligt mild till sinnet; gång
efter annan uppmanade han Darwell att röka en pipa
tillsammans med sig, och då Kathe sjöng, tycktes han
lyssna med hela sin själ.

'En röd man kan aldrig bli hvit', sade han då en gång
till henne; 'men en röd man kan gå i döden för den
han är tillgifven.'

När Rose och Kathe sedermera drogo sig till minnes
denna qväll, påminde de sig att Talo-Maoze, mot sin
vana, gått med Darwell, för att undersöka alla dörrar och
reglar; derpå hade han stått vid ett fönster, öppnat
det samma och lyssnat utåt.

Det följde en temmeligen stormfull natt. Då och då
svepte vinden tjutande omkring husgafveln, slog mot
fönsterrutorna och tycktes ha stor lust att tränga
in genom skorstenspiporna.

Inne i blockhuset herrskade mörker och
tystnad. Plötsligt vaknade Rose. Hon satte sig upprätt
i sängen. Hvarifrån kom detta sakta knäppande ljud,
som då och då upprepades? Rose väckte sin man. Hvarje
ljud från den ensliga, tysta prärien kan ha sin stora
betydelse. I ett nu var Charles Darwell i kläderna,
hvarpå han öppnade dörren till
Talo-Maozes rum -- indianen var borta, den öppna
fönsterluckan sqvallrade om den väg han tagit.

'Han har förrådt oss!' utbrast Darwell, i det ett
smattrande ljud, åtföljdt af ett starkt brus, afbröt
hans ord.

'Eld, eld!' ropade de båda förfärade, unga qvinnorna,
och bleka af fasa stirrade de på ett gulrödt sken och
på glödande eldtungor, som sträckte sig allt längre
och längre fram, slickande palissaderna utanföre. Ett
vildt tjut hördes i detta ögonblick -- ett skri af
vrede och raseri, och viga som kattor syntes nu
några indianer klänga uppför en takränna, medan en
del andra sysselsatte sig att spränga reglarne på
de väl tillbommade dörrarne. Rose och Kathe flydde
till ett mera aflägset beläget rum, men Darwell
grep en yxa och hann just att lyfta den i högsta
hugg, då en af indianerna, görande en djerf kastning
med kroppen ifrån takrännan, flyttade sig fram till
fönsterposten. Darwells yxa föll och indianen störtade
vrålande tillbaka, i det hans arm, med tomahawken i
hand, föll längs framåt golfvet. Men rödskinnet hade
blott försvunnit för att lemna plats åt en ny kamrat,
som, varnad af sin medbroders exempel, lyckades parera
yxans slag, på samma gång han med ett
vigt hopp stod oskadd på kammargolfvet. Flera
indianer följde honom nu, och med ryggen tryckt mot
ett skyddande hörn, började Darwell en kamp på lif
och död. Just som denna strid hade börjats, upphäfdes
utifrån ett långt och ihållande tjut, starkare än
förut. -- Det lät som ett nytt krigsrop. En sekund såg
Darwell de svängda tomahawkerna i orörliga händer,
derpå upphäfde de i kammaren stridande indianerna ett
kort och skarpt skri och i deras rörelser märktes en
viss förvirring, medan slammer af stridande vapen
hördes utanföre. En af indianerna kastade nu mot
Darwell sin tomahawk, hvilken lätt sårade honom i
benet. I samma minut vände de stridande honom ryggen,
och under ropet af 

'Talo-Maoze!' rusade de fram mot dörren i hvars ram just nu
visade sig en hög, smärt gestalt. Talo-Maoze, ty det
var han, utdelade hugg på hugg, men icke han allenast,
utan äfven en del andra rödskinn, som syntes vara på
hans sida, och ehuru sårad och endast med svårighet
förmående röra sig, sällade sig snart Darwell till
dem.

'Jag har hemtat mitt folk till undsättning åt
dig!' var allt hvad Talo-Maoze ropade till Darwell
under denna på en gång heta och blodiga strid -- och
dessa Sioux och Arrapahoes kämpade mot hvarandra,
täflande med lågorna i vildt förhärjande raseri.

En plötslig tanke på Rose och Kathe kom Darwell
att lemna de stridande. Han ilade ur rum och i rum,
förgäfves ropande deras namn. Ångesten förtog honom
all tanke på egen fara; midt igenom eldslågor och
kämpande krigare ilade han bort, ständigt ropande
sin unga hustrus namn. 'I trädgården!' ljöd åter
Talo-Maozes röst. Och dit släpade sig nu Darwell,
blödande och lidande af smärtan i det sårade benet
samt hade lyckan att der sluta i sin famn de stackars,
halft ihjelskrämda systrarna.

'Talo-Maoze har fört oss hit ... han bad oss vara
lugna samt här vänta på dig!' sade Rose, hvars
skälfvande och bleka läppar knappast kunde framstamma
detta svar.

'Han var ingen förrädare!' sade Kathe och en stråle
af glädje skimrade i hennes mörka ögon. 'Han lemnade
oss i natt för att hemta hjelp och undsättning,
ty han visste nog hvad vi hade att frukta af dessa
kringsmygande Arrapahoes.
För dem var Talo-Maozes skalp en god pris, det var den
de lurade på och det var derföre de öfverfallit oss.'

'Vi borde också aldrig dragit Talo-Maoze in i
vårt hus; det följer som en förbannelse med dessa
rödskinn.'

'Tyst', bad Rose och slöt sin man ömt i sina
armar. 'Måste vi icke tacka honom att vi äga
hvarandra?'

'En röd man kan aldrig bli hvit', sade Kathe, som
just kom att tänka på de ord Talo-Maoze yttrat den
förflutna qvällen; 'men en röd man kan gå i döden
för den han är tillgifven!'

Från det brinnande blockhuset slog i detta ögonblick
lågorna högt upp, liksom ville de förena sig med den
gryende morgonrodnadens purpurskyar, -- ett väldigt
brak ... lågorna sjönko samman mot jorden, och under
glödande bjelkar funno nu de stridande Sioux och
Arrapahoes sin graf.»

*

Gubben Barkman gjorde nu en paus, som afbröts af en
väldig gäspning ifrån systersonen.

»Jag märker du fått nog af mina indian-historier. Ja,
nu har jag också oåterkalleligen slutat» - sade den
gamle med ett småleende.

»De ha varit charmanta, på min heder, högst
intressanta!» sade systersonen, som nyss drömt att
han tagit arf efter herr Barkman. »Det måtte ha varit
ett högst vexlande lif. Jag önskar jag sett morbror
under dessa äfventyr på prärierna.»

»På sätt och vis kan jag uppfylla din önskan. Se
här har du mitt porträtt från denna tid. Och nu,
ett tack för det du lyssnat till gubbens historier
vid toddyglaset!»



Vinterblommor.

Tradescentia.

Ja, bred dig ut i morgonstunden så, 
Sug hvarje stråle, bleka solen tänder! 
När qvällens engel dagens fackla vänder, 
För evigt sluter du ditt öga blå.

Dock är din grönska ljuf, din färg så klar, 
Och äkta guld uti ditt hjerta glimmar.
Ack, noga räknadt, endast några timmar, 
Som du, i lifvet menskoblomman har.

Hvi sluter hon ej kronan re'n, som du, 
När hennes tidsmått är tilländalupet. 
Ack, äfven hon fick guld i hjertedjupet, 
Ett evighetens solbarn är hon ju.

Anna A.



München och baierska ölet.

En kulturhistorisk skiss.

Hela Baiern är ett enda stort Gambrinus-altareGambrinus  
är  en mytisk personlighet, som
representerar öldrickningens fröjder.,
har man sagt, och München den evigt fladdrande lågan
derpå. 

Lika litet som en hederlig bryggare, i fall han
ej varit i Baiern och München, förr vågade påstå, att
han fullkomligt kände sitt yrke, lika litet djerfves
nu en simpel öldrickande dödlig bedyra, att han vet,
huru man på ett rättskaffens sätt dricker öl, eller
att han sett någon dricka öl riktigt och regelrätt,
i fall han icke varit i Baiern och särskildt i dess
hufvudstad München.

München dricker icke blott på ett egendomligt sätt,
München har till och med ett ölspråk, ett eget
utbildadt lexikon i denna riktning, en ordskatt, en
rikedom af beteckningar, ett fyndigt och väl valdt
förråd af bilder för de mest mångfaldiga tillstånd
af öldrickande och dermed förbundna omständigheter,
hvilka man annorstädes icke ens känner eller
observerat.

På intet annat ställe på jorden är intresset för ölet
så lifligt och ständigt vaket, som i Baiern och i
synnerhet i München. Det är ett outtömligt ämne för
samtal vid alla tider och i alla lägen.

Då bekanta mötas, förutsätta de alltid, att man
»kommer från ölet eller går till ölet», som det
heter. Den ena frågar genast den andra, om han »äfven
i dag varit hos A-bryggaren, eller fortfarande går
dit, eller möjligen hos B-bryggaren eller
C-bryggaren», eller hvad allt dessa alfabetiska
lokaler nu heta. Som en särdeles hederlig gerning,
att icke säga bevis på vänskap gäller, då någon
meddelar en annan, eller, såsom det münchenska
uttrycket ganska betecknande lyder, förråder hvar
godt öl finnes. Då det är fråga om en liten lokal
och obetydliga förråder, som någon hittat på,
kan emellertid ej den varmaste vänskap locka fram
hemligheten, utan i så fall herrskar ett slags
tysthetslöfte: man tiger som muren och betraktar
sig såsom tillhörande ett de sju gånger sjufaldt
förseglades hemliga förbund!

Eljest är, såsom nyss nämdes, ölet föremål för
samtal i hvarje sällskap. Öfverallt hör främlingen
med förvåning t. ex. följande: »det är lättdrucket»
-- »det är icke klart» -- »det är dimmigt» -- »det är
sträft» -- »det bornerar starkt, men har ingen corpus»
-- »skummet är segt» -- »det faller af» -- »det har
varit närmare bäcken än säcken» -- »det klibbar vid»
-- »det har ingen skärpa» -- och flera dylika uttryck,
hvarpå det tyska ölspråket har ett så rikt förråd.

Ölet är öfverallt, der det förekommer, ett
förfriskningsmedel, ett medel till tidsfördrif; i
München är det deremot den lifssaft, den tillvarons
modersmjölk, den lifvets urkälla, som genomströmmar
allt och innehåller allt!

Är München-bon frisk, så dricker han, för att
bibehålla helsan; är han olustig, så dricker han,
emedan »ölet hjelper».

Är han törstig, så dricker han, emedan ölet släcker
törsten; är han icke törstig, som dock sällan händer,
så dricker han, emedan då någonting säkert är i olag,
hvarföre han ej har någonting angelägnare än att
återställa den gamla törsten.

Är han hungrig, så dricker han, emedan ölet mättar;
är han mätt, så dricker han öl, emedan det befordrar
matsmältningen.

Är München-bon varm, så dricker han öl, emedan det
svalkar; fryser han, så dricker han öl, emedan det
värmer.

Är han upprörd, så dricker han öl, emedan det lugnar;
är han nedslagen och då sig, så dricker han, emedan
det piggar upp humöret.

Är han rabulistisk, så dricker han för att vinna lugn
och frid; är han en af de stilla i landena, så dricker
han för att bli modig och få ett karlavulet sinnelag.

Om det är vackert väder eller det regnar, om det är
sommar eller vinter, så dricker han -- för vädrets
skull!

Är München-bon sömnlös, så dricker han öl, för att
få god ro; är han sömnig, så håller han sig vaken
med öl.

Åt den gamle gifver ölet ungdomlig kraft; åt den unge
ålderns stadga.

Med ett ord, ölet är för München-bon liksom för
judarne öknens manna, hvilken förvandlade sig i allt
och hade smak af allt, som den deraf ätande önskade
sig. Endast den anmärkningen kan göras, att det är
ett fel af skapelsens herre, att han icke antingen
låter ölet fullfärdigt strömma ned från himlen,
liksom fordom manna nedföll derifrån, eller låter
det välla fram, liksom vattnet ur jordens källor!

Ingen annan fläck på jorden kan, såsom München,
visa sanningen af satsen: Vanan är halfva
naturen. München-bons natur har mer än till hälften
öfvergått i vanan att dricka öl. Han födes med
anspråk på »sitt öl» och »sitt krus». Han har sin egen
personliga sociala andel i ölet. Ingenting kan rycka
det ifrån honom eller stänga honom från ölkruset.

Ölet är dessutom det medel, som i München åstadkommer
jemnlikhet. Börs- och bördsaristokraten kan dricka
xeres, madeira, champagne eller johannesberger,
under det att den vanliga menniskan får hålla till
godo med en sämre vinsort; men ölet är lika för alla,
för de högsta som för de lägsta.

Den ena München-bon känner och uppskattar derföre den
andra icke efter rang, titel, samhällsställning och
dylika kännemärken, utan mera naturligt efter hans
förhållande till ölet, efter det ställe, hvarest
han dricker det. Frågar ni efter en mans bostad,
så vet man det i de flesta fall icke; men hvarest han
dricker »sitt öl», det skall den tillfrågade alltid
veta och derom genast gifva er upplysning.

Värdarne och kyparne eller källarjungfrurna i München
blifva i följd af dessa ölförhållanden till och med
ett slags familjekomplement och allmän välfärdspolis
på samma gång som innehållsrika adresskalendrar;
de veta noga reda på, om någon är frisk, bortrest,
död, om någon befinner sig väl eller illa o. s. v. På
minuten och med märkvärdig skarpsynthet se de genast
om det är någon, som försummar sitt vanliga ölkrus.

Det är en känd sak, att tysken är mycket grundlig och
att denna grundlighet gör sig gällande i de minsta
småsaker lika mycket som i stora och allvarsamma
frågor. Man spårar detta tydligt äfven i hans
hvardagliga lefnadsvanor. Vanan att ständigt dricka
öl har hos honom medfört en hel hop andra vanor,
som äro för hans sinnelag karakteristiska. Ej nog med
att han på samma ställe förtär ett visst qvantum af
den kära maltdrycken; han har också alltid sin gifna
plats i ölstugan, liksom han alltid har sin gifna
bestämda tid, på
hvilken han der infinner sig, för att dricka ur
samma seidel. Utan dessa omständigheter skulle ej
öldrickandet ha allt det behag, som det nu för honom
medför.

Seidlarne, deras former, målningar, sentenser, årtal
och hederstecken, skulle kunna gifva anledning till
en lång följd af ganska intressanta betraktelser.

Följande må väl observeras: Om någon har ernått en
hög titel, men han efteråt såsom förut på bestämd
tid sitter i skjortärmarne hos »sin förra bryggare»
och på sin »gamla bänk», så är han en karakter, som
förtjenar all respekt, och detta visar man också honom
oförstäldt! Äfven de mest betydande personligheter
försmå icke de simplaste ölställen, oaktadt dessa
öfverträffa alla utskänkningsställen i verlden
i afseende på osnygghet, dålig luft och eländig
uppassning. Så t. ex. betraktar en äkta ölutskänkare
en duk på ett åt gästerna framstäldt bord med samma
blickar, som indianen en åt honom erbjuden svart frack
eller en stärkskjorta med »fadermördare». Att riktigt
grundligt förakta en sådan lyx, som en duk på bordet i
ölstugan, der emellertid München-bon merendels intager
sin aftonmåltid, det är en af den äkta öldrickarens
förnämsta pligter. Och i afseende på uppassningen, så
hör det till det sällsynta, att ölstugans betjening,
som vanligen utgöres af en enda person, gör bord
och bänk rena efter bortgående gäster, utan detta
tillkommer efterträdaren, som der vill slå sig ned.

München-bon utvecklar i detta fall en
menniskovänlighct och ett öfverseende, som är rörande
och förvånande; och om man tänker sig samma välvilja
tillämpad i alla sociala förhållanden, så skulle
derigenom snart skapas en mönsterstat, om ej till och
med skyndsamligen framkallas det tusenåriga riket!

Följderna af öldrickningen röna äfven ett så ädelt,
fromt och rörande öfverseende i München, att intet
annat ställe, i synnerhet ingen stad, dertill kan
uppvisa något motstycke. Då öldrickningen nu en gång
för alla der anses tillhöra naturbehofven, då man,
såsom redan blifvit antydt, i hvad fall som helst
måste dricka öl, så är det nästan gifvet, att ingen
der blifver tadlad för öfvermått i njutandet af
maltets gulbruna must. Tvärtom tages alltid parti för
en sådan mot en nyktrare, i fall en sådan, hvilket
dock sällan inträffar, skulle tillåta sig ställa
några förebråelser till den, som blifvit mer eller
mindre redlös. »Trots mot ingen, skydd åt hvar och en,
ingen till åtlöje, oförrätt åt ingen» -- så är lagen
i ölstugan.

Den gamla goda tiden med dess patriarkaliska
anstrykning har intill våra dagar haft i allo sitt
högqvarter i München, rättrogna öldrickares
paradis. Men den är, tyvärr, nu stadd på reträtt
äfven derifrån. År efter år reser en del deraf bort
på jernvägarne, genom hvilka minst lika många nya
idéer som nya personer föras till hufvudstationerna
och tränga undan det gamla.

Men i ett är det nuvarande München likt det gamla,
och det är i en allmän och osläcklig öltörst hos dess
befolkning; äfven deri bibehåller det sitt gamla
anseende, att man der fortfarande får »äkta baierskt»,
på hvars kraft tron ännu är allmän, trots v. Liebigs
och andras påstående, att den icke förefinnes, något
hvaråt en äkta bairare skrattar och tömmer krus på
krus.

Till förklaring af denna allmänna öltörst anse vi
oss slutligen skyldiga att fästa uppmärksamheten
pä en omständighet: Münchens vatten är så dåligt
och odugligt, att det endast kan drickas i form af
öl, kokt och kryddadt! Detta förklarar mycket af
München-bons egendomligheter, synnerligast hans
ständiga öltörst, och innebär äfven en vigtig ursäkt
för dess öfverdrifter.

Ölprofning i München.





Panoramabild af Paris. 2.



Promenader i Paris.

2.

Vi gå öfver Pont des Invalides till venstra
Seine-stranden. Der se vi midt framför oss
Invalid-dômen höja sig mot skyn. Redan på Esplanaden
möta vi grupper af dessa stympade soldater, som
i hotellet funnit en fristad. Och vägg i vägg med
dem hvilar Napoleon I, krigaren och despoten, hvars
minne länge hölls i gudomlig vördnad, men som dock
af historien blifvit ställd på sin rätta plats.

Genom det förnäma Faubourg S:t Germain och det glada
Quartier Latin komma vi fram till Panthéon, denna
väldiga minnesvård åt Frankrikes store män. Från
krönet af kyrkans kupol kunna vi skåda ut öfver den
oroliga staden, der öfverallt kolonner och praktfulla
minnesmärken resa sig mellan husmassorna, och gå
vi ned i hvalfven under kyrkan, så få vi tillfälle
att reflektera öfver de stora andar, som ännu lefva
och verka bland folket, fastän deras sarkofager
här nere tala om att kropparne för länge sedan
blifvit jordade.

Gå vi utför Boulevard S:t Michel i och komma
ned till stranden, så se vi till venster Palais
de Justice (domstolarnes lokal), der Frankrikes
advokater tala. Det är härifrån många af dessa
snillrika och patriotiska fransmän utgått, som i
tider af nöd tagit landets styrelse i sina händer
och vunnit otack derför. Inom dessa murar hafva Jules
Favre, Gambetta m. fl. först talat till publiken.

Vända vi oss nu till höger, så stå vi snart framför
Notre Dame, den herrliga katedralen, hvars minnesrika
och imponerande storhet inverkar på alla. Der uppe
i de höga grå tornen är platsen, der Quasimodo,
Victor Hugos vidunderliga fantasiskapelse, lefde och
älskade. Vi gå in genom den rikt utsirade portalen
och stanna en stund inne under Notre Dames höga och
långa skepp, dit belysningen kommer blott
som ett mystiskt skimmer genom de färgade
fönstren. Det är svårt för en talare att här göra sig
hörd, men musiken klingar här så mycket underbarare.

Från Notre Dame behöfva vi blott gå öfver Pont
d'Arcole för att komma till Hôtel de Ville, det
nyss sköflade palatset, som nu åter stiger upp
som en Phoenix ur askan. Knappast någon byggnad
i hela Paris har skådat så omvexlande händelser
som denna. Vi behöfva blott erinra om hvad der på
senare tider passerat. Först en samlingsplats för
noblessen vid de praktfulla Haussmanska balerna under
kejsardömet, så säte för septembermännens regering,
vidare kommunardernas residens, och slutligen ett
rof för sköfling och brand.

Förbi Tour S:t Jacques, ett af Paris' vackraste
minnesmärken, gå vi Boulevard Sebastopol framåt till
de stora boulevarderna och vika der af till venster,
för att komma till Nya Operan. Byggnaden påbörjades
under den tredje Napoleons mest lysande dagar, men
arbetet afstannade alldeles efter katastrofen 1870
och har ej kunnat med kraft återupptagas af brist på
kapitaler. Redan nu gör dock den storartade byggnaden
ett mäktigt intryck på betraktaren, på samma gång
många anmärkningar under den sista tiden blifvit
gjorda mot renheten af dess stil.

På illustrationen ser man öfverst Notre Dame, från
två sidor med Pantheon till höger, Invalid-dômen
till venster; i midten står det nya operahuset,
till höger derom tornet Saint-Jacques la Boucherie
vid Boulevard Sebastopol, till venster det götiska
klocktornet på Louvre-platsen. Nederst ses Palais de
la Justice, deröfver Hôtel de Ville, som förstördes
under kommunard-upproret; till höger ses kyrkan
Val de Grace, till venster Saint Augustin.




Djurlif i Sydafrika.
(Tillhör art. här nedan.)

Djurlif i Sydafrika.

Mångfalden  och rikedomen  af djurformer i Afrika 
har obestridligen utöfvat den hufvudsakliga
dragningskraften på de flesta europeiska besökare, 
vare sig nu att de rest dit i rent vetenskapligt intresse 
eller mera för jagtnöjets eller vinstens skull. Vinstgifvande
är i sjelfva verket endast elefantjagten, ehuru
man med samma lifsfara, i fall man älskar starka
sinnesrörelser, äfven kan egna sig åt jagten på annat
vildt.

Elfenbenet står öfverallt i värde, icke blott i
kuststäderna, utan äfven i det inre landet, och
utgör städse ett godt bytesmedel. Har den resande
förlorat sina oxar eller behöfver han en tjenare och
har det lyckats honom att nedlägga ett par elefanter,
så kan han för tänderna af dessa tillbyta sig både
menniskor, oxar och lifsmedel. Derföre står också
en elefantjägare i högt anseende hos de infödda,
ehuru de omöjligen kunna göra sig något begrepp om
att man kan jaga för blotta nöjets skull.

"Hafva dessa jägare", brukade man fråga Livingstone,
"hvilka komma så långväga ifrån, intet kött hemma?" --
"Åh jo, de äro rika och kunna alla dagar slagta en
oxe." -- "Och ändå komma de hit och törsta så mycket
för detta torra köttets skull, som på långt när
icke är så godt som nötkött?" "Det sker för nöjes
skull." --

Ett skallande skratt följde alltid på ett sådant svar,
och det synes som skulle de jagande engelsmännen
icke kunna undgå att af de infödda betraktas som
ett besynnerligt slags narrar. Men naturligtvis
hålla afrikanarne sig sjelfva för kloka, om de
följa narrarne på deras vandringar och söka att
tillegna sig så mycket som möjligt af hvad dessa
nedskjuta. Europeernas eldvapen hafva, under
de få år som förflutit sedan de börjat tränga
inåt Sydafrika, gjort betydliga förödelser bland
vildmarkens bebyggare. Man har nedlagt elefanter,
rhinoceros och annat vildt i så enormt antal, att en
sådan skördetid aldrig mera skall återkomma, 
och berättelserna derom skola höras såsom sagor af
efterkommande slägten.

Men dessa trakters rikedom på både djurformer
och djurindivider är så stor, att de ännu många
år skola vara ett rikt fält både för jägarens och
vetenskapsmannens arbete. Hjordar af vilda elefanter
lustvandra ännu i morasen. Den ansenliga mängd
elfenben, som årligen utföres från Afrikas skilda
delar, gifver ett begrepp om det antal, hvari detta
jättedjur ännu i dag förekommer i denna verldsdel.

Icke mindre är mängden af olika arter tvåhornade
noshörningar. Fnysande uppdyka i floderna eller
sjöarne plumpa flodhästar bredvid väldiga krokodiler,
hvilka drifva omkring likt trädstammar på vattnet för
att öfverraska den obetänksamma antilopen, som kommer
för att släcka sin törst. Långhalsade giraffer,
zebror, qvaggor och bufflar med fruktansvärda horn,
till hvilka sluter sig en otalig mängd antiloper;
slutligen den afrikanska pantern samt lejonet, som
med blodigt gap herrskar öfver det hela och låter
sin stämma åsklikt ljuda öfver slätterna.

Ännu talrikare är fågelverlden representerad, och
i synnerhet på vestkusten förekomma luftens vingade
skaror i många olika former och sköna färger. En stor
mängd sångfåglar befolkar Guineas skogar och delar
sitt område med chimpansen, hvilken, enligt negerns
barnsliga åskådningssätt, tiger blott derföre,
att han -- skall slippa arbeta. Lysande biätare
och honungsfåglar öfverbjuda hvarandra i färgglans,
medan de mera blygsamt kolorerade perlhönsen gifva sig
desto högljuddare tillkänna genom gälla skri. Äfven
bland fåglarne uppträder i Afrika en jättegestalt:
strutsen.

Öfverraskande är den stora utbredning talrika
afrikanska djurarter hafva i riktning från norr till
söder. Sålunda gå strutsarne, många antiloper, zebror,
giraffer o. s. v. från Kaplandets slätter till foten
af Atlas. Elefanter, noshörningar,
flodhästar och krokodiler bebo sumptrakterna längst
i norr och längst i söder. Den strimmiga hyenan
är deremot hemma blott i norr; i söder uppträder
den fläckiga hyenan jemte schakalen. Dromedaren är
icke ursprungligen afrikansk, utan medfördes af de
inträngande araberna.

Denna vidsträckta utbredning är utan tvifvel en
följd af att många af de nämda djuren, synnerligast
steppernas bebyggare, äro tvungna att årligen företaga
långa vandringar. Liksom regnmolnen vandra från norr
till söder, så utvecklar sig äfven växtligheten
i samma riktning, efter som den framkallas af
regnet. Antiloperna samla sig vid foderrika ställen
i förvånansvärdt antal. Tusentals springbockar,
blåbockar, gnus, strutsar, qvaggor och zebror bilda
lefvande strömmar, hvilka öfversvämma de vidsträckta
gräsfält, som nyss vattnats af regnet och förbyta
sin brunbrända yta mot den saftigaste grönska.

Efter dem följa rofdjuren för att uti eftertruppen
taga sina byten eller göra sig en måltid på dem,
som blifvit nedtrampade eller stannat efter af
trötthet eller sjukdom. I ännu större antal vandra
lågt vid jordytan termiterna och flyga genom luften
hela moln af gräshoppssvärmar. Sjelfva honungsfågeln
måste följa med i tåget för att finna de saftrika
sköna blommor, ur hvilkas kalkar han läppjar sin
föda. Slutligen kommer också menniskan, hvilken,
emedan hon uteslutande lefver af sina hjordar, måste
beqväma sig till detta vandrarelif, för att finna
tillräckligt foder för djuren.

Under ett så kringirrande lif blifva menniskans
andliga krafter alldeles outvecklade, ty det är,
som bekant, blott med den materiela odlingen som den
andliga följer. En naturlig, vattenrik källa, som här
bunde de nomadiserande stammarne vid en fast bostad,
skulle vara af mera betydelse för deras andliga
utveckling än alla de europeiska missionärer, hvilka
nu med tvifvelaktig eller alldeles ingen framgång
arbeta på deras själars förkofran.



Stora Carls-ö.

Vid Gotlands vestra kust, ungefär fyra och en half
mil söder från Visby och en och en half mil
från Klintehamn, ligga Lilla och Stora Carls-ö,
båda obebodda af menniskor och i det närmaste
skoglösa. Afståndet från närmaste stranden af Eista
socken är till den förra (som i hvardagstal kallas
»Lill-ön») en fjerdedels, och till den senare
(»Stor-ön») något mer än en half mil. Hvardera ön äges utaf ett bolag af i Eista och Fröjel socknar boende hemmansägare, hvilka begagna öarne såsom betesmarker för sina får.

Historien känner inga stora händelser, som timat på
dessa öar; ingen mensklig kultur har der någonsin
blomstrat; inga betydelsefulla menniskoverk erinra
der om fredliga eller krigiska idrotter -- och dock
hafva vittre, vidtbefarne män, som slump, forskarenit
eller jägarelust någon gång fört till dessa ödsliga
öar, förklarat dem värda att räknas bland Östersjöns
märkligaste ställen. Förr än menniskans historia
begynner, hafva våldsamma naturrevolutioner öfvergått
dessa öar. Derom vittna deras merendels tvärt
afhuggna, stundom ut öfver stranden hängande klippor,
deras sönderslitna konturer, deras vidunderliga
»raukar» eller stenjättar, deras genombrutna
bergväggar, oräkneliga grottor och remnor, kalkmassans
hit och dit stupande, krökta, omstörtade lager, de
här och der finslipade ytorna, de svindlande stalpen
och kringslungade blocken, samt de i kalken, uti
grupper af tusental och liksom kolonivis, nedbäddade,
förstenade och prydligt bibehållna vattendjuren.

De resa sig ur vågorna, dessa höga klippöar, liksom
ruiner af tvenne ofantliga fästningar. Naturforskaren
finner der oräkneliga föremål för sin uppmärksamhet
och förundran; jägaren jublar bland öfverflödet af
bevingadt och fyrfotadt villebråd, och målaren blir
i denna rikt vexlande bergsnatur villrådig, hvar han
skall börja sina studier.

Det var en tidig Junimorgon, för några år sedan, som 
författaren af dessa anspråkslösa anteckningar --
i sällskap med tvenne vetenskapsmän och en med 
lokalerna välbekant fiskare från Eista -- i en liten
öppen båt senaste gången befann sig på lustfärd
till Carls-öar. Det var en af dessa naturens och
sommarens högtidsstunder, hvars herrlighet man aldrig
förgäter: det var »ett betydligt godt väder», såsom
vår vägvisare yttrade på sitt okonstlade språk. När
vi nalkades öarne, hade solen nyss höjt sig öfver det
gotländska fastlandet, hvilket ännu låg insvept i en
fin ljus dimma. Men öarnes höga gulgråa tinnar lyste
framför oss i gyllene skimmer. Hafvet låg slumrande,
skimrande, spegelklart -- endast här och der småkrusadt
och finstreckadt i följd af några milda fläktars lätta
lek med vattenytan; här och der syntes några hvita
strimmor liksom af flytande is i det ljusblåa vattnet.
Och när vi efter rodden mellan de båda öarne höllo
af till venster, för att inlöpa i »Norderhamn» på
Stor-ön, fägnades vi utaf anblicken af några svärtor,
som med frisk fart lade ut till sjös; efter enhvar
af dem bildade sig på hafvets yta af fina linier
en vinkel, i hvars spets den simmande fågeln låg,
och hvars sidor förlängdes och åtskildes ju mer han
aflägsnade sig. Och på de bullerstenar, som ligga,
den ena efter den andra, å det från hamnen mot norr
utskjutande refvet, sutto i rad, och liksom till
morgonparad, snöhvita skinande fiskmåsar. Och längst
ute på en sten låg i vattenbrynet en skäl (phoca), och
fnyste af välbehag i den friska morgonluften, tills
han snart, när båten kom honom närmare, fann för godt
att dyka ned. När vi under högljudda samtal befunno
oss inne i den s. k. hamnen, som dock ej är annat
än en båtlandningsplats, och båten, framdrifven af
några starka årtag, skrapade på den grunda, småsteniga
stranden, då välkomnades vi, på egendomligaste vis,
af ett starkt mångstämmigt bräkande af de vilda,
vidtberömda fåren, som med harar och fåglar dela
besittningen af ön, och som snart, förskräckta 
öfver vår landstigning, snabbt lupo undan bland
klipporna. Och tusendetals sjöfåglar, likaledes
oroade af det buller vi gjorde, svärmade ut ur
bergväggarnes skrefvor, bildade liksom en mörk sky
öfver våra hufvuden, och ställde till oss sitt »Wer
da?» med vilda döfvande skri.

Med glädje sprungo vi i land. Hänryckte sågo vi
oss omkring. Allt, som mötte våra blickar, var så
storartadt, så förunderligt vildt och skönt.

Och sedan vi ur den medförda matkorgen behörigen
stärkt oss för att kunna vandra, klättra och krypa
bland de pittoreska märkvärdigheter, som i mängd
väntade oss, anträdde vi med vår språksamme vägvisare
en rundresa kring ön.

Parti från Stora Carls-ö, med Lilla Carls-ö i fonden.
(Teckning af C. S. Hallbeck.)

Stora Carls-ö, som på alla sidor utom på den norra,
der det nyssnämda refvet skjuter ut, är omgifven af
bråddjup, och hvars areal är ungefär 480 tunnland,
utgör en (i medeltal 150 fot) hög bergsplatå med här 
och der några smala, merendels sluttande strandremsor. 
På denna platå sträcker sig från Norderhamn en bred, 
mot söder sig vidgande dalsänkning ned till »Söderhamn», 
öns andra, men blott i nödfall begagnade båtlandningsplats. 
I södra delen af dalsänkningen synas spår af ett stort
marmorbrott, och massor af stensplittror qvarligga
der öfverallt. Det säges, att de väldiga, sköna,
rödspräckliga marmorstycken, som man beundrar i
de gotländska kyrkornas portaler och pelare samt
i yttermurarnes hörn och socklar, blifvit på 1200-
och 1300-talen, då de flesta kyrkorna byggdes, till
stor del hämtade härifrån. I närheten ligger en af
stenar bildad oval plats, som kallas »Kyrkogården», i
hvars midt stenar äro uppstaplade i en hög, som kallas
»Altaret». Enligt sägen skall nämda oval omsluta vigd
jord, och der skola i forntiden de stenhuggare,
som på ön aflidit, hafva blifvit begrafne. Liksom
Lill-ön, består Stor-ön af tvenne, nästan omärkligt
i hvarandra öfvergående lager: ett öfre och mäktigare af
hård, med rödaktiga enkrinit-stammar uppfylld kalk,
och ett lägre, bestående af omvexlande tunna skifvor
af kalk och mergel. Det är i nyssnämda öfre lager,
som det funnits och ännu finnes byggnadssten af
färgrikt, ypperligt slag.

På bergsplatån mot öster märkes dess enda träd, som
redan Carl v. Linné omtalade i sin »Gothländska Resa»
(1741): det är en ask af ett par famnars höjd, hvilken
i följd af kampen med den här ohejdade stormen fått
en bedröflig, dvergartad skepnad, med horisontalt
utsträckta, knotiga grenar. Från sin höga plats är det
lilla, ensliga trädet synligt långt ut på hafvet. Der
bredvid har man en vidsträckt och herrlig utsigt
öfver hela Stor-ön, öfver den närbelägna Lill-ön
och öfver det gotländska fastlandet, der man med
obeväpnadt öga ser vid pass tio höga kyrktorn spira
upp öfver de skogiga, gröna, dunkelgröna, och längre
bort dunkelblåa trakterna, som i trenne på nyssnämda
olika sätt färglagda, bortom hvarandra liggande
bälten förtona sig i fjerran. -- Kors och tvärs är
öns yta, liksom ock här och der den smala stranden,
afdelad af otaliga gångstigar, anlagda af fåren, och
af gröna ränder, som beteckna djupa remnor, fyllda med
svartmylla, i hvilka frodas en rikare växtlighet än
den, som de omgifvande kalkhällarne med deras tunna
jordlager förmå framalstra. Men det korta gräs, som
finnes å dessa hällar, och som består af fårsvingel
och andra fina, kryddartade örter, är fårens läckra
föda. På dessa hällar gå de hela dagarne, och försmå
det knähöga gräs, som på några ställen växer i dälder
och på strandpartier under bergväggarne. Likväl blifva
dessa får »smällfeta», såsom Linné om dem yttrade,
och deras kött får en särdeles angenäm, villebrådslik
smak. På Stor-ön finnas vanligen 300 får, som här
tillbringa äfven vintern, då de i grottorna söka sig
skydd emot oväder. Och blir vintern rik på snö och köld,
så få de stackars »åjlamben» (såsom Carlsö-lammen
kallas på gotländska) slita mycket ondt; för att
då kunna lifnära sig, måste de med framfötterna
sparka upp snön och åtnöja sig med vissnadt gräs och
släke. När isslagg och köld öfverdragit marken med en
hård skorpa, få de ofta med blödande fötter arbeta sig
till en knapp och usel näring. I de djupa grottorna
blifva de stundom inyrade, och dö der i mängd, sedan
de i sin hungersnöd ätit ullen af hvarandra.

Såsom nämdt är, har ön merendels i hafvet tvärstupande
bergväggar. Blott på några ställen finnas
smala  stränder, med några löfträd och här och der
högt gräs, under de branta väggarne och framför
de djupa grottorna.

"Hessleby-lada", klippbildning på Stora Carls-ö.
(Teckning af C. S. Hallbeck.)

Det vore i sanning mödan värdt, att försöka sig
på en skildring af dessa skrofliga klippmurar,
der millioner sjöfåglar, af många slag, sitta i
afsatserna eller »på hyllorna» (såsom det heter), och
af dessa grottor, der mångenstädes öppningen smyckas
af murgrön och der i hvalfvet präktiga koraller
sitta infattade liksom blomster-buketter, -- samt för
öfrigt af alla de andra egendomliga formationerna,
som likna än murar och fästningsverk, än menniskor
eller delar af menniskor, än byggnader eller delar
af sådana, än andra föremål. Men då utrymmet här
gör ett sådant försök omöjligt, må åtminstone några
af dessa partier uppräknas, hvilkas gängse namn
till stor del genom sin uttrycksfullhet antyda
deras art och form. Till exempel: »Utfall», en
djerft framspringande udde, hvars undre del blifvit
bortgräfd af vågorna; »Hessleby-lada», liknande en
portöppning och bildad af en grof pelare, som upptill,
liksom en kontrefort, stödjer berget; »Stor-nase»
(Stornäsan); »Tjufhålet», en ofantlig grotta vid
vestra bergväggen, der några hundra man kunna rymmas,
och dit nedgången är särdeles äfventyrlig; enligt
sagan sträcker sig derifrån en gång under hafvet
fram till trakten af Visby; »Rindhålet», en grotta,
hvars ena vägg är beklädd med murgrön (på gotländska:
rind); »Godshålet», en annan grotta, vid hvilken,
liksom vid Tjufhålet, sagor om röfvare
och stulet »gods» hafva fästat sig; »Svarta
hällar», »Köttfatet», »Buckeklif», »Kopparhornet»,
»Midsnabb», »Spang-ände», »Jungfruhålet», der en
gång en modig flicka gick in och kom, enligt sagan,
efter 3 eller 4 mils vandring fram på Stenkumla backe
(1 mil från Visby); »Haren», en udde, som, betraktad
från en viss punkt på hafvet, liknar ett harhufvud;
»Laup-hargi», hvars namn (»Altarrummet»?) säkert
har höga, hedniska anor; i närheten finnes här ett
stenkummel med tydlig hällkista, hvilket kummel dock
länge sedan blifvit öppnadt och rånadt; »Fanterna»,
fyra fantastiska »raukar» eller
stenbilder, med flera, med flera!

På ön finnas två källor med mycket friskt vatten. »Det
smakade rent», -- skrifver Linné -- »men jag fruktade
att dricka det för tagelmatkar, som lågo på källornas
botten.»

Bland öns märkvärdigheter från en senare tid är den
s. k. »Herrestenen», en af landshöfdingen friherre
Grönhagen upprest minnesvård, med både latinsk och
svensk inskrift, af hvilka den förra omförmäler,
att bemälde landshöfding med fru och barn samt med
landskamreraren i länet och provincialläkaren i
häradet år 1732 besökt Carls-öar, och sedan låtit resa
stenen, såsom ett uttryck af sin tacksamhet mot Gud,
för den lyckligen aflupna färden.

Enligt en på Gotland gängse folksägen, som äfven i
Strelow's »Gotl. Krönika» (1633) är antecknad, sjönk
vid Carls-öar det skepp af danske konungen Valdemar
Atterdags flotta, hvilket innehöll den dyrbaraste
delen af hans genom Visby' eröfring år 1361 vunna
byte. Bland detta byte funnos de från vestra fasaden
af S:t Nikolaus tagna kostliga karfunkel-stenarne,
hvilka (enligt sagan och krönikan) lyste om
natten såsom fyrar för de förbiseglande. Enligt vår
vägvisares uppgift, skall stället, der skeppet sjönk
med tåg och tackel, vara utanför »Svarta Hällar»,
på Stor-öns sydöstra sida. Om denna händelse berättas
bland kustboerna underliga sagor. För att vinna sitt
mål -- heter det -- hade kung Valdemar ingått förbund
med en trollqvinna, och lofvat henne, att, om det 
lyckades honom att eröfra den rika och mäktiga
hansestaden, skulle hon få hälften af bytet. Hon
hade derföre satt sig under en bro, öfver hvilken
Guta-hären skulle tåga, och med sina hexerier
beröfvade hon alla, som der drogo fram, både makt och
mod, så att Valdemar lätt besegrade dem i striden. Men
när konungen väl hade vunnit sitt syftemål, brydde han
sig icke om sitt löfte till trollkvinnan, hvilken
derföre beslöt att hämnas. Hon lät skeppet, som
hade den yppersta skatten ombord, förgås vid Stora
Carls-ö, och der ligger nu ej blott skatten, utan
bredvid den ligger hon sjelf i gestalten af en stor
svart hund, med ögon som äro stora såsom tallrikar
och som gnistra af eld. Så vaktar hon det sjunkna 
rofvet. Och vissa tider, i synnerhet emot de stora
helgerna, ser man ett flammande sken på vattnet; det
är återglansen, säger man, af de på djupet liggande
karfunkelstenarne. Andra förklara skenet så, att det
är Valdemars skatt som »brinner», emedan trollqvinnan
då upptager och fejar den i eld, för att sedan åter
gömma den i djupet. Andra tillägga, att när fiskaren
någon gång kommit att sänka sina garn öfver stället,
der skeppet ligger sjunket, så blir det refvor i 
garnen, emedan de fastnat på någon af masttopparne. 
-- När Carl v. Linné på sin resa till Gotland (1741) 
passerade Carls-öar, som han fann vara »höga och branta på
sidorna såsom skantzar, ... liksom uppmurade af
kalksten til ansenlig högd», så antecknade han i sin
dagbok följande ord: »Siö-Folket förnötte tiden med
fåfängt prat om tvenne stora Carbunclar, som skola
sutit i en kyrka i Wisby och här tillika med Danska
Kong Waldemars Skiepp gått i qvaf; de allena kunde
tro, at Masten än i dag plägade synas i stilla vatn,
och at Carbunclarnes glantz emot Solen under tiden
lyste up i de siöfarandes ögon.»

Många andra sagor och »fåfängt prat» hafva fästat
sig vid dessa öars vilda klippor och djupa grottor;
men läsaren torde, åtminstone för denna gång, vara
belåten med hvad som redan är meddeladt.

En annan gång, om läsaren tillåter, skola vi göra
en utflygt till Lilla Carls-ö, som i jemförelse med
Stor-ön visserligen är mindre till omfång, men minst
sagdt lika stor med hänsyn till skönhet och vildhet.

C. J. Bergman.



Svenska porträttgrupper.

Publicister.

Andra serien.

Vi meddela i detta häfte en ny porträttgrupp,
hämtad från svenska tidningspressen. Då vi i denna
årgångs första häfte framställde bilder af sju andra
framstående publicister, beledsagade vi dessa med
en historik öfver uppkomsten och utvecklingen af
svenska tidningspressen samt den sammas nuvarande
ståndpunkt. Hänvisande till denna historik såsom
bakgrund för de nya bilder, vi här framställa,
gå vi nu att lemna kortfattade data angående Karl
Adam Lindström, Fredrik Theodor Borg, Rudolf Wall,
Axel Krook, Arvid Gumælius, Harald Ossian Wieselgren
och Wilhelm Walldén.

Karl Adam Lindström, född 1816, blef efter vid Upsala
universitet tagen filosofie-doktorsgrad anställd i
Riksarkivet. Då, år 1859, »Nya Dagligt Allehanda»
uppsteg som en Phoenix ur »Svenska Tidningens»
bål, blef Lindström den förstnämda tidningens
hufvudredaktör och har i denna egenskap allt sedan
varit de moderat-liberales främste och talangfullaste
ledare inom svenska tidningspressen. Då Lindström
åtog sig detta värf, medförde han till det samma en
grundlig bildning, ovanligt god penna, politiskt
mod och verldskännedom, den sistnämda egenskapen
förvärfvad ej minst genom vidsträckta resor och ganska
långvarigt vistande i mellersta och södra Europa samt
Asien och Afrika. Karl Adam Lindströms publicistiska
arbete karakteriseras bäst af några hans egna i
dessa dagar i hans tidning uttalade ord: »Den ledande
grundsats, som bestämt vår hittills varande verksamhet
och allt framgent skall bestämma den samma, torde
ej vara fördold för dem, som från början följt oss,
nämligen att i samhällsbevarande intresse å ena sidan,
utan hänsyn till hvar det träffar, anmärka missgrepp
eller felaktigheter i offentliga åtgärder samt å den
andra i mån af våra krafter söka befordra berättigade
samhällsförbättringar för att sålunda vrida vapnen
ur händerna på radikalismen och göra den oskadlig.»

Fredrik Theodor Borg är född i Carlshamn den 18
September 1824. Efter att hafva genomgått Landskrona
elementarläroverk, blef han 1841 student vid Lunds
universitet. Sedan han vid nämda lärosäte aflagt
skriftligt prof för filosofiska graden, bosatte
han sig i Stockholm år 1848, således under en
upprörd och jäsande tid. Denna tid blef ock Borgs
»Sturm- und Drang-Periode». Det var under detta och
de närmast följande åren Borg, tillika med kongl.
sekreteraren N. Persson (sedermera under namnet Nordin
känd såsom verksam kommunalman i Helsingborg), utgaf
den radikala tidningen »Reform», stiftade den första
arbetareföreningen i Sverige, samt blef anklagad för
»kätterska» religionsåsigter. På grund af denna
anklagelse, måste Borg hvarje vecka under fem månaders
tid inställa sig inför Stockholms rådhusrätt,
som ransakade i målet. Han blef emellertid af
Svea hofrätt, som dömde redan i första instansen,
frikänd. Efter att 1850-51 hafva varit medarbetare i
»Aftonbladet» och 1852 i den af Gustaf Hierta utgifna
»Budbäraren», nedsatte sig Borg i Helsingborg samt
öfvertog 1855 redaktörskapet af »Öresunds-Posten»,
af hvilken tidning han två år senare äfven blef
ägare. Dels såsom publicist, dels såsom ordförande
i »Demokratiska sällskapet i Skåne» samt anordnare
och ledare af en mängd skandinaviska folkmöten, har
Borg tagit en verksam del i de politiska och sociala
rörelser, som under senaste årtiondet ägt rum i vårt
sydligaste landskap. Borg har gjort flera utländska
resor. Under en af dessa uppträdde han såsom ledamot
af 1869 års fredskongress i Lausanne. Har från trycket
utgifvit »Qvinnans Historia».

Rudolf Wall föddes i Stockholm 1825. Efter slutade
skolstudier fick han anställning vid Aftonbladets
kontor. Mer än öfriga hufvudredaktörer för svenska
tidningar har Rudolf Wall gått igenom graderna,
som man säger. Aftonbladets grundläggare och förste
chef, Lars Johan Hierta, lät nämligen ynglingen
börja såsom s. k. motläsare vid korrekturet,
hvarifrån han sedermera steg till öfversättare,
referent och författare af mera sjelfständig
art. Helt ung började han utgifva den bekanta
satiriska tidningen »Friskytten», hvilken fortgick
under åren 1849-57. Efter nämda tidnings upphörande
egnade sig Rudolf Wall dels åt affärsverksamhet,
dels åt skriftställareskap, tills han med 1865 års
början satte sig i spetsen för »Dagens Nyheter»,
hvilken inom ett par år uppnådde den ställning, den
ännu intager. I mångt och mycket en trogen lärjunge
af sin gamle mästare, är det dock egentligen två mål
för hvilkas uppnående Wall, i likhet med Hierta, sträfvat: 
sparsamhet med allmänna medel samt fredspolitik.

Axel Krook är född d. 9 Augusti 1831 i Sölvesborg. Han
var först bestämd att egna sig åt affärslifvet
och antog ock under ett års tid handelskondition
i Malmö, men drogs snart på allvar till boken och
blef 1850 student i Lund. Hans håg för litterära
sysselsättningar uppodlades under studenttiden
synnerligen genom att han blef upptagen i
»Sjustjernan», ett litterärt sällskap, bildadt
af några dåvarande studenter, af hvilka sedermera
en Victor Rydberg, en Oscar Svahn och en Fredrik
Braune, i likhet med Axel Krook, förvärfvat sig aktadt
författarenamn. Ekonomiska vidrigheter hindrade Krook
att fortsätta den akademiska studiebanan. Han slog
sig ned i Stockholm, der han under ett par års tid

flitigt arbetade, dels för teatern, dels
inom tidningspressen. År 1854 ingick Krook
i telegrafverkets tjenst och blef, efter
kortare tjenstgöringsperioder i Örebro och
Venersborg, förflyttad till Göteborgs station. I
denna stad lemnade han dock efter ett par år
tjenstemannabanan, för att uteslutande egna sig
åt litterära sysselsättningar. Från år 1859 har
han varit och är ännu den främste medarbetaren
i »Göteborgs-Posten». Oaktadt ett ovanligt träget
arbete i nämda dagblad, har han haft tid att redigera
tidningen »Arbetaren», författa de två varmhjertade
romanerna »Tro och Otro» samt »Paulus», utgifva ett
par häften noveller, skrifva åtskilliga arbeten för
scenen, samt lemna uppsatser till »Nordisk Tidskrift»,
»Aftonbladet» m. fl. Äfven »Svenska Familj-Journalen»
har, såsom våra läsare väl veta, emottagit många
bidrag af hans värderade penna. Såsom flerårig
ordförande för Göteborgs Arbetareförening samt
stadsfullmäktig har han under de senare åren tagit
verksam del i det sociala lifvets friska utveckling
i rikets andra stad.

Arvid Gumælius föddes i Örebro d. 25 November
1833. Fadern är f. d. rektorn O. J. Gumælius,
känd såsom lärare och läroboksförfattare. År 1852
blef Arvid Gumælius student i Upsala. Han ingick
1854 i telegrafverkets tjenst och utnämdes år 1856
till telegrafkommissarie i Örebro, hvilken befattning
han ännu bibehåller. Året förut hade han inträdt i
redaktionen af »Nerikes Allehanda», och öfvertog han
der år 1857 hufvudredaktörskapet. Gumælii hofsamma
och sakrika skriftställarskap, uppburet af en sällsynt
rättfram, ärlig och älskvärd personlighet, fästade
snart hans medborgares uppmärksamhet på honom, och
efter att hafva fått åtskilliga kommunala förtroenden
valdes han år 1869 till riksdagsman för Örebro,
hvilket hedrande uppdrag förnyades 1872. Under de
5 riksdagar, Arvid Gumælius hittills bevistat,
har han tagit en liflig och ganska ingripande del i
arbetena. Åren 1871 och 1872 var han statsrevisor
och år 1873 kallades han af K. M:t att ingå såsom
ledamot i den s. k. telegrafkomitén. Utom »Nerikes
Allehanda», utgifver Arvid Gumælius -- i förening med
Victor Emanuel Öman och Otto Serrander -- det lilla
förtjenstfulla bladet »Allehanda för Folket».

Harald Ossian Wieselgren, son af den kände
predikanten och skriftställaren Pehr Wieselgren,
föddes i Helsingborg 1834. Efter att hafva vid
Lunds akademi 1856 blifvit promoverad till filosofie
doktor, ingick Harald Wieselgren såsom tjensteman vid
Kongl. Riksbiblioteket i Stockholm, der han ännu är
anställd. Var äfven bibliotekarie hos framl. hertigen
af Dalarne, prins August. Sedan han under några år
anonymt strött kring i Stockholms tidningar alster
af en lätt och elegant penna, öfvertog Wieselgren
år 1865 på hösten redaktörskapet af »Ny Illustrerad
Tidning», hvilken, såsom väl bekant är, under hans
ledning intagit och bibehållit ett aktningsvärdt rum
inom vår inhemska illustrerade press.

Wilhelm Walldén föddes i Stockholm d. 17 September
1836. Student i Upsala 1855, absolverade han 1857
kansliexamen. Efter att ha tjenstgjort i flera
embetsverk, egnade sig Walldén snart uteslutande åt
arbete i Kongl. Civildepartementets expedition, der
han 1866 erhöll K. M:ts förordnande att biträda vid de
kommunala ärendenas beredning och expedierande. Med
denna befattning fortfor Walldén tills hösten 1869,
då han helt och hållet lemnade tjenstemannabanan,
för att öfvertaga ledningen af »Stockholms Dagblad»,
hvilken tidning förut ägts af hans fader, boktryckaren
J. Walldén. Från att vara en snart sagdt uteslutande
annonstidning, har »Stockholms Dagblad», såsom bekant
är, under Wilhelm Walldéns ledning höjt sig till
en öfver hela landet spridd och aktad tidning, med
moderat-liberal färg. D. 5 Januari 1872 erhöll Wilhelm
Walldén Stockholms valmäns förtroende att i riksdagens
andra kammare representera hufvudstaden. Detta
förtroende förnyades d. 27 September samma år. Såsom
riksdagsman har Walldén väckt motioner om befrielse
för främmande trosbekännare från skattskyldighet till
svenska statskyrkan, om rättighet för gift qvinna
att råda öfver sin enskilda förmögenhet och sin
arbetsförtjenst, samt om åtgärder för erhållande af
en kommunal finansstatistik för hela riket, hvilken
sistnämda motion föranledde en skrifvelse i ämnet
till K. M:t. Har från trycket utgifvit två delar
af en samling prejudikat angående kommunallagarnes
tillämpande, samt en politisk broschyr: »Tyskland,
Frankrike och Sverige».

-d-

*




Lars Gathenhjelms graf.

I första häftet af vår tidskrifts innevarande årgång 
meddelades, såsom läsaren torde erinra sig, en 
historisk uppsats, kallad En karolin till sjös. Häri 
omnämdes en i kommendör Gathenhjelms födelseort ännu 
gängse sägen, att han ej skulle ligga begrafven i den 
dyrbara marmorkista, som, jemte en annan liknande, är till 
finnandes i Gathenhjelmska grafkoret i Onsala kyrka. Denna 
sägen ville äfven veta, att Gathenhjelm fått sin sista lägerstad 
å ett öde skär ute i Kattegat. Emellertid har författaren 
till den nämda uppsatsen efter den sammas offentliggörande 
blifvit genom postexpeditören i Onsala, hr Aug. Carlberg, 
underrättad om, att vid en af flere aktade och 
trovärdige män i Onsala företagen undersökning i det nämda 
grafkoret det satts utom allt tvifvel, att Gathenhjelm verkligen 
hvilar i den af honom från danskarne kapade marmorkistan. 
I denna marmorkista står en kopparkista, hvilken i sin 
ordning omsluter en af trä, och i denna sistnämda fanns 
skelettet af en menniskokropp samt lemningar efter 
svepningen.

Den poetiska sägnen får således, liksom så många andra 
dylika, i vår kritiska och undersökande tid vika för 
verkligheten.

 S.

*



Fröken Bedas förlofning.

Skiss af Emilie Flygare-Carlén. 

(Forts. och slut fr. föreg. häfte, sid. 351.)

15.

Stunden är kommen.

Majoren och kaptenen hade begifvit sig på den så
intressanta expositionsfärden, och de skulle icke
komma tillbaka förrän efter klockan 3. Baronen hade
låtit helsa sin fästmö, att som han kände sig något
nervös på förmiddagen, ville han icke lemna sina rum
och ville ej heller besvära henne med att komma in
till sig förrän på eftermiddagen.

Detta kunde Beda ej rätt förklara, men var i hvarje 
hänseende nöjd att få några timmar för sig sjelf. Kaptenen
hade, då han aflägsnade sig, framkastat en vink,
som hon ej vågade förstå, om en lugnare tidräkning efter
detta, med mera.

Urståndsatt att under närvarande spänning sysselsätta
sig med något arbete, lade hon sig ned i ett soffhörn,
för att utgrunda hvilka frågor hon härnäst skulle
ställa till framtiden. Men hon hade ej hunnit att göra
sig klart någon, då jungfrun kom in med underrättelse,
att häradshöfding Mannerdal frågade om han fick
göra besök.
Svenska publicister:

Fredrik Theodor Borg.                    Axel Krook.

Wilhelm Walldén.  Karl Adam Lindström.  Rudolf Wall.

Harald Wieselgren.                Arvid Gumælius.

»Häradshöfding Mannerdal vet kanske icke att pappa är
borta!» svarade hon, redan i darrning. Ty detta besök,
just nu ... Hon såg på flickan, som genast svarade:

»Jo, bevars, hvad han det visste, men han önskar ändå
att få träffa fröken.»

»Bed honom då vara god och stanna i förmaket! Jag
skall snart vara der.»

Men nog blef det för honom ett långt »snart» att
vänta .....

Ändtligen inträdde Beda.

Hon syntes lugn, men hennes kinder tycktes ha förlorat
hvarje blodsdroppe.

Mannerdal kom emot henne med begge händerna
utsträckta, en enklare och förtroligare hjertlighet
än han någonsin visat: den var tydligt beräknad att
hos henne väcka en motsvarande tillit, hvilken för
dem båda kunde underlätta svårigheten i det ämne,
som förelåg.

»Ack, ack, ack», utbrast hon, fattande hans händer
med det fulla förtroende, som han önskade ingifva,
»denna gång är det icke fråga blott om en flyttning
... Kaptenen hade nog misstagit sig i sina enfaldiga
allusioner.»

»I fall kaptenen gjort någon egendomlig allusion,
så hade hans misstag sin grund deri, att Ludvig med
flit fört honom bakom ljuset. Naturligtvis valde han
icke kaptenen till sin förtrogne.»

»Han har icke förtrott sig till någon och ville icke
se mig förrän på eftermiddagen.»

»Det kom sig af en särskild orsak ... Men bjud nu
först till att bli en smula lugn! Sedan skola vi
språka.»

»Han har då uppdragit er, sin mest värderade vän,
att ...» Hon såg Mannerdal in i de trofasta, ärliga,
vackra ögonen ... »Tala, tala!»

»Är det ännu så, dyra fröken Beda, att jag får glädja
mig åt att vårt förbund, der det gällde att ...»

»... att kufva alla upproriska känslor och på
spartanskt sätt bli dem öfvermäktig ...»

»... på ett kristligt spartanskt sätt bli herre öfver
dem. Men litar ni på mig än i dag?»

»Alltid, och jag vet på förhand hvad ni skall säga
till mig: 'Lid och dö!'»

»Nej, det vore en alltför hednisk uppmaning att
öfverensstämma med kristendomens rätta anda. Jag säger
i stället: Bär modigt följderna af de förhållanden,
ni sjelf skapat, och lef för att bli lycklig genom
den vackra sanningen, att den ädlaste lyckan ligger
i den lycka, som vi bereda dem, hvilka genom oss äga
rätt att vänta den, och sedan i det höga medvetandet
att vi, efter den mönsterbild vi äga, söka i vår
kallelse verka Hans verk! Om en själ skulle gå under i
förtviflan öfver oss, då ha vi anledning att sjelfva
förtvifla. Men hjelpa vi denna själ att gemensamt
med oss sträfva till en annan sällhet än sjelfvisk
jordisk njutning, då åter äga vi rättighet att känna
en triumf i vårt hjerta, som gör lifvet icke till en
börda, utan till en högtid.»

»Då jag hör er tala», svarade Beda, »bortför ni min
tanke till det högre, der jag gerna ville dröja, men
den sänker sig åter ned till det, som är ett faktum,
och stannar framför något förfärligt, med ett ord:
ni kan icke bedöma rätt mitt förhållande ... Men säg,
huru lyda Ludvigs egna ord?»

»De innefattas i denna uppmaning: 'Låt henne veta att
jag nu genom mina läkare är fullt förvissad att mitt
samvete kan vara utan oro, om jag inträder i äkta
ståndet, men att jag helt och hållet saknar mod att
fråga henne om hon nu, då stunden är inne, är beredd
att hålla sitt upprepade gånger gifna frivilliga
löfte! Jag tror att hon så är', tillade han, 'men
finner mest öfverensstämmande med grannlagenheten
att hon genom en gemensam vän blir beredd på denna
förändring, som hon kanske icke mera väntar sig!'»

Beda satt tyst. Hvarje ord trängde in i hennes
själ och förklarade sig sjelf genom minnets trogna
återgifvande af det förflutna. Slutligen sade hon
sakta, i det hennes ögon, återspeglande ångsten och
striden inom henne, fästes på Mannerdal: »Ni vill då
icke säga de två orden?»

»Hvilka?»

»De, som jag tänkte på: 'Lid och dö!'»

»Om ni så önskar», svarade han med en brytning i
rösten, en brytning mellan sorg och kyla, hvilken för
Beda kändes liksom om en dolk trängt genom hennes
hjerta, »om ni så önskar, måste jag väl säga: 'Lid
och dö!', men gör det då åtminstone så, att det icke
kostar er aktningen för er sjelf! Hvad mig beträffar,
så om jag kunde förebrå mig att äga en tusendels
andel i den svaghet, ni röjer, derigenom att jag icke
förmått väcka ur sin slummer den kraft, som jag vet
finnes på botten af er själ, så skulle jag i morgon
dag emottaga det förordnande, som just nu erbjudes
mig i landsorten, hellre än att stanna qvar för att se
er vackla vid sjelfva ingången till det nya lifvet.»

»Ni är en obarmhertig vän, men tänk icke sämre om mig,
än jag förtjenar! Ni har genomskådat den svagare,
låt mig säga den menskligare delen af mitt väsende,
men vet att jag icke en minut dagtingat med min
pligt. Jag skall säga honom, att jag genast är färdig
att uppfylla den.»

»Nå, det vet jag väl! Ni är en alltför redlig och
dertill för stolt qvinna att bryta ett tioårigt
löfte, helst då hans testamente i hvarje fall nämner
er till hans arfvinge. Det är således icke derom vi
tala. Ni går att uppfylla er pligt, men skall han i
sin brud se ett offerlam, skall han, som visat den
oupphinnligaste grannlagenhet till det sista, uppnå
lyckan för att i den finna en tusen gånger djupare
olycka, än han förut varit hemfallen åt?»

»Nej», sade hon tvekande, »jag hoppas att bli stark
-- jag vill bli det! Men jag är qvinna, och hela min
natur ...» Hon afbröt, medan en djup rodnad höljde
hennes ansigte.

»Tänk er», återtog han så hastigt, att luckan i
samtalet knappt märktes, »om Ludvig skulle dö,
sedan han blifvit väl förtrogen med fattigdomen i
sin rikedom!»

»Om så skulle ske», svarade hon med ett slags
förtviflad köld, »är allt slut för oss båda.»

»Tro icke det! Döden sluter sällan så väl igen dörren
efter sig, att icke något, som tillhör lifvet,
stannar qvar. Jag har ofta öfverraskat Ludvig, då
han, liksom de flesta menniskor, hvilka lefva under
många timmar i ensamhet, talat högt. Skulle han ej
ännu kunna tala högt, då han tror sig vara ensam med
sin gamle förtrogne, Chevaliern, men någon tjenare
funnes i närheten, om det bedrägliga sken, som gycklat
för honom? Kunna icke ord, sagda till er eller mig,
blifva belyssnade ... Tro mig, det behöfs icke mer
för att ryktet skall utbasuna, att den olycklige
unge mannen dog af sorg, i stället för sjukdom,
och man skall anklaga er att ha bedragit honom i
sin väntan! Och ännu en anklagelse. Tror ni att ert
samvete i det fallet skulle tiga?»

Beda satt stum, men hennes sammanknäppta händer
pressade sig mot hjertat.

»Jag har varit hård», tillade Mannerdal nu med djup,
mild och upprörd röst, »mycket hård, men jag hade
icke eljest uppfyllt pligten i det vänskapsförbund,
som vi ingått. Förlåt de qval, jag förorsakat er,
och blifve det nu hur som helst, så har jag talat ut!»
Han reste sig och fattade hatten.

»Ja», sade hon till svar, »ni har varit hård,
men ni har åtminstone icke att förebrå er vid er
beskickning, att ha lemnat mig i den ringaste villa,
och till bevis på att jag i alla delar fullkomligt
fattat er, så blygs jag icke öfver att tillstå att,
om ni en dag finge läsa i den dagbok, som jag för
snart tio år sedan började på min förlofningsdag,
ni skulle finna att under de sista fem åren för
mig varit fullkomligt klart, att jag under de fem
första icke alls förstått de omfattande pligter och
ansvarsfullt svåra följder, som jag vid ett sådant
äktenskap skulle ha att bestå. Detta till ert lugnande
å ena sidan. Det andra, som jag ville säga, är att jag
känner mig öfvertygad, att ni lika mycket lidit af att
tala såsom er pligt bjudit som jag af att höra er.»

»Tack!» sade han otydligt. »Må Gud i sin
kärleksrikhet beskydda er ... Jag kan ej just nu gå
in till Ludvig, jag -- kommer senare.»

»Men jag kan göra det, och jag skall också göra det
i trots af hans förbud, ty det börjar nu dagas och
klarna i min själ. Tro mig, han skall icke finna ett
offerlam!»

Mannerdal svarade blott med ögonen.

Derefter tillslöt han hastigt dörren och gick.

*

16. 

De trolofvade.

»Ja», utbrast Beda, då hon blifvit ensam, »jag skall
ha mod att genast afgöra allt ... O, huru ädel, huru
samvetsöm han är! Ja, mycket i mitt lif har varit
sken, blott sken, men nu skall det bli verklighet. Och
om jag än icke når den fulländningen, att jag utan
ångest och inre motstånd nalkas mitt hemlighetsfulla
ödes fullbordan, så skall det aldrig, aldrig mera
hända att jag smeker dessa känslor med ett mjukt
medlidande för mig sjelf.»

Hon gick beslutsamt mot dörren, men stannade vid
tröskeln.

»Behöfde jag väl mer», sade hon, uppmuntrande sig
sjelf, »än att erinra mig hans ädla anletsdrag för att
finna hvad sann sjelfbeherrskning är ... Men det är
icke fråga mer om honom: det är på min arme Ludvig jag
skall tänka, för honom jag skall handla och verka.»

Hon gick nu utan vidare uppehåll, med ögon strålande
af den vackra inre sinnesstämningen, in till sin
trolofvade ...

Baronen halflåg i sin hvilstol, väntande på Mannerdals
återkomst.

»Min Ludvig», sade Beda genast, utan att ge honom
tid att tala, »jag tyckte att det var onödigt att
en mellanlänk i denna högtidliga stund skulle finnas
emellan oss ... Att du skickade din ädle vän Mannerdal
var likt din vanliga fina noggrannhet, men jag har
velat visa dig att han ej behöfdes att framföra
mitt svar ... Se, här har du mig för lif och död --
när skall det lysas?»

Hon hade kastat sig ned vid stolen, der han satt,
och kysste honom hjertligt.

»O, Beda, Beda, du är så storsinnad! Jag finner inga
ord för min brinnande tacksamhet ... Gud har haft
barmhertighet med min tioåriga ovisshet. Du har varit
solen i mitt lif, och hur har jag ej bäfvat för att
en tid skulle komma -- den nalkades ju redan med stora
steg -- då jag måste bli qvar i mörkret.»

»Men nu får du ej mer tänka på mörkret, min Ludvig! Du
är ju nu nästan frisk, med undantag af den ömtålighet,
som alltid rådt i ditt helsotillstånd.»

»Ja, för den svåra sjukdomen, säger flertalet
af läkarne, kan jag vara lugn, men mitt bröst är
långt ifrån bra ... och vet du, min dyra hustru (nu
kallar jag dig redan så) hvad man sagt blir alldeles
nödvändigt för mig?»

»Jag kan icke gissa ... Säg fort!»

»Jo, att, så snart jag erhållit min följeslagerska,
jag med henne bör åter bege mig till någon
Medelhafs-hamn. Jag andas der mera obehindradt ... Men
hvad säger du dertill?»

Det gick en hel revolution genom den unga qvinnans
själ ... Ja, kan hända vore det allra bäst att
lemna bakom sig allt, som ej räknades till den nya
tillvaron.

»Jag ser att jag för hastigt öfverraskat dig med
detta förslag. Jag nämde det ej till Mannerdal, ty
jag ville ej begära för mycket, men din outsägliga
godhet förvillade mig.»

»Nej, min Ludvig, du har hvarken förvillat dig eller
misstagit dig om min tillgifvenhet ... Jag följer
dig hvart du vill och när du vill.»

»Ack, det är för mycken, för mycken lycka .... Och
se der kommer nu min redlige vän Mannerdal lagom
för att lyckönska mig ... Tack, broder, för
din mission! Hon har icke blott gifvit mig sitt
bifall till giftermålet, utan äfven bifallit att vi
omedelbart efter bröllopet ge oss ut till Egypten.»

»Nå, Ludvig», svarade Mannerdal med sin lugna röst,
medan blodet dock omedelbart sjöd upp öfver ansigtet
till hårfästet, »du har då fått lyckan riktigt
fast! Ingenting kan numera fattas dig.»

»Ju mera menniskan stiger mot glädjens och hoppets
höjder», återtog baronen, »desto raskare flyta hennes
idéer ... Ni gissar icke, mina vänner, hvilken idé
jag just nu fick!»

»Nej ... hvilken?» frågade Mannerdal.

»Den, att du, broder, för ett år eller åtminstone ett
halft rätt väl behöfde skaka af dig dammet från dina
pappersluntor och bege dig med mig och min hustru
ut i vida verlden ... Hvad säger du ... Fri resa
naturligtvis och de allra tacksammaste reskamrater
... Icke sant, min Beda -- vi skulle bli oändligt
förtjusta öfver att få denne vän med oss för att
njuta gemensamt?»

Bedas ansigte lystes först upp af en blixt, tydande på
något rent af öfversvinnligt, och äfven i Mannerdals
framskymtade en icke strax dämpad rörelse. Hans blick
träffade Bedas med ett så förunderligt uttryck, att
hon kände den såsom ett både glädje- och sorgebud.

Emellertid, emedan hon för första gången läste en
osäker mening i hans ögon, blef hon desto säkrare på
hvad hon hade att göra för att höja sig såväl i hans
som i sin egen tanke.

»Min bäste Ludvig», skyndade hon sig att taga ordet,
innan Mannerdal hann att svara, »hvad du är oförnöjd,
som icke kan finna dig tillfredsställd med blott
mitt sällskap! Jag har skäl att vara svartsjuk på
vår vän. Ty du bör veta att han är äfven min -- ja,
en mycket värderad vän. Dessutom, huru skulle han
kunna derangera sin säkra ställning för att drömma
bort sitt lif, liksom vi skola göra under vår färd
på Nilfloden?»

»Men», inföll baronen, »du låter ju icke på det sättet
Mannerdal få svara sjelf. Nog kan en så skicklig man
som han finna en god ställning, då han återkommer.»

»Nej, vet du broder», inföll Mannerdal, som med en
nu strålande och begriplig blick tackat Beda, »din
tillkommande hustru har rätt. Dessutom bör ingen
tränga sig emellan ett nygift par -- med undantag
förstås af Chevaliern ... Men hvar är då han .... jag
har aldrig saknat honom hos dig förut.»

»Chevalier ... hvar är du, gamle kamrat?» ropade
baronen undrande. Och vid hans röst kom det trogna
djuret fram bakom hvilstolen.

Men Chevaliern hade tydligen icke sin vanliga eleganta
hållning: hans öron slokade, och han såg så ömt på
husbonden, att denne fick tårarne i ögonen.

»Min stackars Chevalier», sade han, »du är bestämdt
icke frisk! Eljest skulle du begripa att din husbonde
för andra gången inträdt i lifvet.»

Chevaliern ville visa sitt vanliga glada och angenäma
väsende -- men det gick icke.

*

17.

Tredje lysningsdagen.

Det är icke nödigt, att vi närmare uppehålla oss vid
den bestörtning och det missnöje, som majoren råkade
ut för, då han vid hemkomsten möttes af så stora
nyheter, hvilka Beda på ett enkelt, men hjertligt
sätt meddelade honom.

Giftermålet var han halft om halft beredd på, och han
såg deri en borgen för sig att fortfarande få hafva
sin dotter hos sig. Men den brådskande lysningen och
den omedelbara resan, det var saker som väckte hans
största harmsenhet.

Hvad beträffar kaptenen, sade han ingenting till
Beda, ännu mindre till Ludvig, men han förklarade
majoren vara fullkomligt tokig, om han ginge in på
att släppa ut sin dotter på sådant vis. Derpå kastade
han sig i den frambefallda vagnen, gaf kusken order
att köra allt hvad tyget höll ... och medan det
så i flygande gick fram, svor han hela vägen öfver
hela qvinnoslägtet och gaf sig sjelf minst tio dyra
löften att aldrig låta fånga sig af någon bland dessa
»skapelsens illfundiga plågoandar» ...

»Hon älskar mig -- jag anar det bestämdt», tröstade han
slutligen sig sjelf, »men hon är svag ... alltför
svag! ... Nå, nå, den stackars idioten lefver icke
länge: han stupar väl der ute i Nilgyttjan, och då
torde nog en säker vän bli af

nöden för att föra hem den unga enkan ... Ja ja,
vi få väl se ... Du behöfver icke köra så alldeles
ursinnigt!» ropade han åt kusken.

*

Första och andra lysningsdagen voro redan passerade,
och Beda hade med beundransvärdt lugn och fasthet
emottagit lyckönskningarne. Men icke var det nog
härmed ... detta tillhörde det yttre programmet
... Man skulle ha sett henne tillsammans med sin
brudgum! Hennes ömma, odelade och fina uppmärksamhet
för allt, som rörde honom, stördes aldrig af någon
jägtande ifver, som tydde på en inre trötthet,
hvilken behöfde skaffa sig hvila eller luft.

Fästmannen och fadern skulle det ha varit lätt att
vilseleda, men med vännen i det »spartanska förbundet»
hade det varit omöjligt. Också höll han ej räkning
på de beundrande, stundom rörda blickar, genom hvilka
han lät henne ana att han förstod det intet spel här
ägde rum.

Och så gjorde det ej heller. Ty ensam med sin Gud,
kunde Beda under bönen blicka upp till honom och bedja
om kraft att fullborda sitt verk. Och den enda fråga,
hon nu ställde till »framtiden» var denna: »Skall jag
alltid, äfven sedan vi blifvit ensamma i det främmande
landet, ha samma ödmjuka mod som nu?» Och det svar,
som hon tyckte framtidens vindar hviska, var detta:
»Tro på dig sjelf!»

De enda varelser, som bestämdt icke delade Ludvigs
svindlande sällhet, hvilken höll honom i för stark
exaltation, voro hans dagliga läkare och Chevaliern.

Hvad beträffar majoren, hade han ett alltför varmt
hjerta i sitt gamla krigarbröst att icke röras af sin
brorsons innerliga tacksamhet och sin dotters lugna
fasthet.

Men ingenting kunde lifva Chevalierns sjunkna mod.

Den tillkallade veterinärläkaren förklarade, att
hunden ej var sjuk på annat sätt, än att han led af
en allmän matthet, som troligtvis snart skulle gå
öfver efter det medel, han föreskref.

Men det gick icke öfver.

Och då baronen sof -- aldrig då han var vaken -- hörde
betjenten honom under sakta jemmer släpa sig omkring
husbondens läger.

»Det der kan aldrig båda godt!» sade samme betjent
till Mannerdal, för hvilken han omtalade detta
... »Herr baron», fortsatte han, »brukar ofta språka
med Chevaliern om sin stora lycka, alldeles som om
han förtrodde den åt en menniska ... Det är så,
vet häradshöfdingen, att jag riktigt får tårarne
i ögonen, då jag hör den stackars baron, som förut
aldrig haft stor glädje, tala så!»

»Johnson är en god och trogen tjenare, som skulle vara
ur stånd att missbruka hvad han hör under baronens
vana att prata med Chevaliern ... Men tror Johnson,
att han är så högst lycklig?»

»Ja, det kan jag då heligt svära på att han är ... Han
talar inte bara med Chevaliern, han talar med sig
sjelf också, medan han väntar på den tiden att han
skall gå in till fröken, och då är det aldrig annat
än förtjusning på förtjusning öfver hvad hon sagt och
gjort -- det är som om han vore på väg till sjelfva
himmelen!»

Mannerdal kände sig sjelf ett godt stycke på samma
färd, då han afhört det förtroliga meddelandet. Men
angående den »varsel», som skulle ligga i Chevalierns
trånsjuka, var han icke af Johnsons tanke: någon
vidskepelse hade aldrig nalkats detta rediga hufvud.

*

Det var aftonen före tredje lysningsdagen, då
Mannerdal plötsligt fick bud efter sig att »komma
bort till majorns».

Något olyckligt var på färde med baronen ... men
hvad visste ej budet.

Mannerdal ordentligt störtade öfver gatorna.

Ack, något mycket, mycket olyckligt hade ock
inträffat!

Der voro redan två läkare inne i baronens rum. Den
unge mannen hade fått ett det allra svåraste anfall,
som han någonsin haft af sin gamla rysliga sjukdom.

När han efter flera timmars förlopp åter kom till full
sans, var hans första rediga och bestämda handling
den, att begära det sista lysningen skulle inhiberas, 
emedan intet giftermål mer kunde komma i fråga. »Gud hade icke
velat det» ... Häremot protesterade Beda under varma
tårar. Men nu vågade Mannerdal icke lägga sin röst
hvarken mot eller med, ty de begge läkarne hade sagt
honom, att i fall baronens lif icke snart utslocknade,
hvilket likväl vore stor anledning att tro, ty den
olyckliga missräkningen hade förfärligt gripit honom,
skulle det i alla hänseenden aldrig mer antagas,
att han kunde botas .....

Veckor försvunno.

Den hvarken gifta eller ogifta qvinnan vakade nästan
både natt och dag hos Ludvig, som hon så samvetsgrannt
var tillgifven. Men alla hennes enträgna omsorger,
hvilka troget ersattes af Mannerdal, då hon måste
hvila, kunde icke förmå rädda honom ... »O, nej»,
sade han ofta med ett svagt småleende, »Chevaliern
förstod nog, han, att jag skulle resa längre bort
än till Nilfloden!» och han strök med sin matta hand
öfver Chevalierns hufvud ... Det trogna djuret, som
nästan aldrig ville mottaga någon föda, låg ständigt
vid husbondens fötter.

... En klar månskensqväll under första januaridagarne,
drog den sjuke sin trogna vårdarinnas hufvud ned till
sitt bröst, lade sitt mot hennes axel och hviskade:
»När din famn slutes, öppnas för mig den himmelske
faderns ... Tack, min Beda, för allt hvad du gjort,
för allt hvad du velat ... Jag vet på hvilken vi
båda fast tro ... Han kommer nu -- ack, han kommer!»

Beda såg häftigt upp. Intet vildt utrop flydde från
hennes läppar. Stilla lade hon ned hans hufvud:
hon visste att dödsengeln hämtat hans själ hem ...

... Morgonen efter denna högtidliga natt fanns den
stackars Chevaliern död vid sin husbondes fötter.

*

18.

Slutet.

Under flera månader var Bedas sorg så öfverväldigande,
så ingripande i hela hennes väsende, att hon föll af
till en skugga af sig sjelf. Hon tänkte oupphörligt
med gnagande oro på att det var genom en annans
kraft som hon, vid underrättelsen om det stundande
giftermålet, sjelf vunnit kraft ... Tänk, om hon ej
blifvit så beredd som hon blef, skulle Ludvig säkert
anat all hennes motspänstighet. Och de veckor, som
följde, under hvilka han var så lycklig, huru helt
andra minnen kunde de ej ha lemnat henne än de sköna,
som hon nu ägde, fastän äfven de qvalde henne. Ty ehuru
hon visste, att ingenting falskt då sväfvade omkring
henne, hade det goda likväl utvecklats på en annan
grund än hennes egen. Ett medvetande fanns likväl utan
all tillsats af oro, det att hon frivilligt medgifvit
den tilltänkta resan och att hon bestämdt afböjt
det ressällskap, som Ludvig ville ha med sig.

Under hela denna tid -- vintern, våren och början af
sommaren -- rådde ett tvångfullt förhållande mellan
henne och Mannerdal. Dessa begge samvetsgranna själar,
som till det yttersta uppfyllt sina pligter, ägde
likväl medvetandet om hvarandras innersta hemlighet
... Deruti låg det.

Liksom förra året kom Mannerdal till Lindaby nästan
hvar söndag, men egnade sig mest åt majoren, hvaremot
kapten Fredriks förhoppningar tagit en så lysande
fart, att han fullt och fast beslutat att han,
efter återkomsten från en affärsresa, som han från
mötet ärnade företaga, »för allo skulle egna sig åt
fröken Beda genom ordentligt frieri». Med majoren
hade han redan talat och fått hans ord på att bli
förespråkare. Beda sjelf undvek honom icke, och ett
par gånger hade hon föredragit att spela schack med
honom i stället för med Mannerdal. Behöfdes väl mer
för att lyfta kaptenen i sina egna tankar? Också
var han så lycklig, då han reste till mötet, att
säkerligen hvar enda man under hans befäl skulle få
godt deraf.

Efter kaptenens afresa kändes tvånget icke lättare
för de begge andra.

Men huru länge än detta vidvarade, började dock
slutligen båda känna att de handlade orätt såväl mot
sig sjelfva som mot hvarandra. De hade ju intet att
förebrå sig. Deras outtalade känslor hade tvärtom
ledt, såsom all kärlek borde leda, till det goda.

Hvilkendera af dem, som först började se klart i dessa
angelägenheter är ovisst, men deremot är visst, att
de åter närmade sig allt mer och mer förtroendefullt
till hvarandra. Men något vidare blef det ej före
midsommar, och då man kom in i Juli, fruktade Beda
att hon åter skulle få ställa »frågor till framtiden»,
då hon en dag erhöll följande bref:

»Dyraste fröken Beda!

Jag har länge känt, att det 'spartanska' elementet i
min själ totalt öfvergifvit mig, och det är således
ett fullkomligt falskt begrepp från min sida att
längre kalla vår årsgamla vänskap ett 'kristligt
spartanskt förbund'. Jag har mycket grubblat på
hvilket ord lämpligast skulle kunna sättas i stället
för spartanskt, men jag är ej i stånd att finna mer
än ett, och det förefaller mig alltför djerft att
föreslå.

Skulle ni af ädelmod vilja frälsa mig ur denna nöd
och med det första sända mig det ord, som ni kan
hitta! Jag svär, att jag icke skall opponera mig,
hurudant det än blir.

Er ödmjuke tjenare

Gerhard Mannerdal.»

På denna skrifvelse fick juristen dagen derefter
svaret, som lydde:

»Herr häradshöfding!

Jag har, för att gå eder önskan till mötes, äfven
'mycket grubblat' för att få rätt på det lämpliga
ordet. Helst hade jag lemnat er flere att välja på,
men liksom ni har jag ej kunnat finna mer än ett, och
det kan jag icke ens tjena er med att nedskrifva. Jag
vill dock ge er en hänvisning. I fall ni i morgon
går i högmessan och stilla sitter qvar, tills
kungörelserna uppläsas, så tror jag att ni skall få
höra det der ordet.

Eder tillgifna
Beda von Hägerman.»

Söndagsaftonen fick Beda mottaga ett nytt bref, som
kom henne att blomstra lik en nyutslagen purpurröd
törnros, på hvilken solen med glödande strålar lyst:

»Himmelska Beda!

Jag kommer från kyrkan, der jag aldrig tillförne
med sådan andakt har bedt. Emellertid trodde jag, att
predikan aldrig skulle taga slut.

Store gud, lefver jag väl i en på vanligt
sätt reglerad tillvaro, sedan jag hört det
saknade ordet och funnit att meningen, sålunda
förändrad, blir: Ett kristligt äkta förbund ...

Att tala om huru länge jag älskat er, tjenar till
ingenting. Ty ni vet att denna kärlek upprann vid
det första ögonblick, jag såg er, och ni tog fasta på
mig för evigt, då jag erhöll den kyss, som han, vår
bortgångne ädle vän, föreslog er att som belöning
gifva den kämpe, hvilken vann er rättegång vid
schackpartiet.

Ja, detta är något, som du vet, min djupt älskade
Beda, men hvad du icke vet, är att Ludvig under
min nattliga vaka vid hans sjuksäng tre gånger sade
till mig: 'Dig ensam unnar jag henne! Hon värderar
dig, och ni båda skola hålla mitt minne kärt.' Sista
gången tillade han: 'Du älskar henne -- jag har sett det,
men jag har pröfvat dig, och du har hållit profvet.'

Om jag nu upprört dig, så är det ju ändå ljuft att
minnas honom, som älskade oss båda och som vi båda
älskade.

I morgon -- i dag är jag för upprörd att visa mig ute
-- kommer jag till Lindaby för att höra hvad din far
säger ... Bered honom, du!

Han skall säga, och deri har han rätt: 'Hur förmätet
af en man utan förmögenhet att eftersträfva en så
rik hustru!' Men jag tänker försäkra honom, att din
förmögenhet kommer att bli lika säkert skyddad af mig
som om den stode under flera främmande affärsmäns
händer. O, gud, hur jag räknar timmarne tills i
morgon! Detta bref kommer med sista ångbåten. Skall
äfven du räkna timmarne?» ...

Din
Gerhard.»

Majoren föll, om möjligt, ännu längre än från skyarne
vid den enorma missräkningen på mågskapet. Men då
Mannerdal infann sig, hade redan den makt, som han
förvärfvat sig öfver sin tillkommande svärfar under
ett års bekantskap, gjort sig gällande. Naturligtvis
var det obeskrifligt svårt, ja bittert, att uppoffra
kaptenen, men majoren kunde icke vägra sin myndiga
dotter att gifta sig med den man, som han sjelf
högaktade och värderade. Sålunda blef ja-ordet
gifvet med tillägg af de för honom sjelf tröstande
orden: »Åtminstone skall du, min käre Mannerdal, icke
experimentera bort kapitalet på jernvägar ... Men
Fredrik kommer ännu i qväll -- gud hjelpe mig!»

De lyckliga hade så brådt att få göra sin
första promenad under det nya förhållandet, att
de omiskundsamt lemnade majoren ensam med sin
ångest. De gingo snart arm i arm genom samma allé,
der Beda gjorde sitt första försök att beherrska
den omedgörlige juristen, och då de satte sig på
den bänk, der det »spartanska förbundet» ingåtts,
utkräfde Mannerdal den andra kyssen såsom introduktion
till det »kristligt äkta». Huru långt voro ej deras
tankar från en sådan sakernas vändning, då Ludvig
tillstyrkte den första!

»Jag vågar icke fråga dig, min Beda», sade han, »när
du började erfara den sympati, som vi båda bäfvade
för att förklara?»

»Ack, nej, var ädelmodig, Gerhard, fråga ingenting,
som skulle komma mig att rodna!»

Mannerdal kände sig fullt tillfreds med svaret.

Då de temmeligen sent återvände in, hörde de genom
syrénhäcken utanför majorens kammarfönster ett
starkt uppträde mellan honom och kaptenen, hvaraf de
uppfattade följande:

»Farbror har behandlat mig oförsvarligt, ja, skamligt
oförsvarligt -- är jag en man, som man håller för narr!
Hvarföre skulle den listige juristen nå'nsin få
komma på förtrolig fot i huset? Det är farbrors fel,
helt och hållet farbrors fel.»

»Är det verkligen så, du?» frågade majoren, som nu
också blossade upp. »Jag tänker att det i stället är
din egen skull! Om du ej på ett så ohederligt sätt
velat begagna det jordstycke, du narrat mig att sälja,
så hade jag ju aldrig haft skäl att tänka på någon
process derom, och så hade juristen icke heller
blifvit efterskickad. Ja, skyll dig sjelf att du gått
miste om en vacker brud, medförande 200,000 riksdaler
och Lindaby i arf ... men du har din jernväg, du!»

Kaptenen svor en hel rad, lät spänna för och reste af
i galopp. Denna gång kom dock ingen vacker illusion
om enkestånd att trösta honom. »Slut -- radikalt slut»
... mumlade han gång på gång ..... »Den fördömda
bibanan!»



Uttydningar.

Lösning af Bokstafsgåtorna i föregående häfte, sid. 352: n:o 1, 1) Donau, 2) Oroust, 3) Nät, 4) Ansigte, 5) Utter; hvaraf begynnelsebokstäfverna beteckna Donau, slutbokstäfverna Utter; n:o 2: 1) Tub, 2) Ankar, 3) Sahara, 4) Sou, 5) Orion; hvaraf begynnelsebokstäfverna beteckna Tasso och slutbokstäfverna Braun.

Lösning af Charaden i föregående häfte, sid. 352: Fingerborg.


