SVENSKA FAMILJ-JOURNALEN.

ILLUSTRERAD MÅNADSSKRIFT,

innehållande

Svensk-historiska samt fosterländska Skildringar och Berättelser ur Naturen 
och Lifvet, Original-noveller, Skisser och Poemer samt uppsatser i
Vetenskap och Konst, m. m.

Nionde Bandet.

Halmstad.
På C. E. Gernandts förlag.


Historiska Bilder.

LX.

Johan Flemings död.

Hvarje ny ätt, som träder till konungadömet öfver ett
folk, har företrädesvis haft en fara att bekämpa,
den, som utgått från ättens fordna jemlikar. Också
se vi vanligen ättefadren, han, som lyfter ätten på
konungatronen, med obeveklig stränghet röja plats för
sin makt, och ofta strömmar af blod flyta. Inbillad
eller verklig, bär han ständigt i hjertat en fruktan,
om icke just för sig sjelf, så för sina ättlingar,
att någon eller några af dem, midt i hvilkas krets
han sjelf växt upp, skall lyfta kronan bort. Också se
vi Birger Jarl, så fort hans ätt blifvit försäkrad
om Sveriges konungakrona, hugga kraftigt omkring sig,
så att äfven frändeblod flöt, och hans kraftfulle son,
Magnus Ladulås, gjorde äfven det samma. Det synes
äfven, åtminstone för de tider, hvilka då voro,
som om detta medel skulle hafva varit det, hvilket
enklast och bäst ledde till målet. Ty underläts det,
blef icke heller någon konungaätt, Carl Knutsson
lemnar ett bevis derpå. I hans skonsamhet mot sina
fordna jemlikar får man väl söka hufvudorsaken till
hans missöden. Det samma se vi ock med afseende på
den ätt, som inleder vår nyare tid. Så väl Gustaf
Wasa sjelf som alla hans söner kunde aldrig frigöra
sig från den fruktan, att de mäktiga och med dem
befryndade herreslägterna skulle uttränga deras ätt
från tronen. Gustaf sjelf hade den lyckan, att redan
vid sitt första uppträdande finna platsen till stor
del fri -- det arbetet hade Christian Tyrann gjort
undan --; men så väl Erik som Johan och Carl sudlade
af denna anledning mer eller mindre sina händer i
blod. 

Linköpings blodbad, der rikets ypperste män
föllo för bödelssvärdet, kastar en mörk, blodfärgad
skugga öfver den sistnämdes minne, ehuru man å den
ena sidan icke kan fullt frikänna de olycklige och å
den andra måste medgifva, att ur detta blod sprang
fram morgonrodnaden till den skönaste dag. Till
denna tids blodshistoria hör äfven Johan Fleming,
hvars sorgliga öde väckte samtidens, icke mindre än
efterverldens deltagande och beklagande i högsta
grad. Han var son af riksmarsken Clas Fleming,
den så kallade "sotnäsan", och fru Ebba Stenbock,
syster till Gustaf Wasas drottning, Katharina. Fru
Ebba var en kraftfull qvinna, modig och viljestark,
och, när hertig Carl, efter hennes mans död, kom till
Finland, för att, enligt ständernas beslut, med våld
tvinga denna landsdel till lydnad under den svenska
styrelsen, var hon så godt som den enda, hvilken icke
förlorade modet. Med ett sådant dödsförakt försvarade
hon Åbo slott, att när en gång under den allmänna
bönestunden en kula från hertigens läger kom och
slet af en man strax vid hennes sida, lät hon sig icke
förfäras, utan uppmanade sitt folk till trohet mot
konungen (Sigismund) och frimodighet mot fienden. När
slutligen, oaktadt allt bemödande å hennes sida,
slottet måste uppgifvas, fördes hon med sina döttrar
och de öfriga fruarna, hvilka befunno sig på slottet,
till Stockholm, der de insattes i ett långvarigt
fängelse.

Detta öde undgick sonen, herr Johan. Han hade af sin
moder redan tidigt på sommaren blifvit skickad till
Polen, och der vistades han ända till samma tid det
påföljande året (1598), då han jemte de från Sverige
flyktade rådsherrarne -- de, hvilkas hufvuden sedan
föllo i Linköping -- återvände med konungen till
fäderneslandet, der man nu hoppades kunna på fullt
allvar stäcka vingarne på hertigen. Dennes seger
vid Stångebro gjorde dock en ända på alla sådana
förhoppningar; riksråden måste af konungen utlemnas,
och denne sjelf flydde tillbaka till Polen. Med honom
följde herr Johan tillbaka, men erhöll af konungen
tillstånd att i enskilta angelägenheter begifva sig
till Finland, hvilket han också gjorde.

I Finland sökte då Arvid Stålarm utföra samma värf,
som före honom Clas Fleming, nämligen hålla landet
konungen till handa, och just vid denna tid anlände
den ena underrättelsen efter den andra om hertigens
rustningar, för att ännu en gång med väpnad hand
komma till Finland. Herr Johan, som funnit sina
egendomar i Finland liggande så godt som i ödesmål,
stod i begrepp att återvända till Polen, då herr
Arvid Stålarm en dag kom till honom på hans gård
Qvidja. Stålarm kom endast för att öfvertala den unge
herrn att stanna, "Hvad skulle väl folket tänka",
sade han bland annat, "om en så högt uppsatt man och
konungens kammarherre nu reste ur landet? Man skulle
tro, att konungen hvarken kunde eller ville hjelpa
Finland. Det vore att förråda konungens både slott och
land!" -- Herr Johan bevektes af den gamle mannens skäl
och utropade: "Jag vill icke förråda min konungs hund,
än mindre hans slott och land. Kan min person något
uträtta, skall jag nog stanna och våga mig i samma
fara, som eder och de öfrige finnarne kan af hertigen
tillstunda." Och han stannade, och hertigen kom med
stor makt, och till slut -- det var den 28 September
1599 -- måste Arvid Stålarm och de öfrige herrarne
på Åbo slott gifva sig åt hertigens tappre amiral,
Joakim Scheel.

Så väl denne, som andra, lade sig ut för fångarne
hos hertigen, men han svarade strängt, "att de
skulle efter lag och rätt stå till svars för sitt
uppförande", och så fort han anlände till Åbo från
Wiborg, hvars försvarare redan undergått 

dödsstraffet, nedsattes en domstol, bestående
af Moritz Lejonhufvud, Magnus Brahe, Svante och
Nils Bjelke samt Joakim Scheel, samt dessutom
48 personer. Men innan domstolen började sin
verksamhet, uppkallades Johan Fleming till hertigen
på slottet. Stålarm hade underrättat denne, huru herr
Johan blifvit qvarlockad, och denna omständighet
jemte hans ungdom och tidigare lidanden stämde
hertigen mildare mot honom. När han nu kom in i
kammaren till hertigen, bad han i ödmjuka ordalag om
nåd, och Carl erbjöd honom förlåtelse, om han ville
öfvergifva Sigismund och antaga Carls tjenst. "Jag
har ingen skälig orsak att öfvergifva konungen",
svarade Johan och föll på ett knä för hertigen;
"dock beder jag på det ödmjukaste om förskoning." --
"Hvarför", afbröt honom hertigen, "vördar du mig icke
med tvenne knän?" Herr Johan svarade: "Den hedern
sparar jag åt min Gud och min konung." Detta svar
förändrade hertigens sinnesstämning, och med mörka
blickar sade han: "Du gifver nogsamt tillkänna, att
du ärft din faders natur och stora mod, och du varnar
oss för det, som i framtiden vore af dig att vänta,
derest du finge lefva. Du må derföre vara beredd
att svara inför domstolen med de andra finnarne,
med hvilka du ville våga dig i den farlighet, som
dem af oss tillstundade."

Inför domstolen anförde herr Johan, "att han knappast
deltagit i striden; knappt en enda gång hade han spänt
en bössa mot hertigens folk"; men domrarne svarade,
"att han stannat qvar för att uppegga finnarne, och
det vore brott nog", och så föll domen, att han jemte
de andra skulle halshuggas. Det var på onsdagen den 7
November, som domen föll, och på fredags-eftermiddagen
den 9 förkunnades för fångarne, att afrättningen
skulle försiggå dagen derpå eller lördagen. På
torsdagen, när domen afkunnades, hämtades hertigen af
grefve Moritz ned från slottet till den öppna platsen
framför det samma, der fångarne lågo på knä, omgifne
af en ofantlig menniskomassa. Just som hertigen
då skulle gå tillbaka igen, reste sig herr Johan
och bad, att hertigen icke skulle stå efter högsta
rätten (d. v. s. dödsstraffet). Men hertigen svarade:
"Du har förkastat nåd och förlåtelse, då den bjöds;
nu är nådens tid förbi. Domen är fälld, ständerna
äro målsägande, och jag har icke makt att eftergifva
deras rätt." När det sedan på fredags-eftermiddagen
förkunnades för herr Johan i fängelset, att han
skulle dö, skref han en sedel till grefve Moritz och
Bjelkarne, att de skulle lägga sig ut för honom hos
hertigen. Hans tjenare, Johan Bertilsson, gick med
sedeln till grefve Moritz, som svarade: "Denna sedel
är icke skrifven till mig allena, utan ock till herr
Svante och herr Nils Bjelkarne, och de äro icke nu här
uppe, utan i staden. Hvad mig angår, så kan jag icke
vara synnerligt benägen att hjelpa din herre, eftersom
jag förnummit, att han hafver utspridt ett tal här i
landet om min broder, grefve Axel, hvilket hvarken
herr Johan eller någon ärlig man skall bevisa sant
vara. Men man plägar säga, att den ena soen vill gerna
orena den andra med sig, hvilket jag dock förhoppas
här icke skall ske, utan förser jag mig till Gud, att
min broder skall vara en ärlig och trogen svensk man,
den tid, herr Johan och hans sällskap få den lön,
de väl förtjent hafva." Den trogne tjenaren blef
bestört öfver detta tal och försäkrade, att något
sådant hade aldrig hans herre sagt.

"Hvad!" utropade då grefven, "hafver han icke sagt
det till herr Arvid Eriksson (Stålarm), huru som
min bror skulle hafva haft i sinnet vid Stångebro
att, så framt det icke så hastigt kommit till slags
mellan konungen och hans furstliga nåde, skulle min
broder allaredan hafva öfvertalt några fanor ryttare,
som han ville rycka till konungen med och lemna så
hans furstliga nåde ..."

"Det skall aldrig finnas i sanning, nådige herre",
bedyrade Johan Bertilsson, "det min herre sådant
har utspridt!"

"Hafver han icke det gjort?"

"Nej!"

"Nekar han dertill?"

"Ja, visserligen!"

Detta tycktes omstämma grefven, och han sade:

"Det är godt, så vill jag sjelf i morgon komma dit
ned och tala med honom!"

Detta samtal är ordagrant afskrifvet ur den nämde
tjenarens egen berättelse om sin herres sista
stunder. "Om lördags morgon, den hårda dagen", heter
det vidare, "då kom först kyrkoherden, vördige herr
Grels, och gjorde min salig herre sig redo. När det
var skedt, sände herren mig åter till grefve Moritz
att bedja honom förödmjuka sig och komma till tals
med honom, och han sade: 'Ja, jag vill komma.' Sände
ock min herre mig till Joakim Scheel, att han skulle
nu låta sig vara befallad hans herredömes fru moder
och syskon och förorda dem till allt godt, så ock,
der så möjligt vore, utverka hos hans furstliga
nåde, att han kunde blifva förskont till måndagen,
efter det komme honom nu så hastigt uppå, att han icke
hade något kunnat beställa till sin begrafning. Joakim
Scheel svarade, att han vore benägen att hjelpa honom;
han hade gerna gifvit sitt lif, om han dermed kunnat
rädda herr Johans. 'Men', sade han, 'jag är icke mer
än en fattig tjenare och soldat, jag rår intet. Dock,
hvad hans kära fru moder och syskon angår, det vill
jag gerna efter min största makt vara dem till allt
godt beforderlig, det skall han intet tvifla uppå,
och vill jag nu strax gå upp till min herre och
tillse, om jag kan något uträtta.' Dermed gick jag
min väg och sade min herre svaret. När det var skedt,
kom gref Moritz till hans herradöme och gjorde sitt
tal på sådan mening."

"Käre Johan Fleming! Ändock mig icke borde bedröfva
eder i denna eder olyckas tid, hafver jag dock på
min brors vägnar en orsak, hvarför jag måste besöka
eder, hvilket j vele hålla mig till godo." Han anförde
derefter det utspridda ryktet om brodern och tillade:
"och om det sant vore, ändock han är min broder,
skulle han icke vara min broder, utan jag skulle
vara hans argaste fiende och förföljare. Derför,
käre Johan Fleming, begär jag, att j nu ville
bekänna rätta sanningen i desse gode mäns närvaro,
och efter eder lifstid kan nu icke vara mycket lång,
j ville för den skull betänka eder själs salighet
och hvarken föra lögnen eller sanningen med eder i
grafven, efter det kan intet hjelpa eder något!"

"Välborne herr Mauritz Stensson", svarade Fleming,
"denna beskyllning är mig med samma rätt pålagd som
annat, och står Arvid Eriksson här sjelf tillstädes
och vet, huru sant det är. Men jag säger för min
person, att så sant Gud skall vara mig huld, och så
visst som jag vill, att min själ skall i dag vara i
paradis, så bekänner jag det, att jag aldrig hört,
än mindre sjelf sagt, att grefve Axel haft sådan
stämpling. Men här i landet hörde jag det af Lindorm
Bonde, när han sade det offentligen öfver bord, icke
allenast för Arvid Eriksson, utan för mig och många
andra af adel, som vid bordet suto. Och när sådant tal
var på färde, sade jag, att jag intet visste deraf,
icke heller hade förnummit annat, än att, sedan slaget
var öfverstått vid Linköping och förlikningen var
skedd, kom grefve Axel till hans kongl. maj:t och
talte ensligt med honom i hans kammare, och sedan
skildes de goda vänner från hvarandra. Det består
jag, att jag hafver sagt, och intet hvarken mer eller
mindre, förr eller sedan."

"Ja, Lindorm Bonde", yttrade grefven, "han hafver väl
mera lögn fört här ut, än det är i landet; men det,
att min bror skildes med gunst och vänskap från hans
kongl. maj:t, det menar jag, att vi gjorde alla."

Dermed slutade detta talet, och herr Johan började nu
bedja herr Moritz lägga sig ut för honom hos hertigen,
dels om uppskof till måndagen -- "efter jag härtills
icke hafver haft så mycket i min förmögenhet, att jag
kunnat köpa mig så många bräder, som jag behöfver till
en kista, förr än jag sent i aftons af hans furstliga
nåde fick mitt skrin igen, der några ringa penningar
voro uti, hvarmed jag nu något litet kan beställa om
min begrafning" --, dels att mästermannen icke måtte
få taga hans kläder --- "att han min slägt till
vanheder skulle löpa fastelagen med dem; jag vill
väl eljest förära honom så mycket, som de kläderna
kunna vara värda". -- Grefve Moritz svarade dertill,
"att det gjorde honom af hjertat ondt, att herr Johan,
så ung, vore kommen i denna olyckan; 

de voro också icke så fjerran blodsförvandter. Men
efter det nu icke kan blifva annorlunda", sade han,
"så önskar jag eder af Gud ett godt tålamod och ett
stadigt hopp till Gud allsmäktig!" Han lofvade att
göra, hvad han kunde, för den fångne hos hertigen,
och så gick han, och Flemings tjenare följde. Grefven
gick genast till hertigen och tjenaren väntade i
försalen. Efter en stund kom grefven ut, och tjenaren
följde honom till hans kammare. Här sade grefven, att
han talat vid hertigen, men icke fått något godt svar,
hvarken till eller ifrån. "Så må det blifva, som det
är!" utropade herr Johan, när tjenaren kom tillbaka
med svaret; men han sände honom ännu en gång till
grefven och lät förnya sin begäran rörande kläderna,
samt att hans hufvud eller kropp icke måtte brukas
till något spektakel efter hans död. "Det är den
sista bönen, som jag beder honom om i denna verlden",
sade han. Tjenaren gick, och medan han nu var borta,
fördes fångarne ut till afrättningen.

En stor menniskomassa var samlad, der det sorgliga
tåget gick fram från slottet till afrättsplatsen,
der hertigens knektar bildade spetsgård och der
fönstren i alla omkringliggande hus voro fylda
af åskådare. Tjenaren hann upp tåget, och herr
Johan lemnade honom sitt testamente och en ring
till modren. "Det är det enda, jag nu kan skänka
min morkär; dock skall hon gifva sig till freds och
veta, att jag gladeligen går denna vägen som en man,
den der vet, att döden är blott slutet på all jemmer
och ingången till den rätta glädjen, der jag hoppas
att återfinna min morkär. Till dess vare allsmäktig
Gud hennes tröst och beskydd!" Kyrkoherden gick
vid hans sida, men han behöfde och fick mer tröst
af den lifdömde, än denne af honom. När de så kommo
inom spetsgården, lemnade Fleming kappa och mössa åt
tjenaren och gick ett slag omkring och betraktade
tillredelserna, hvarpå han ryckte upp tröjan så
häftigt, att alla knapparne flögo omkring. Det var
måhända en
ofrivillig yttring af dödsångest; men när den rörde
kyrkoherden trädde fram och påminte honom att icke
vara så häftig, utan först bedja till Gud allsmäktig,
utropade han: "Ja, gerna!" samt föll på knä och
bad. När han nu steg upp, hvilade ett obeskrifligt
lugn öfver hans anletsdrag. Han trädde fram i ringen,
vinkade till afsked åt sina bekanta, hvarvid de i
fönstren stående fruar och jungfrur utbrusto i tårar,
och talade derefter till menigheten. Han förklarade
sig i andlig måtto skyldig till den eviga döden, om
Gud ville straffa honom efter sin rättfärdighet, men
i verldslig måtto var han oskyldig. "I det afseendet",
sade han, "känner jag ingen annan orsak till min död,
än den åstundan och trängtan, hans furstliga nåde
haft, att utrota min faders slägt, hvilket nu också
går i fullbordan."

Nu började hertigens folk ropa, att han fore med
lögn, och höfvidsmannen för krigsfolket sade: "J
hafven stått efter hans furstliga nådes välfärd, men
Gud hafver vändt det mot eder sjelf", Då ropade herr
Johan, så att det hördes öfver sorlet: "Hvar är då min
dom? När är jag anklagad, förhörd, öfverbevisad? Man
har ljugit på mig, som skälmar och förrädare!" Nu
ropades, att han borde återföras till fängelset och få
strängare straff, men herr Johan sade: "Nej, har jag
nu en gång på mina egna ben gått ut, så skall ingen
godvilligt föra mig in igen. Jag befaller min sak Gud
allsmäktig; Han, den allseende öfverdomaren, må döma,
huru rättvist man här har dömt öfver mig!" Derefter
gaf han penningar åt skarprättaren för kläderna och
sade: "Gör ditt embete!" -- neddrog skjortan, föll på
knä och blundade, och så blef hans hufvud afhugget.

Derefter följde afrättningen af de öfriga, till ett
antal af elfva. Alla dessa blefvo steglade, och deras
hufvuden upprestes midt öfver rådhuset. Men den nåden
visades Johan Fleming, att hans kropp fick bortföras
och begrafvas, och att hans kläder icke blefvo burna
af bödeln eller hans drängar.              

St.


Skymningssång.

Min snugga stoppar jag ibland, 
Och vid dess portativa brand 
Jag blåa röken blossar. 
Då händer, att jag till den grad 
Blir upprymd och olympiskt glad, 
Att jag pegasen lossar.

Och så bär det elektriskt af 
Med lyran i galopp och traf 
Igenom rymder vida. 
Och nyser jag invid min knut,
Så är jag, förr'n jag nysit ut, 
På jordens andra sida.

Och öfver allt, som sångmön vill, 
Jag far och ser, hur det står till, 
Ibland vid sjelfva hofven, 
Från nordens silfverpol till Cap. 
Jag tittar i Vesuvii gap 
Och gör visit hos påfven.

Jag ser och hör allt, som jag vill, 
Kristina Nilssons silfverdrill, 
Och hur Kabyler lefva.
Jag ser vår gamla midnattssol, 
Jag hör Neruda på fiol
I en och samma vefva.

Se'n jag vid Suez sett kanal'n, 
Jag högst belåten med lokal'n 
Till Fez Marocko kuskar. 
Och en passant, om jag har tid, 
Jag tar Egyptens pyramid 
Uppå försök och ruskar.

Och verldens myckna tokeri 
Jag ser och hör och far förbi 
Och skrattar åt för resten. 
Men för hvad ädelt är och godt 
Jag lyfter vördsamt min kalott 
Och bugar mig på hästen.

Blir resan tröttsam, nå välan! 
Jag vet ej, hvad som hindra kan 
Min pegasus att vända. 
Jag har då gjort en liten tur, 
I botten rökt min pipa ur, 
Och qvällen gått till ända.

E. S-dt.


Stjertmesen.

Alla   till  messlägtet  hörande   fåglar  äro
småväxta samt mycket lifliga och rörliga.   Man känner
mer än trettio arter,   hvilka  äro  fördelade
öfver hela jordytan, men talrikast förekomma i den
tempererade zonen.

Liksom andra till samma familj hörande arter är
Stjertmesen (Parus caudatus) munter, liflig och
verksam; men han är glädtigare och mildare, också
mindre häftig och icke så rofgirig som de flesta
öfriga. Mot menniskan röjer han stort 

förtroende, mot roffåglar den häftigaste fruktan.
Hans vanliga stämma är ett hvisslande "zizizi",
hans lockton ett pipande "ti ti",   hans varningsljud
ett skarpt "ziriri" och "terr".    Hanen låter också
höra en svag sång.

Stjertmesen, hvars hela längd utgör 6 tum, har
en mycket kort näbb, med roten gömd i dunlika
fjädrar. Hufvudet, halsen och de nedre kroppsdelarne
ända till magen äro till färgen hvita, ryggen deremot
svart; skuldrorna, sidorna, magen och undergumpen
äro rosenröda. Den ända till 3,6 tum långa vigglika
stjerten är svart med hvita kanter. Vingarne hafva
likaledes den svarta färgen, utom de inre pennorna,
som äro bredt kantade med hvitt. I Skandinavien bebor
stjertmesen täta och buskiga skogar, ehuru allestädes
temligen sparsamt utbredd, och bygger der sitt bo.

Stjertmesen och hans bo.

Utvändigt består boet af träd- eller bergmossa,
liknande grenen, vid hvilken det är fästadt;
invändigt är det fodradt med fjädrar. På sidan
finnes ett litet rundt hål till ingång. Sjelfva
byggandet varar två, ofta också tre veckor, ehuru
de båda makarne äro ganska ifrigt verksamma, hanen
åtminstone som handtlangare.

Honan lägger under våren ända till 15 stycken
ägg. Dessa äro ganska små, ytterst finskaliga och på
hvit botten mer eller mindre tecknade med blekröda
punkter. Många honor lägga blott hvita ägg. Efter
tretton dagars rufning utkläckas ungarne, och nu börja
dagar af oafbrutet arbete; ty det vill icke litet
till, för att uppföda den talrika barnskaran. Under
rufningen erhåller honan ett egendomligt utseende. Den
långa stjerten är i det trånga rummet till särdeles
mycket besvär för den sittande fågeln, och denne
blifver endast på det sätt i stånd att rufva, att
han böjer stjerten till sidan. Fjädrarne antaga
derigenom en krökning, som de bibehålla under hela
rufningstiden. Men icke blott modern, utan äfven
ungarne hafva svårt att finna plats i det trånga
nästet. Så länge de
äro små, går det väl an; men de växa till, och om
äfven den ene ligger ofvanpå den andre -- rummet
är likväl för trångt för massan. Hvartdera af de
små kräken arbetar för att skaffa sig plats, och
så händer det, att nästväggens filtartade väfnad
uttänjes, ja, att den på vissa ställen brister. Får
nästet hål i bottnen, så ser det rätt egendomligt ut;
ty då ungarne blifva större, sticka nästan alla de
obeqväma stjertarne ut genom dessa öppningar. Senare
använda de dem också för andra ändamål, och modern får
då mindre besvär med renhållningen. 

I fångenskapen
äro stjertmesarne särdeles älskvärda. De fordra
visserligen en ganska sorgfällig behandling, och
oaktadt en sådan kommer dem till del, duka många af
dem under i början. Men hafva de en gång uthärdat de
första dagarne och
vant sig vid kammarfödan, så lefva de under åratal,
och då bereda de sin vårdare mycken glädje. "Bland
alla mesar", säger en fågelvän, "blifver stjertmesen
tamast och är derföre, så väl som genom sitt beteende
öfver hufvud, den behagligaste af alla."

Få de lefva parvis tillsammans, så bereda de,
genom sin medfödda sällskaplighet och genom sitt
ömsesidiga kärleksrika beteende, fågelvännen ännu
mer glädje, än då de hållas i ensamheten. De sofva
alltid tryckta tätt intill hvarandra, vanligen så,
att den ene till hälften betäcker den andre med
vingarne. Då se de ut som en fjäderboll, och detta
tager sig särdeles lustigt ut, då stjertarne skjuta
ut på hvar sin sida. Ofta hänger sig den ene under
sittpinnen och matar den andre, som sitter ofvanpå den
samma. Då de leka med hvarandra, låta de höra en öm,
som "zick zick" klingande lockton. Vid förestående
regnväder utstöta de ett temmeligen oangenämt, men
svårbeskrifligt ljud. Deras vanliga rop "zizizi" är
så starkt och genomträngande, att det ofta blifver
besvärligt i rummet. Hanen låter flitigt höra sin
svaga, obetydande, dock ej oangenäma sång.



Ett fosterländskt Bildergalleri.

IX.

Esaias Tegnér.

Hösten 1759 syntes en dag, på vägen mellan Hurfva och
Lund, tvenne unga män, hvilka "klöfjade" med
en mager smålandshäst, öfver hvars rygg låg en
tvärsäck. Den ene af de unga männen bar vanlig
bonddrägt från hans hembygd; den andre var iklädd
en grå gymnasist-kapprock af vadmal. De voro Paulus
Lucasson och Esaias Tegnér, båda bondsöner, af hvilka
den förre skulle plöja fadrens ärfda teg, den sednare,
som tagit sig namn efter sin födelseort Tegnaby, läsa
sig upp till prest. Paulus följde just nu sin broder
för detta ändamål till den gamla lärdomsstaden. Denne
Esaias blef, som komminister i Kyrkerud i Småland,
fader till den Esaias Tegnér, hvars namn strålar med
oförsvinnelig glans i den svenska vitterheten och
hvars lifstråd knöts vid jorden den
13 November 1782. Fadren, som erhöll ett eget
pastorat, dog dock snart, redan 1792, och efterlemnade
en enka med sex barn, af hvilka Esaias var det
yngsta. Hon flyttade med honom och ett par döttrar
till ett litet hemman, som var hennes enkesäte. Nära
intill det samma låg en gammal ättehög, der den
eldige, ljuslockige gossen brukade anställa sina
gräfningar och kanske insöp denna "fornjotska" anda,
som man förmärker bak det nysvenska guld, han sedan
med slösaktig hand strödde öfver sången.

För att lätta enkans brödbekymmer, tog en gammal
bekant, kronofogden Jakob Branting på Högvalta nära
Karlstad, till sig den tioårige gossen, som röjde
anlag att bli en duglig räknekarl och redan hulpit
modren med bokföring af hennes 

tionde. "Vid Brantings pulpet", säger hans måg
Böttiger, "lärde han att känna arbetets glädje;
från baksätet på Brantings chaise såg han nu
Wermlands skönhet. Outplånligt intryckte sig i hans
sinne det rika landskapets skiftande taflor: dess
blommande dalar och stupande fjäll, klara sjöar
och forsande elfver, leende parker och högtidliga
skogar. Röken ur milorna, slagen af hamrarne, suset
från skogstopparne, -- den uppfriskande anblicken af
ett idogt, ett kraftigt slägte vid spade och plog,
vid yxa och såg, vid härd och slägga, -- allt skärpte
hans uppmärksamhet för natur och folk; allt bidrog att
morna hans själ för stora och djupa intryck. Den unge
fogdeskrifvaren insamlade här bildförråd åt skalden,
på samma gång som hans hederlige fosterfader indref
restantier åt kronan. Begge kommo de förträffligt
öfverens. Det var Prosan och Fantasien, som åkte
efter samma häst, och den sednare öppnade grindarne
åt den förra."

Branting tyckte om den flinke gossen och höll honom
alltmera kär; men det visade sig snart, att det ej
var som sifferkarl, han skulle gå sin vandring genom
lifvet. Då han kom öfver någon bok, glömde han allt
för den. Han drogs i synnerhet till de gamla nordiska
sagorna, hvilka utöfvade på hans fantasi ett djupt
intryck. Han hade redan börjat rimma och skref till
och med ett längre poem "Atle", med ämnet hämtadt
ur Björners "Kämpadater", hvaraf synes, att sagan
om Frithiof den starke, som finnes i denna samling,
redan tidigt blef för honom känd. Branting, som märkte
gossens åt andra horisonter, än fogdepulpetens,
lekande håg, mumlade ofta för sig sjelf: "Esse är
för god att sitta hos mig och skrifva siffror",
samt underrättade honom äfven en dag om, att han
skulle begifva sig till sin äldre bror, för att idka
bokliga studier. Denne broder, Lars Gustaf Tegnér,
var då informator hos kapten C. J. Löwenhjelm på
Malma gård i Nors socken, 1 1/2 mil från Högvalta.

Esaias Tegnér.

Löwenhjelm, som sjelf var obemedlad och hade nio
barn, tog likväl gossen till sig, och här gjorde
han, under sin broders ledning, förunderligt snabba
framsteg. Efter tre qvarts år ansågs han kunna
studera på egen hand och genomgick nu en mängd
latinska prosaister och poeter, af hvilka de sednare
i synnerhet fästade sig i hans minne. Under de femton
månader, han bodde på Malma, lärde han sig äfven
sjelf engelska språket ur Macphersons öfversättning
af Ossian, som djupt fängslade honom.

Den äldre brodren fick nu i Juli månad 1797 en
akademisk kondition, med rättighet att äfven få
medföra Esaias. Gästfritt emottogos de båda på
Rämens bruk i Filipstads bergslag, hos brukspatron
Myhrman. Här möttes hans blick af digra bokskåp, rikt
försedda ej blott med svenska, engelska och franska
verk, utan äfven med grekiska och romerska 
författare. Med snåla ögon fästade han sig i synnerhet
vid en foliant, på hvars skinnrygg stod att läsa:
Homeros, med hvilken han skyndade att, utan all
grammatikalisk underbyggnad, endast med tillhjelp
af den latinska öfversättningen och ordboken, göra
bekantskap. Äfven Horatius, Virgilius, Ovidius,
Rousseau, Voltaire och Racine blefvo hans vänner. Af
Shakspeare blef han endast bekant med Hamlet, som
ej intresserade honom. Någon tysk "Dichter" fanns
icke i boksamlingen, hvaraf han sjelf förklarade
den motvilja, han sedan hyste för detta språk. Mest
älskade han studiet af Homeros, hvars Iliad och Odyssé
följde honom på allehanda lustfärder, i hvilka han
måste deltaga.

Efter att i början af 1798 hafva rest hem till sin
mor i Eskilsäter, der han under våren bereddes till
sin första nattvardsgång, återvände han på hösten
samma år till Rämen, der han studerade med en ifver,
som väckte oro. Genom forskning i hans obevakade
skrifbord och rockfickor, kom man underfund med,
att han skref vers. Detta gjorde han dock nu
mera sällan än förr, sedan han börjat mäta de vida
tankarne hos de stora poeterna. Dock omtalar han
sjelf, att han, med anledning af ett rykte om den
franske konsuln Napoleons död i Egypten, diktat ett
stort lyriskt poem. Äfven detta poem är försvunnet.

En af de sista dagarne i September 1799 såg man två
stora bergskärror, ovanliga till sin form och med
diger packning, komma från Hurfvahållet inrullande
genom norra tullen i Lund. På dem rymdes fyra
studerande med böcker, kläder och mat. En af dem var
Esaias Tegnér; de tre andra voro söner af Myhrman. Den
4 Oktober inskrefs den förre som civis academicus
vid Carolinska akademien. "Få dagar hafva för henne
varit betydelserikare", säger Kahl; "på ingen har hon
tillegnat sig en större litterär utmärkthet." Tegnér
visade sig nu äga större kunskaper inom 
latinska och grekiska
språken, än de, som erfordrades för att blifva
filosofie magister, och likväl ernade han blott taga
kansli-examen. På flytande latin sammanskref han
öfver Anakreon en monografi -- som ansågs för ett
utmärkt arbete af den sjelflärde sjuttonåringen,
hvilken fyra år förut varit fogdeskrifvare.

Han tillbragte nu två läseterminer vid akademien,
vanligen studerande 18 till 20 timmar på dygnet,
Han deltog sällan i de för hans ålder vanliga
förströelserna, hvarför han ansågs vara förläst och
besynnerlig. Hittills hade han haft understöd af
Myhrman och Branting. Nu ville han försörja sig sjelf
och antog i Maj 1800 en akademisk kondition hos baron
Leijonhufvud på Yxkullsund i Småland, der man föga
bekymrade sig om den dystre studenten, förrän han
vid en familjehögtid skrifvit några fransyska verser,
som beundrades.

Vid återkomsten till Lund blef han e. o. amanuens vid
biblioteket, hvilket var en ovanlig utmärkelse för
en opromoverad, och tog om våren 1802 kandidat-examen
med så hedrande 

betyg, att han utsågs till primus vid promotionen. Men
just då han var sysselsatt med att utarbeta sin
disputation till graden: "Om orsakerna, hvarför man
ler", erhöll han den sorgliga underrättelsen, att
hans broder, Lars Gustaf, aflidit. "Då jag skrifver
om orsakerna, hvarför man ler", säger han i slutet
af denna disputation, "har jag största anledning
att ändra ämnet och skrifva öfver orsakerna,
hvarför man gråter." Han utgöt ock sin sorg öfver
den hjertgripande förlusten i sin vackra "Elegi vid
en broders död", hvilket skaldestycke stadgade vid
akademien den nittonårige ynglingens redan erhållna
anseende som lycklig diktare. Det offentliggjordes och
prisbelöntes året derefter af Kongl. Vetenskaps- och
Vitterhets-samhället i Göteborg, i hvars handlingar
det finnes med några ändringar och tillägg intaget.

Tegnér blef nu Lunds och Skånes älsklingsskald,
och såsom sådan skyndade han, med den ännu icke
vissnade lagerkransen, efter promotionshögtiden till
Wermland, för att omfamna sin moder och uppsöka
sin broders graf. Han fann två grafvar. Döden
hade bortryckt äfven hans ena syster. Men lif och
död virka sina trådar samman -- vid grafvens kulle
leker ofta kärleksguden och strör hoppets rosor
öfver saknadens cypress. Tegnér besökte bland andra
ställen äfven Rämen, der hans bild stod gömd bakom
barndomens minnen i ett af hemlig bäfvan klappande,
sextonårigt hjerta. "Hans sommar blef en idyll:
den första kärlekens lycka, af ingen med varmare
färger målad, gjöt öfver honom sin sol och sin
förtrollning. Vandraren, som närmar sig Rämen,
finner i barrskogen utmed vägen en enkel sten med
bokstäfverna E. T. & A. M. Vid den svuro hvarandra
en Augustiqväll tvenne hjertan en evig trohet."

Från kärlekens famn drogs Tegnér dock snart af sina
pligter och emottogs som lärare af Lunds akademi,
der han blef docent i estetik. Hans rykte som skald
vann nu än ytterligare fasthet, och han var redan
främste mannen inom den lilla diktarekrets, som då
"slog lyror" på Lundagård. Han flyttade dock redan
i Januari till Stockholm, der han fick kondition
hos öfverdirektören Strübing, gift med en dotter
till då varande "kungen i Landskrona", Gjörloff,
som gaf denna plats stor handelsliflighet, hvaraf
den nu blott täljer minnet.

I hufvudstaden gjorde Tegnér bekantskap med
Choræus, med hvilken han vexlade poetiska försök,
och Byström, som nu vid tjugo år lemnat en salubod i
Filipstad, för att följa sin kallelse. Han förblef
dock fortfarande något frånstötande och folkskygg,
och kände sig ej rätt väl, förrän han på hösten 1804
åter var på det kära Rämen, der han nu för första
gången sammanträffade med den unge Upsalastudenten
Erik Gustaf Geijer, hvilken redan vunnit Svenska
Akademiens pris för sitt äreminne öfver Sten Sture
den äldre. Likasom Schiller och Göthe af idéernas
gemensamhet drogos till hvarandra, men åter skildes
af brist på personlig sympati, så kände Tegnér och
Geijer, hvilka båda skulle göra en så ädel örnflygt,
sig för hvarandra främmande. De skulle gå hvar
sin väg.

Nu ljöd från Tegnérs läppar sången "Till min hembygd"
-- en strålande morgonstjerna:

 Låt mången veklig bygd de seders prål förljufva,
 som blifvit dygdens graf och sannings plågoris! 
 Det folk, jag föddes bland, vill blott på fädrens vis
 sin enfald och sin plog, sin frihet och sin grufva;
 dess tjäll hann ej förderfvet, och dess tro 
 står fast som klippan, der dess skatter bo.

Återkommen till Lund egnade han sig med allvar
åt arbetet på att grundlägga sin framtid, under
det han liksom på lek strödde kring sig poetiska
tillfällighetsstycken. Han blef adjunkt i estetiken
och vice bibliotekarie, i hvilken sednare egenskap
han med jernflit ordnade universitetsbiblioteket. På
"Carolina" förvaras ännu den stora teologiska katalog
in folio, som han till största delen med egen hand
skref, i dag ett föremål för besökandes nyfikenhet.

Han gifte sig omsider den 22 Augusti 1806 och hemförde
sin unga brud till sin anspråkslösa boning. Nu blef
han, såsom man säger, "en annan menniska". Böttiger
skrifver: "Blott inåt hade hans sol förut vändt sina
strålar; nu genomglödgades af dem äfven hans yttre
varelse; den tinade upp som en frusen
alp, sprack ut med alla sina under, och den snillrike
grubblaren var snart i sitt hem den älskligaste värd,
i alla kretsar en efterlängtad gäst för sitt spelande
skämt, sin ljungande qvickhet, sina blixtrande
infall. Aldrig utarbetade, aldrig öfverlästa, aldrig
utslitna, kommo de nästan omedvetet framstörtande,
med en jättes trots och ett barns oskuld. Man förlät
dem deras yra och hann ej såras af deras udd; --
den var ej doppad i gift, men lindad med rosor af
qvickhet. Hans umgänge sprutade eld; men elden var ej
härjande, den var elektrisk: gnistorna flögo omkring,
som de gaddlösa lysflugorna i söderns sommarnätter."

Också var han snart själen i den klubb,
som några akademici bildat och gifvit namnet
"Herberget". Anledningen till denna benämning var
den, att de träffades på samma ställe och att detta
derigenom kom att herbergera icke så få personer,
tillhörande den talangfulla och kunskapsrika delen
af det då varande "unga Lund".

Herberget utgjordes af tvenne rum, som en
professor Bolmeer bebodde i ett hus med utsigt åt
Lundagård. Sedan Tegnér klockan 3 på eftermiddagen
slutat sina föreläsningar öfver Homeros, Pindaros
eller Thukydides, gick han vanligen från katedern
upp på Herberget. Under det han passerade Lundagård,
sprang hans favorithund Atis, en liten gulbrun mops,
som troget följde sin herre, i förväg, viftande
med svansen, upp för trappan till Herberget, der
hans herre vanligen sammanträffade med den väldige
latinaren Lindfors, den rörlige Heurlin, sedan biskop
i Wexiö, den artige Bolmeer sjelf, eller den klassiskt
bildade akademisekreteraren Palm, eller "snillet"
C. A. Agardh eller C. P. Hagberg. Dit anlände först
de politiska tidningarne, om hvilka kannstöptes. "Här
voro", säger en tecknare af den tiden, "personer af
alla politiska färger, rojalister och republikaner,
konservativa och liberala, kanske äfven några
af den tidens socialister och kommunister. Hvarje
politisk sympati urladdade sig, hvarje åsigt gaf sig
luft. Här vunnos segrar och ledos nederlag, liksom
vid Austerlitz och Jena, vid Leipzig och Waterloo
... Napoleon och Alexander, England och Frankrike,
Elba och Helena, heliga alliansen och påfven voro
på den tiden föremålen för det Tegnérska skämtet
och allvaret, liksom riddarhuset, aftonbladisterna
och oppositionen i Sverige under en sednare tid
blefvo det." Tegnér sjelf tecknar "Herberget" så:
"Ehuru flera bland oss voro husfäder och män, var dock
det hela ett gladt studentlif: man kastade boll med
idéer och infall, ögonblickets barn, som väl kunde
förtjent att blifva allmännare bekanta."

Tegnér, som hade lyckan i sitt hem, hade emellertid
blifvit universitetets afgud, och blef äfven svensk
nationalskald från den dag i November 1808, som han
sjöng sitt qväde "för det skånska landtvärnet". "Denna
krigiska dityramb ljöd som en stormklocka genom alla
fosterländska bröst. Toner, på en gång så trotsiga
och så sköna, hade man förr ej hört från den svenska
lyran. Genom land och rike gick som en löpeld denna
elektriserande sång, vittnande, att norden ägde en
Tyrthæus, fullt jemförlig med den, som fordom sjöng
seger åt Spartas söner."

Med folkets uppmärksamhet följde äfven regeringens,
som i December 1810 utnämde honom till professor, och
året derpå diktade han, i det jernmängda Wermland,
poemet "Svea", som Svenska Akademien belönade med
sitt stora pris -- "denna mäktiga skapelse", säger
Sturtzenbecker, "der han, ömsom bannande, ömsom
uppeggande, väpnar sin samtid mot en veklig modlöshet
och med en profets hänryckning griper efter framtidens
hopp". Följande året finna vi Tegnér i Stockholm,
der han under namn af Bodwar Bjarke ingick i Götiska
Förbundet, som ville åter häfda nordisk sång och
saga. Han utgaf nu, bland annat, sitt herrliga stycke:
"Elden", och erhöll kongl. fullmakt på grekiska
professionen i Lund.

Återkommen till den gamla lärdomsstaden, tillbragte
han der nu tolf år, under hvilka hans skalderykte
mer och mer höjde sig likt en glänsande stjernbild på
nordens firmament. Det var under dessa år, som, 1820,
"Nattvardsbarnen" framträdde, åtföljda året derpå
af poemet "Axel", diktadt inom 

några få dygn under skaldens tillfrisknande från en
svår sjukdom, och nästan samtidigt af de sista nio
sångerna af "Frithiofs Saga". Härmed var skaldens ära
gången i blom. Hela den bildade verlden helsade denna
"mästarsång" med bifall; skaldefursten Göthe gaf
den ett vördsamt erkännande; den öfverflyttades på
olika språk och blef sålunda främmande folks egendom,
liksom den var det svenska folkets gyllene skatt.

Planer uppgjordes till nya och herrliga diktskapelser,
då underrättelse kom i Januari 1824, att Tegnér
utsetts till biskop i Wexiö. I derpå följande April
månad nedlade han professionen med sitt herrliga
tal, hvilket du väl känner, läsare, men annars måste
göra bekantskap med. Sjuk och nedslagen, gjorde han
på sommaren ett besök i Köpenhamn, der han stiftade
bekantskap med Adam Oehlenschläger, hvars personlighet
fängslade honom.

Det är ej mer än en mening om, att vår litteratur
led en oersättlig förlust af Tegnérs uppsättande på
en biskopsstol. "Den store skalden hade alltid bort
uteslutande blifva skald", sade Oehlenschläger
sjelf. Nu sinade diktens källa bort under de
göromål af helt annan art, som följa med mitran och
kräklan. Tegnér "ville ej skämmas för sina prester"
och använde derföre på biskopliga saker en dyrbar
tid, som annars otvifvelaktigt skulle tillkommit
sången. Kyrkoinvigningar och biskopsvisitationer fånga
gerna sinnet i den kulinariska konstens puddingar,
der de höga skaldetankarne upplösas i det skinande
flottet.

En ljusstrimma i detta biskopliga lif, hvarunder dock
Tegnér höll tal, hvilka skola evärdligen förvaras
som praktstycken af äkta, gedigen svensk retorik,
bildade den midsommarstund 1829, då han å parnassen i
Lund lagerkrönte nordens sångarekonung Oehlenschläger,
uttalande de profetiska orden:

 Söndringens tid är förbi (och hon borde ej funnits i andens 
 Fria, oändliga verld), och beslägtade toner, som klinga 
 Sundet utöfver, förtjusa oss nu, och synnerligt Dina.

Som biskop blef Tegnér konservativ. Man älskade ej
nu friheten på samma sätt, som då han sjelf skref
"Hjelten" eller höll det geniska jubeltalet till
Luthers minne -- så trodde han. Utsigterna äro så olika
från de olika fönster i samhället, man betraktar
dem. De tedde sig annorlunda för professorn vid
Gråmunkegatan i Lund, än för biskopen i högvördiga
ståndets plenum å riksdagen eller på det komfortabla
biskopssätet Östrabo.

Redan tidigt hemsöktes han af en sjuklighet, hvilken
bemäktigade sig honom mer och mer, så att han en
gång under hemska aningar skref: "Gud bevare mitt
förstånd! Det går en åder af galenskap genom mitt
lif. Hos mig har den väl hittills brutit ut i poesi,
som är en lindrigare art af vanvett; men hvem kan
försäkra, att det alltid tar den vägen." Det tog
också en annan väg under sommaren 1840, så att man
måste inhysa honom på en anstalt för sinnessjuka
i Slesvig, der han snart tillfrisknade, så att han
redan på sommaren året derefter kunde öfvertaga sina
embetspligter och utöfva dem intill Augusti 1845.

Matt glimmade nu elden under den mer och mer
falnande askan. Dess afskedsgnistor sprakade fram
i ett afsked till henne. Nöjd och lugn, närmade han
sig sitt mål. När höstsolen en dag blickade klar och
vänlig in i hans sjukrum, utbrast han: "Jag lyfter
mina händer upp till Guds berg och hus", och kort
före midnatt den 2 November 1846 nådde hans ande
dem, under det praktfulla norrsken lyste öfver den
skalds jordiska hem, hvars verk sjelfva äro flammande
norrsken i diktens gårdar, der de blända och blänka
i mångskiftande färgbrytningar, men äfven lysa som
stjernskott och värma som solsken: det var alltid
sol i en sång af Esaias Tegnér.

Axel Krook.


Den sönderslagna krukan.

(Se illustrationen å följande sida.)

“Här måste bestämdt vara något på tok,
Min flicka, ty allting du glömmer
Och bär dig ej åt, som om du vore klok,
Du går hela dagen och drömmer.
Bekänn, kära barn, hvad på hjertat du bär,
Lätt kunde jag tro, att du har blifvit kär.“

Ack, vördade farmor, på hushållsbestyr
Jag går hela dagen och tänker,
Och aldrig ett grand mig om gossarne bryr;
Nej, dig blott min kärlek jag skänker! --
“Din skalk! jag dig tror. -- Men till källan nu gå,
Att farmor den läskande drycken kan få.“

På tå lilla Anna går skogsvägen fram
Och lyssnar på trasten, som drillar;
Hon tänker på farmor, men till hennes skam
En tanke snart nog sig förvillar:
Om Ludvig vid källan till mötes mig kom,
Så tror jag bestämdt, att jag strax vände om.

Men kanske han då blef bedröfvad?  Ack, ja!
Det vore visst bättre att stanna.
Men om han min hand uti sin skulle ta’
Och säga: min dyraste Anna!
Ja, då blef min kind som den rödaste ros,
Och snabb som en hind jag då flydde min kos.

Men kanske han då blef bedörfvad? jo jo! 
Nej, heldre min hand fick han trycka. 
Men om han, förmäten, då strax skulle tro, 
Att jag ville göra hans lycka? 
Nå ja, det ej vore så farligt, minsann; 
Jag neg väl och sade: det går inte an.

Men kanske han då blef bedröfvad? hå hå!
Nej, heldre jag tiger då stilla.
Men tänk, om han säger:  En kyss kan jag få,
Ty annars jag tar den, min lilla!
Ja, då blir jag ond -- men om kyssen han tar,
Jag fruktar, han då får en till, eller par.

Kratsch! der ligger krukan; i bitar den gick. 
Hur skall det väl gå för dig, Anna? 
Hur skall du väl våga att möta en blick 
Af farmor, som bister skall banna:
“Det är, som jag sagt, här är något på tok, 
Du bär dig ej åt som om du vore klok.“

Ja, gumman har rätt, och på tok skall det gå,
Så länge jag inte bekänner,
Att tanken går ständigt till Ludvig ändå
Och hjertat så underligt bränner;
Att gerna jag ville mig bygga ett bo,
Der hjerta och tanke till sist finge ro.

 Richard Gustafsson.

Den sönderslagna krukan.
(Till poemet å föreg. sida.)
Waxholm och dess grannskap.

Gamla och nya minnen,

upptecknade af 

Frans Hedberg.

1.

Den, som icke sett den leende idyll, som kallas
Stockholms skärgård, den har icke sett mycket af sitt
fäderneslands omtalade skönhet; -- hade han än tjusats
aldrig så mycket af Italiens sommar, af Seine-stadens
herrlighet, af Rhenländernas grusade borgar och leende
vingårdar, så har han dock gått miste om det, som
skapar en ädel, berättigad sjelfkänsla hos mannen:
medvetandet af att i sitt eget land äga något,
som kan täfla med andra länders ryktbara platser i
skönhet och behag.

Vi  svenskar   hafva  i allmänhet   det felet,   att
obetingadt böja oss för allt utländskt och att vara
mer än lofligt närsynta,
då det gäller vårt eget. Vi resa hellre till
Schweiz, än till Norrland, hellre till Italien,
än till grannlandet Norge, och det vore ingenting
ondt i detta, om vi endast först började med vårt
eget. Mycket, som nu väcker vår tanklösa beundran,
skulle då väcka vårt medvetna intresse, och mycket,
som vi nu skrika öfver, skulle vi då förbigå med
tystnad. Hvem, som hade stått försjunken i hänryckt
åskådning af Tännforsens väldiga vattenmassa, med
den allvarliga och blånande Åreskutan till bakgrund,
skulle väl utan ett medlidsamt smålöje kunna åse, huru
tyskarne öppna damluckan, för att af det hopsparda
qvarnvattnet i Semmering-alperna förfärdiga det lilla
obetydliga vattenfallet, som nu väcker så mången
beskedlig resandes häpnad?

Det verkligt stora förlorar aldrig på jemförelserna;
det är endast det lilla, som icke tål vid dem.

Den, som tusende gånger sett Trollhättans sjudande
och långsträckta fall, skall likväl alltid stå
förtjust vid åsynen af fader Rhens stora språng vid
Schaffhausen, -- och Rigi och
Jungfrun och Pilatus, och hvad allt de snöklädda
schweizerjättarne heta, blifva icke mindre storartade
derför, att Dovres och Trolltindernes och Snöhättans
hvitklädda spetsar förut uppenbarat sig för den
vetgiriga blicken.

Men vi hafva nu kommit allt för långt från föremålet
för vår uppsats, som var Stockholms skärgård och
icke Norge eller Schweiz, icke Clara-elfven eller
«fader Rhen«, som tyskarne kalla honom.

Waxholms fästning.

Den, som utifrån hafvet första gången nalkas Sveriges
hufvudstad, skall ovilkorligen finna sig frapperad af
den gradvisa stegring, som det omgifvande landskapet
erbjuder. Först
ser han endast det blånande hafvet, så en lång rand
vid horisonten, som stiger allt högre, och slutligen
får konturerna af ett land, som än stupande, än
långsträckt stiger upp ur vågorna. Snart har han
till venster om sig helsat fyrtornet vid Landsort,
och nu kommer han in på de stora fjärdarne, der
kobbarne sticka upp sina spetsiga skallar som nyfikna
pojkar, för att betrakta honom, och der hafvet här
och der ännu tittar in genom sunden, för att gifva
honom en afskedsblick. Så försvinna kobbarne, och
de skogbevuxna holmarne intaga deras ställe, och
snart tränger farvattnet sig allt mera tillsammans;
de små holmarne blifva stora öar med löfklädda
stränder, och mellan de täta löfmassorna stå prydliga
herregårdar och rödmålade fiskarstugor och spegla
sig i de lugna vikarnes klara vatten. Allt rikare
och rikare blifver naturen, allt mindre fjärdarne,
allt trängre sunden! Den ilande ångbåten får ibland
nästan svänga sig omkring sig sjelf, för att komma
fram i de slingrande farvattnen. En sådan svängning,
en af de djerfvaste,
har ångbåten just nu gjort; det är i Kodjupet,
sedan den gått öfver det gamla "Trollehafvet" eller
"Trälhafvet", som det nu mera kallas; -- är den
resande riktigt vaken och mån om att se sig omkring,
så har han kunnat uppfatta en skymt af det vackra
Margretelund och strax till venster om detta det
gamla Tuna, der Gustaf Trolle, den stolte bispen,
residerade; -- och när svängningen väl är gjord, ser
den resande midt framför sig en väldig stenmassa,
ur hvars midt uppstiger ett fyrkantigt torn, på hvars
spets den blågula, tretungade flaggan vajar.

Den stenmassan är den mycket omtalade Waxholms
fästning, hvars historia jag nu i korthet vill
berätta. Den går långt tillbaka i tiden, ända till
Gustaf Wasas dagar. Den store Wasa-kungen hade från
sin ungdom ett bittert minne utaf hvad en obefästad
skärgård ville säga. Han hade icke glömt, huru han
som yngling, tillika med andra herrar, blef af Sturen
sänd som gisslan till konung Kristian, hvars flotta
då låg vid ingången till Skurusundet, hvarför stället
ännu i dag kallas Kungshamn, -- och huru han derifrån,
tillika med de öfriga, bortfördes i fångenskap till
Danmark. Kanske var det just då, vid seglingen på
det danska skeppet, som hans blick fäste sig vid
det lilla stengrundet midt i farvattnet, mellan
Waxön och Rindön, och som han fattade den tanken,
att der skulle ett blockhus kunna göra nytta för den
uppväxande konungastaden.

Återkommen från sin fångenskap och sedan han räddat
det betryckta fäderneslandet ur det utländska oket,
anlade han, 1549, det blockhus, hvarom han, vid
afseglingen till fångenskapen, drömde. Han lät bygga
det starkt nog, för att kunna uppehålla fiendtliga
kryssare och under tiden gifva staden sjelf rådrum
att tänka på sitt försvar; ty det var säkert aldrig
hans mening, att Stockholm skulle sitta i lugnet med
armarne i kors och se på, huru Waxholm försvarade det;
-- Waxholm skulle snarare vara en liten anhalts-station
för fienden, medan hufvudstaden gjorde sig redo att
taga honom emot med varma serveter.

Under de något öfver trenne sekler, som sedan
dess förgått, har visserligen icke något, mot en
fiende riktadt, skarpt skott aflossats från Waxholms
fästning, men det gamla blockhuset har icke varit utan
nytta för det. Sådan respekt har denna fästning haft
med sig, att under alla de sjökrig, som Sverige fört,
sedan den anlades, ingen enda fiendtlig kryssare vågat
sig upp under dess eldgap. Och Sverige har på dessa
trehundra år icke alltid varit obestridd herrskare på
Östersjöns vatten. Det fanns tider, då de holländska,
hanseatiska och danska flottorna huserade der som
riktiga busar; det kom andra tider, då ryssarne,
stängda ifrån sjön i trehundrade år, slutade med att
få fotfäste vid dess stränder; -- men aldrig, icke ens
vid de grymma härjningarne af svenska kusterna 1719,
vågade sig de mordbrännande moskoviterna så långt
upp som till Waxholm, -- och har icke då det gamla
blockhuset uppfyllt sin sändning? Vore det  icke
vardt ett bättre öde, än att oupphörligt hånas och
förlöjligas af dem, hvilkas fäder det försvarat?

Gustaf Wasas gamla blockhus qvarstod i form af ett
väldigt, rundt torn ända in på fyratiotalet, då det
så småningom
lemnade rum för den nu varande fästningsbyggnaden
med sitt fyrkantiga torn och sina utspringande
sidopartier. I allra sednaste tider hafva uppförts
tvenne pansarbatterier nedanför fästningen, och en
stor jordvall, äfven ämnad att beklädas med pansar,
har uppkastats på den sida, som är närmast det så
kallade Bomhålet, det vill säga, det smala farvattnet
mellan fästningen och staden. Och sedan det blir
färdigt, måtte väl Waxholms fästning få vara i fred
för sårande tillmälen från landsmän och för närgångna
visiter af fiender och främlingar.

Den, som egentligen börjat stormlöpningen emot
Waxholms fästning, påstås hafva varit den bekante
Charles Napier, som, då han 1854 låg med en del
af engelska flottan i Trälhafvet, påstås hafva
yttrat, att han derifrån skulle åtaga sig, att på
en halftimma skjuta ned hela skräpet. Från och med
den stunden var det slut med det stackars Waxholms
reputation. Napier var den tiden en auktoritet, och
vi svenskar äro kända för vår auktoritetstro. Äfven
sedan Napiers segernimbus var försvunnen, qvarstod
likväl hans hånfulla yttrande om fästningen. Med en
uppriktighet, som under kritiska tider, lik denna
och den närmast förflutna, torde sakna sitt motstycke
i något annat land, hafva regering, representation,
tidningspress och allmän opinion skyndat att inför det
uppmärksamma utlandet omtala, att Stockholm försvaras
af en fästning, som duger till ingenting. I stället
för att inför den yttre verlden omgifva sitt värn
med ointaglighetens hela lysande gloria -- hvilket
bestämdt icke skulle försummats i något annat än
vårt godmodiga land -- och under tiden söka att låta
gagnet komma i öfverensstämmelse med namnet, hafva vi
högt och oupphörligt omtalat, att vi kastat bort våra
millioner och att fästningen är till den grad klen,
att dess murar icke ens kunna tåla vid skakningen af
dess egna skott, mycket mindre verkningarne af andras.

Men vi skulle ju tala om Waxholms historia. Den går
ända in i de nyaste tiderna. Waxholm har haft sina
statsfångar, äfven det, och den siste och märkligaste
af dem alla var Magnus Jacob Krusenstolpe, som der
tillbragte de trenne år mellan 1838-41, under hvilka
han uppbars af en popularitet, som också gjort sitt
till att bringa fästningen i vanrykte. Man kunde
aldrig förlåta Waxholm, att det bakom sina vallar
hade fängslat en ande, som man då för tiden ansåg för
det svenska samhällets Prometeus -- eldbringaren,
den utlofvade pånyttfödaren, af kunglig hämd
fastsmidd vid sin klippa, derifrån utslungande sitt
"Excellentissime" med en penna, så fin och spetsig,
att dess make väl sällan funnits i vårt land. Nu
finns det inga statsfångar mera på Waxholm, och icke
heller annorstädes i vårt land; ty de stackars
"ansvaringar", som för närvarande gästa "Långholmens"
trånga celler, vill man väl ändå icke på fullt allvar
göra dertill; statsfånge kan endast den kallas, som
bär ansvar för egna handlingar, icke den, som låter
köpa sig att ansvara för andras. Nu för tiden ser
man hela karavaner af "sommarnöjande" damer vallfärda
till fästningen, der de på det artigaste mottagas af
de glada martis-sönerna, som hafva rykte om sig att
vara charmanta
värdar, äfven om de sitta på fästning.


Våra folknöjen.

(Parallel af Onkel Adam.)

"Betrakta med uppmärksamhet en menniska, då hon
skrattar, och du skall i en blink kunna genomskåda
hennes karakter" -- så lyder en gammal regel, som
innebär mycken sanning. Det ligger nämligen en stor
skilnad mellan ett godt ljudligt skratt, som är
öppet och ärligt, och detta högljudda skrålande, som
fäster uppmärksamheten på, att en rå natur anser sig
hafva roligt, eller detta förstulna, liksom smygande
skratt, som är det enda, en inbunden karakter vågar
att exeqvera, af fruktan att eljest röja sig, och
detta torra, klanglösa skratt, som bevisar att man
"deltager", men icke "är med".

Skrattet är, liksom leendet, det enda säkra
reaktionsmedel,
som röjer karakterens företräden eller lyten --
om  man har någon karakter eller saknar en sådan,
om man är öppen eller nödgas vara sluten som en
svartkonstbok.          

Det är för själens vin,
hvad det Hanemannska vinprofvet
är för annat vin -- det säger oss, om vinet är äkta
eller försötmadt   med   blysocker.     Huru  olika
skrattar ej ett lyckligt barn   och  en  gammal
diplomat -- ett barnsligt sinne och ett beräknande, ett
klart och rent hjerta och   ett   skuldbelastadt! 

Men samma regel gäller äfven folken; dess nöjen,
"folknöjena", är nationernas skratt -- som röjer,
hvad som 

föregår på botten af deras själ -- ett omedvetet
erkännande af hvad de känna, om de få bestämma sig
sjelfva.

*

Jag minnes från min barndom dessa Walborgsmessoaftnar,
då vi hade samlat ris, vindfällen och torra enbuskar i
stora förråder -- huru vi, sedan det mörknat, försedda
med elddon, begåfvo oss åstad på den slingrande
gångstigen genom skogen, uppför backar och utmed
bergklintar, mellan otaliga stenhopar och busksnår,
"snodde" oss fram till en hög bergklint, der man,
som gamle oxdrängen påstod, men som ingen annan
sett, kunde räkna sex kyrkor. Der uppe skulle vår
Walborgsmessoeld brinna. Under våra fötter låg sjön
med sina många skogsbeklädda uddar, fastän vi sågo
ganska litet af allt detta.

Och nu tändes elden -- det blef ett bål, det, som
flammade upp mot skyn, under det att den gnistrande
röken långsamt strök fram öfver qvällhimlen och
belyste skyarne med ett rödt sken.

Vi kände oss på intet sätt "ensamma i skapelsen",
ty vi voro rätt många, både gossar och flickor --
snälla småjäntor, med uppstruket hår, och dugtiga
drängpojkar, rundklippta gulhåringar med hvit
skjortkrage.

Somliga af oss voro, så att säga, "fyrmästare", som
icke tilläto det väldiga bålet att slockna. Så snart
det började se sömnigt ut, kastade vi dit ett par
torra enbuskar, och genast fladdrade elden upp igen
och gnistorna flögo som gullglänsande myggsvärmar
öfver våra hufvuden.

En fiol och en, som kunde traktera instrumentet, voro
med, och så dansade vi och rumlade, alldeles fasligt,
med svagdricka och hoplagda smörgåsar. Om jag säger,
att detta kalas var bättre, än om man fått äta vid
"sjelfva kungens bord", så säger jag för litet. Vi
åto ej vid kungens bord -- nej, bättre upp! vi voro
kungar allihop.

Men se, der flammade det upp en annan eld på någon af
uddarne, och så en och så en annan allt längre bort.
Öfverallt fanns det ungdom, som gladde sig åt att
täfla med ståtliga Walborgsmessoeldar, eller några
barn, som tyckte sig hafva gjort storverk, då de
dragit fram några fattiga enbuskar eller annat skräp,
som blott brann några ögonblick; men dessa inneburo
mera fröjd än många illuminationer och galaspektakler.

När vår sista grantopp brann, så var det sent på
natten, och vi skulle hem igen. Sjung Petter! ty
Petter var en rödlätt pojke, med en röst, klar
som en klarinett, och var vår storsångare. -- Sjung
Petter! Gossen hoppade upp på en sten och sjöng,
så att det klang i mörka skogen:

	"Der sitter en dufva på liljoqvist 
	I midsommarstider. 
	Hon sjunger så fagert om Jesu Christ' 
	I himmelen är en stor glädje." 

När sången tystnat, glödde blott några kol af den
ståtliga Walborgsmessoelden, -- och vi troppade af,
bärande vår tomma korg; ty -- på samvete, han var
riktigt tom. Det gick litet knaggligt utföre, ty
vi hade så länge sett i den flammande elden, att vi
blifvit ljusblinda; men Petter han sjöng:

	"Tu, lu! sofver han än? 
	Ja, ja, gör han så. 
	Björken blåser och Lullan går! 
	Den lilla hon sofver i skogen." 

Och så omtalades alldeles förskräckliga historier om
röfvare och snapphanar, om troll, spöken och bergtagna
jungfrur och om hur man vid alla farligheter hulpit
sig fram, om man blott nämt Frälsarens namn.

Det låg ej just så litet skrock i allt detta; men der
låg fantasi -- och sjelfva skrocket och sagan hade det
med sig, att man beständigt hade en djup känsla af,
att vårt öde ligger i Guds hand.

Jag vet ej, huru det kom sig; men som den klara
bakgrunden i alla våra sagor framlyste en fast tillit
till Honom, utan hvars vilja ej en sparf faller
till jorden.

*

Vid midsommar skulle den gamla majstången sedan i fjol
nedtagas   och   omklädas  med   eklöf och tjärblommor
och blåklintkransar och granna pioner. Det var ej litet
besvär med den saken. Alla traktens gossar och
flickor samlade materialier till den ståtliga
majstången. Flaggan ommålades, nya vimplar tillagades,
kransar med namn förfärdigades af ståltråd och
lingonris -- och midsommarsafton restes den, under
allmänt jubel. Äntligen stod hon der, den väldiga
stången, och svigtade fram och åter, innan hon hunnit
få riktigt fäste.

Det var åter en folkfest, eller en barnfest, hvilket
man vill; men roligt var det ändå att se sina kransar
och flaggor och blommor hvifta i vinden -- oåtkomliga
för allt, utom det klara solskenet eller regnet,
då himmelens fönster öppnades.

Det ligger något för fantasien i att se
dessa alla präktiga småting, oåtkomliga för
menniskohanden. Korset på tornspiran är kär för
fantasien derför, att den sitter så ensam, så
oåtkomlig på sin höjd. Man dansade åter och solen
gick ner på en stund, men strax derpå glimmade hon
igen i öster, som en guldsköld på en purpurmantel.

Vid det laget bjöds det kaffe. Vi hade "salat" ihop
till hela kalaset, men morgonkaffet klockan half tre,
hvilket dracks i en löfsal, som vi byggt, smakade
ändå allra bäst.

Man dansade, sjöng, talade om äfventyr och skrattade
-- om ej åt annat, åtminstone åt skratten. Men sedan
återstod att blifva allvarsam och arbeta bra; ty nu
kom ingen folkfest förr än jul.

Man arbetade långa tider och gladde sig några
ögonblick, men begge delarne på fullt allvar. Dessa
begge, arbete och lek, voro ej sammanblandade -- de
voro hvar för sig och icke sammanrörda till en enda
likartad massa af tråkighet.

*

Den fordna julglädjen var verklig glädje för fattigman
och bonden och barnen -- alla firade sin jul, så
godt det ville gå. Hästarne fingo ärthalm, och en
hafrekärfve sattes upp åt sparfvarne, och Maja, Märta
och Lillkajsan fingo nya lifstycken, ja, till och med
hela nya starka, en smula styfva och oviga klädningar,
hvilka just genom sin styfhet och ohandterlighet i
början beständigt påminte om, att de voro nya.

Julen var den största högtiden, egnad åt glädje
och frid.

När man dukade julbordet, fingo mor och pigorna
hjelpas åt, och ungdomen putsade upp sig -- alla
sysslor afslutades mycket tidigt: man ville på julens
qväll icke hafva något verldsligt bestyr på samvetet;
man skulle med lugn och frid äta sin lutfisk, sin
gröt och kakan, och glamma, skratta och dricka julöl.

Det var en präktig måltid, der en liten julgran
intog samma plats, som krokanen intager vid ett
bröllop. Julklappar vankades äfven, och det dröjde
långt ut på natten, innan barnen gingo till ro. Men
lilla Maja hade en svår kamp med sömnen, fastän
hon omöjligen ville gå till hvila. Hela året hade
nämligen mor sagt: "Ja, det säger jag rent ut, att
Maja är så snäll, att hon gerna kan få följa med till
ottan i jul."

"Ja, bara hon håller sig vaken", svarade alltid far
med ett tviflande smålöje.

Nu var stunden inne att visa far, att Maja kunde hålla
sig vaken, och derföre satt hon der och tittade
med sina blå barnögon på ljusen och sträfvade
emot, så godt hon kunde. Det var så förargligt,
att hon måste blinka; ty hvar gång, som ögonlocket
föll igen, var det så svårt att åter lyfta upp det,
Det var sina goda fem fjerdingsväg till kyrkan; men
till ottan skulle man, och derföre spände man för
släddonen midt i natten. Maja, som hållit sig vaken,
var den första, som blef "inpajad" i mors stora,
grå harullsschal, ett plagg, som då var vanligt,
men nu mera icke brukas. Orsaken är svår att utleta;
ty en harullsschal var bättre och varmare, än något
fabrikat af vanlig ull.

Och så bar det af öfver vägar och stigar, genom
ängar och skogar och öfver gärden, som ej tycktes
vilja taga slut. Men på meden stod en pojke med
sitt bloss, som han då och då snoppade, genom
att i förbifarten slå det mot en trädstam eller en
undanflygande sten. Dombjellrorna klingade i skogen,
och då man kom ned på stora kyrkvägen, hvimlade den
af slädar och bloss, samt vandrande menniskor, med
näsdukar och psalmböcker under armen. Men der borta
på kullen glindrade den gamla, mörka träkyrkans alla
små, dunkla rutor af ljus, och

från klockstapeln, hvaraf spiran ensam svagt
skymtade fram i mellan stjernljusen, ringde
klockorna samman. 

Det klang så vackert i den stilla julnatten,
och stjernorna gnistrade på himlahvalfvet och
slädarne gnisslade i snön, hästarne frustade och
folket sorlade. Det var ett högtidligt skådespel
för dessa alla, som i julnatten samlades i Guds hus.

Man kan icke neka, att der låg en viss katolsk
anda öfver denna scen. Det var en vigilia, och man
kunde nästan vänta, att der vid altaret skulle
stå en skäggig munk, som sjöng sitt Gloria Dei
in excelsis -- men deraf visste folket intet. Det
var blott den studerade, den lärde, till exempel
gamle fänriken på Olstorp eller länsmannen, som
hade hört talas om munkar och nunnor, medeltid
och mörker. Folket och barnen visste blott ett,
och detta var nog. De visste, att det var -- jul.

När hela skaran kommit fram, kastades alla blossen i
en hög, som brann och flammade, så att kyrkfönstren
glittrade röda och det gamla tornet belystes ända upp
till torngluggarne. Och så gick man in i kyrkan. En
och annan gumma ville väl veta, att de döda, en stund
förut, firat sin julotta; att en piga för många,
många år sedan kommit för tidigt och kommit med i
julottan och räddades af sin aflidna matmoders vålnad,
men fått ondt i bröstet i många dagar -- för
se! «hjertat hade hoppat till och icke kommit i
ordning förrän trettondedagen«.

Man trodde, så mycket man ville; men fantasien hade
något att göra, som först afbröts, då orgeln stämde
in i julpsalmen.

Det var en högtidsmorgon -- ett begynnande nytt
lif, som firades i den lilla kyrkan, och «Guds ords
pipelekare« gjorde sitt bästa, att med præludier och
«tremulanter« förherrliga dagen.

Man blef qvar öfver högmessan, och vid Guds klara
dager for man ändtligen hem igen.

Sedan var det jul länge och väl. Man möttes än här, än
der, hos grannar och vänner, och dansade jullekar. Då
«bråkade man till« -- då dansade man «domaredansen«,
då «väfde man vadmal« eller dansade «nigarepolskan«
och hade en lång rad af pantlekar och julbockar,
som med förbundna ögon tände ljus, och «gissgåtor«
och sittlekar och «frieri på narri«.

Det var mycket barnsligt, men också mycket roligt
och oskyldigt. Man var tillsammans, för att hafva
roligt -- icke för att å ena sidan skryta och å andra
sidan anmärka. Folket var nöjdt med sig sjelf och
med hela verlden. 	

 (Forts.)

*

Fiskartorpet. 

Fiskartorpet.

Många vägar leda till Rom. Vilja vi besöka det 
anspråkslösa, men af vår store Carl Michaël så vackert 
besjungna Fiskartorpet, hafva vi också många vägar 
att välja på. En sådan finna vi från Nybrogatan genom Carl 
den Femtondes port. Här, hvarest vi ännu för ett par år sedan måste öfver en klippig höjd klättra som getter, för att uppnå Djurgårdens arkadiska nejd, här gå vi nu mellan lodräta bergväggar beqvämt fram på en alldeles jemn väg. Vår tid är, mer än mången föregående, en förändringarnes och framåtskridandets tid, der alla öfvervinneliga hinder -- på det materiela, så väl som på idéernas område -- lättare än någonsin 
besegras. En sjö eller ett berg afstänger vår väg. Nivellören 
utsträcker sin moses-staf -- och vattnet viker undan och berget 
delar sig, för att i vår sträfvan bereda oss en lättnad. 

Så komma vi nu i en handvändning ut i den sköna 
Djurgårdsparken med dess vexlande natursceneri och ofta lika 
vexlande folklif. En af löfträd infattad väg löper vinkelrätt emot 
den, på hvilken vi anlända. Det är “Drottning Kristinas väg“, 
der under sommarens dagar det ena ekipaget efter det andra 
rullar fram, medförande sådana menniskobarn, som helst genom 
landsvägsdammet betrakta naturens herrlighet. Mot höger, der 
löfskogen står mera gles, se vi en del af Ladugårdsgärdet, det 
ryktbara fältet för krigiska lekar och bragdrika -- drömmar. 
Men den fredliga idyllen drager oss lifligare till sig, och vi gå 
fria och glada fram på den väg, som närmast leder oss inåt det 
stilla skogsdjupet. Ditåt ligger ju också målet för vår färd. 

	”Hvad det är skönt ändå 
	här i naturens rike!”  

Här äro vi furstar allihop. Hvar och en af oss, som här uppfattar det sköna, som omgifver honom, äger ju också detta sköna lika odeladt, som någon annan. Ty det är, Gud ske lof, så beskaffadt med det sköna, som för hvarje öga är tillgängligt, att det aldrig kan uteslutande till någon viss kast eller någon viss dignitär öfverlåtas, utan är allas gemensamma egendom. 

Vi behöfva ej gå många steg, förrän vi finna 
oss fullkomligt skilda från staden, hvars yttersta hus snart 
döljas af de rika trädpartierna. Löf- och barrträd omsluta oss 
i brokig förening; till höger hafva vi en täck däld, till 
venster uppstiger en bergshöjd med gles skog och mossbeklädda 
stenhällar. Så komma vi in i en lång björk-allé, der det 
lifligaste fågelqvitter ljuder. Derefter blifver barrskogen den 
förherrskande. 

En liten öppen betesmark utbreder sig tätt utmed vår 
väg; vackra kor gå der på bete; en flicka med 
mjölkstäfva i handen närmar sig de hulliga kreaturen. Vi tycka 
oss se en af Anderssons täckaste djurmålningar. 

Trakten blifver allt ödsligare, löfträden allt sällsyntare. Vi 
nedstiga i en dal, omsluten af idel granskog. I dess midt 
finna vi en öfverbygd källa med en friskt porlande åder. Det 
är den bekanta Ugglevikskällan -- vallfartsorten för en stor 
del af Stockholms befolkning, synnerligast under Trefaldighetsnatten, 
då man häremellan och staden ser en riktig folkvandring 
och har att bevittna de stundom mest bisarra uppträden. 

I allmänhet, och särdeles midt på dagen, herrskar annars 
på denna plats den djupaste tystnad, sällan afbruten af något 
annat buller, än det aflägsna skallet af en stöfvare eller en 
gårdvar, af slagan från en loge eller af något på afstånd 
framrullande åkdon. 

Vägen förgrenar sig här i två, och den ena af dessa för 
oss till Fiskartorpet; men till höger om denna leder en 
gångstig genom vilda skogen till samma mål. Äro vi i det lynne, 
att vi helst söka ensligheten, så välja vi denna sednare. Den 
trakt, i hvilken vi då fördjupa oss, är i fullkomlig harmoni 
med vårt inre. Ty om vi nyss förut med en ung skald känt 
oss frestade att utropa: 

	”Vid menniskohvimlet min håg är led, 
	jag är mätt på dess käbbel och fejd; 
	så måtte jag dock få vara i fred 
	i en öde och stilla nejd”; 

så finna vi här snart vår önskan uppfylld och kunna med samme skald sjunga: 

	”Der tystnaden bor mellan stock och sten 
	och de saftiga svamparne gro, 
	der qvittrar en liten gråsparf på gren, 
	der finnes för tankarne ro.”  

Men ur den allvarsamma barrskogen utträda vi åter i en 
mer leende nejd. I förgrunden se vi en körväg, vid hvilken 
vår stig utmynnar, och der bortom en liten sjövik, kantad med 
säf, och sakta sluttande kullar med präktiga, vidtfamnande 
ekar. Dit uppåt går ifrån stora vägen en mindre sådan, och 
på den uppnå vi snart slutpunkten i vår promenad, Fiskartorpet. 
Detta är också kulminationspunkten i det sköna, vi 
under vår vandring sett. 

Såsom det anspråkslösa namnet antyder, finna vi här inga 
storståtliga byggnader, utan blott några enkla, gulmålade 
boningshus, bland hvilka det oansenligaste just är det 
märkvärdigaste. Detta, som äfven ligger närmast vår väg, är en 
liten koja med fyra små fönster och torftäckt tak, och å dess 
gafvel se vi redan på afstånd en svart trätafla med förgyllda 
kanter, der vi, komne närmare, läsa: »Konung Carl den XI:s 
Fiskarestuga.» Här var det den store rikshushållaren emellanåt 
hvilade ut, under sina utflykter i denna nejd, och samma 
två ekar, som nu breda sin skugga öfver den ringa boningen, 
grönskade troligen redan då. 

Öfverst på den lilla trätrappan, som leder upp till stugans 
dörr, hafva vi en bänk att hvila på och den mest idylliska 
tafla för våra ögon: närmast de öfriga bostäderna, buskager 
och blomsterrabatter, -- der nedanför trädgårdsland, 
ängsmarker med vackra trädgrupper och två förtjusande sjövikar, 
samt ännu längre bort ett blått band af Lilla Värtan med 
den högländta Lidingön till bakgrund. Redan här hafva vi 
således en tillräcklig belöning för vandringens möda, men ännu 
större blifver denna vår lön, om vi från Fiskarestugan begifva 
oss upp på sjelfva höjdens krön, derifrån utsigten är både 
vidsträcktare och, om möjligt, mer intagande. Från denna 
punkt se vi ej mindre än tre blåögda sjöar blicka fram mellan 
skogsbeklädda höjder eller blomsterprydda fält. Här framträder 
“skuggan“ med sina mörka löfpartier, der ligger den kungliga 
“Hjorthagen“, der de förnämliga högdjur i skogsdunklet “hafva 
sin varelse.“

I Fiskartorpets “lilla vrå bland bergen“ fanns fordom äfven 
ett mycket besökt värdshus, hvilket många den tidens märklige 
män gästade. Det var i tredje Gustafs dagar, och en af 
dem, som då synnerligen väl trifdes här, var Carl Michaël 
Bellman. Han hänförde dervid ofta de lyssnande vännerna 
med sin sång, och hvad var väl då naturligare, än att sjelfva 
stället, der de njöto sitt sorgfria väsen, också blef af skalden 
ihågkommet. Han sjöng, och vi sjunga det samma ännu i dag: 

	Ä’ke det gudomligt, Fiskartorpet -- hvad? 
		”Gudomligt att beskåda!” 
	Än de stolta stammar, som stå rad i rad 
		med friska blad? 
		Än den lugna viken, 
		som går fram? -- ”Åh, ja!” 
	Än på långt håll mellan diken 
		åkrarna -- 
	Ä’ke det gudomligt? Dessa ängarna? 
		”Gudomliga, 
		gudomliga!” 


Vy af Dyrafjorden.
(Se texten sid. 14.)

Ja, här är verkligen gudomligt, för så vidt det sköna är 
att anse som ett återsken af den gudomliga idéen; och vi 
kunna fritt säga, att bland de många herrliga tempel, naturen 
åt oss upplåter, äro få skönare än detta, som vi kalla 
Fiskartorpets nejder. Och den andakt, vi här, försjunkna i 
betraktande, erfara, är af det slag, som vaggar hjertat till ro; ty 
hvad som på detta rum så innerligt tilltalar oss, är just en 
ostörd, ren harmoni. Och harmoni är ro. 

 Maximilian Axelson. 

*

Island.

I.

Denna märkvärdiga ö, en af jordens intressantaste
punkter, på hvilken den underjordiska elden
genombryter isbeklädnaden och hvarest sjudheta
källsprång framspruta ur de eviga snömassorna,
ligger mellan Nord-Amerika och norra Europa, 35 mil
från Grönlands sydöstra kust, hvarföre den stundom
räknas till Amerika, men dock vanligast anses höra
till Europa, ehuru den är öfver 200 mil aflägsen från
denna verldsdel. Den sträcker sig mellan 63° 23′ och
66° 33′ n. br. Öns nordligaste punkt ligger således
endast 3′ norr om polarkretsen, och ön är belägen
vid samma polhöjd, som den landsträcka i Sverige,
hvilken ligger emellan Östersund och Jockmocks socken
i Luleå lappmark. 

Ön Island, tidigare ansedd som utan större vigt för
det gamla Thule, sedan år 795 å enskilta ställen af
östra kusten bebodd af irländska munkar, erhöll den
största delen af sin befolkning från Norge, hvarest
hon blef bekant genom de mellan åren 860--870 på
hvarandra följande, af Nadd-Odd Gardar och Flöke
företagna resor. Af den sistnämde erhöll hon med
anledning af den myckna drif-is, som han fann hopad
i bugterna, benämningen Island. Den förste, som
på sydkusten åt sig grundade en fast, fortfarande
boplats var norrmannen Ingolf med sina anhöriga
och slägtingar. Denna plats kallades sednare
Reikiavik. Snart åtföljdes han af andra från
hemlandet. Då nämligen samtidigt Harald Hårfager
genom besegrandet af Norges öfrige konungar hade
gjort sig till ensam herrskare öfver landet och genom
odalgodsens beskattande gjort de gamle jordägarne till
sina förpaktare, drogo alla de ur landet, hvilka ej
kunde fördraga de nya förhållandena. Utvandringens
hufvudström gick till Island, och efter 60 år var
redan allt beboeligt kustland å ön besatt. Den
omständigheten, att företrädesvis de anseddare i
spetsen för sina familjer begåfvo sig till Island
och å andra sidan behofvet att i det nya hemmet
lefva efter sina vanor, blef icke utan inflytande på
öns samhällsordning. Då tempelföreståndarne till en
början utöfvade både hierarkisk och juridisk makt,
så gestaltade sig efter föreningen af de enskilta
väldena denna till ett aristokratiskt-republikanskt
helt. Grunden dertill lade (år 927) Ulfliots för
hela ön gällande lagstiftning och hans inrättning
af althinget, en af de kunnigaste männen från
alla distrikter sammansatt församling, som under
«lagförkunnarens« presidium hvarje sommar under
fjorton dagar på den stora Thingvallaslätten öfvade
den högsta domsrätten och rådgjorde öfver landets
angelägenheter. Jemte denna församling inrättades
sedan år 962 ett antal liknande ting för de enskilta
kretsarne å ön, och till dessa lades också omsider
år 1004 genom Njal en särskilt högsta domstol
(femmannarådet).

Kristendomen, hvartill redan några af de första
nybyggarne bekände sig, blef år 1000, icke utan
motstånd, antagen; tillika inrättades skolor och
tvenne biskopssäten i Holar och Skalholt. Den härmed
införda kännedomen om latinsk skrift och latinskt
språk, vesterländsk litteratur och lärdom fann på
Island en så mycket mer emottaglig jordmån, som
skaldekonst och historiskt berättande redan vårdades
mer än annorstädes i de nordiska länderna. Ofta
företogo också isländarne redan tidigt resor,
företrädesvis mot norr, och detta ledde (år 983)
till upptäckten af Grönland och (omkring 1000) till
upptäckten af en del af Amerika, som man kallade
Helluland, Markland och Vinland. Senare kände
man sig dragen mot Orienten och till Europa för
tillfredsställandet af religiösa och vetenskapliga
behof.

De borgerliga förhållandena, liksom blomman af det
andliga lifvet och den lifliga samfärdseln utåt hade
i medio af tolfte och början af trettonde århundradet uppnått
sin höjdpunkt, då det, i följd af tilltagande makt
och ömsesidig afundsjuka bland enskilta store, år 1262
lyckades Hakon V af Norge att inleda öns förening med
detta land, hvilken förening hans efterträdare Magnus
VI år 1264 fulländade. Med Norge öfvergick Island
år 1380 till Danmark, i hvars våld ön också förblef,
då Norge 1814 förenades med Sverige.

I vester och norr skära djupa och betydande, i öster
mindre fjärdar in i landet och bilda förträffliga
hamnar i stort antal. Dessa saknas blott vid
sydkusten, hvarest på en sträcka af 25 mil de höga
glacierplatåerna uppstiga nästan omedelbart ur
hafvet och lemna blott en, af sandbankar belägrad
landremsa öfrig. Den nordvestra delen af Island
består af en öfver 250 qvadratmil stor, sjelf åter
mycket söndersplittrad halfö, som mellan de stora
hafsbugterna Breidhifjord och Hunafloi medelst ett
blott 1 mil bredt näs sammanhänger med det öfriga
landet. Med undantag af smala kuststräckor och en
vidsträcktare jemn trakt vid Faxefjord (vid Reikiavik)
är hela ön ett bergland af helt och hållet volkanisk
natur, en platthvälfd, nära midten omkring 2200 fot
upphöjd platå med uppstaplade bergmassor, oräkneliga
käglor och toppar, som bestå af äldre och yngre
volkanisk sten. Högslätten, som i synnerhet i de
inre trakterna bildar en ryslig lavaöken, sänker sig
än jemnt, än i ända till 1000 fot höga klippväggar
ned mot de sönderskurna kusterna, genomfårad af
djupa remnor, floddalar och bottenlösa sjöbäcken
och öfvertäckt med klippblock, rullsten, sand- och 
lavafält (hraun), snö- och ismassor. Liksom öar
höja sig ur dessa de med glacierer belastade jökull
(glacierkäglor) af 3000 ända till 6000 fot, hvilkas
höga toppar afspärra öns södra del från den norra,
så att kommunikationen mellan dessa båda delar blott
blifver möjlig å tvenne, genom fullkomligt växtlösa
trakter löpande vägar: Från de snöbetäckta bergen
sänka sig oerhörda glacierer ned i dalarne och utbreda
sig på några ställen ända till hafskusten.

De största hafsvikarne äro: på norra kusten
Skagestrandsfjorden samt på den vestra Faxefjord,
Bredefjord och Dyrafjord.

Det är af den sistnämda fjorden, vi för läsaren
framlägga en afbildning (se illustrationen å
föregående sida!), utförd efter en teckning, lånad
ur fransmannen Nougaret's portfölj. Nougaret gjorde
nämligen för ett par år sedan utflykter på Island. Vi
afsluta sålunda denna afdelning med följande korta
sammandrag efter hans skildring af sina resor och
iakttagelser. Om Dyrafjorden, utmynnande å vestra
sidan å den förut nämnda nordvestra halfön, yttrar
han nämligen, bland annat, följande:

Det är omöjligt att få se någonting mera imposant och
öfver hufvud mera storartadt, än denna djupa vik,
hvars mysteriösa förgreningar tränga flera mil in
i landet. Efter att hafva passerat inloppet till
den samma, ser man längs efter kusten volkaniska
bergmassor med högt uppåtsträfvande toppar resa
sig. Efter att en timmas tid hafva seglat fram utmed
dessa fantastiska bergsformationer, som skulle kunna
ingifva åskådaren den tanken, att han befunne sig i
en annan verld, anländer man till den bredaste delen
af fjorden. Här framställa de klippiga stränderna
och dess volkaniska berg ännu mer fantastiska
former. Här ser man en ballong, hvars inslagna öfra
del framställer en krater. Omedelbart derintill
visa sig trenne pyramider, så regelbundet formade,
som om de blifvit resta af menniskohänder. Slutligen
är det isen, som framställer sina vexlande former,
med färger, som förändras, i samma mån som solen
förändrar sin ställning. Vid foten af den första
bergåsen hafva regnen nedsköljt volkanisk jord,
som afsatt sig der nere.

På denna kust, hvilken genomskäres af floder, som
hafva sitt ursprung från snön der uppe, ligga några
enstaka hus och en liten träkyrka -- alltså äfven lif
och menskligt umgänge i dessa trakter, hvilkas natur 
vi hafva svårt att föreställa oss, och till hvilken 
vi derför i ett följande häfte vilja återföra läsaren.


Manilla
Denna uppsats var -- såsom läsaren lätt torde finna af åtskilliga 
uttryck -- afsedd att införas i ett häfte mot slutet af förliden sommar, 
men har af tekniska skäl ej kunnat inflyta förr än nu.      Red:s anm.. 

På en af de små ångbåtar, som utan uppehåll
underhålla trafiken mellan hufvudstaden och
Djurgården, fara vi, en vacker eftermiddag under
högsommaren, från Skeppsbron och landa, efter mindre
än en fjerdedels timma, vid Allmänna gränd nedanför
Hasselbacken. Vårt första möte är en velociped
och vårt andra möte -- är också en velociped, ty
Allmänna gränd har under denna sommar blifvit ett
slags privilegierad plats för profryttare, det vill
säga sådana, som ej hunnit förvärfva den skicklighet
i manövern, att de ännu våga sig ut att åka i kapp med
de ekipager, som hvimla utåt den stora promenaden. Vi
komma fram till slätten, stanna ett ögonblick,
för att betrakta folklifvet, "lyckans stjerna" och
"fasansfulla mord", höra visor med ackompanjemang af
positiv och harpolåt och framför allt för att se,
hvilken allmän glädje här råder. Man är här nöjd
med så litet, man skrattar af hjertans lust åt ett
par konstmakares upptåg, man tager förfriskningar
vid närmaste bord och hela eftermiddagen kostar 25
öre. Man sofver sedan så lugnt och man drömmer så
godt, säkerligen långt angenämare drömmar än deras,
som med förnämt förakt ifrån Alhambras balkong blickat
ned på dem, som äro nöjda med så litet. Det är brist
på uppfostran, heter det från balkongen. Det är brist
i uppfostran, heter det rätt ofta nedifrån slätten. Vi
gifva båda rätt och gå vidare, ty vi hafva ännu ett
stycke väg fram till målet för vår vandring, som i dag
är Manilla, institutet för döfstumma och blinda. Vi
gå sålunda stora promenaden framåt och taga af till
höger om Bellmans byst. Djurgården är ända igenom
en promenad, der naturen gjort vida mer än konsten,
en af de vackraste platser, hvarmed en hufvudstad
kan skryta. Utom den stora vägen, som för oss till
Manilla, är hela omgifningen genomslingrad af mindre
kör- och gångvägar, hvilka leda än genom småtäcka
dalar, än uppför grönskande kullar, och öfverallt
se vi dessa åldriga ekar, skogens jättar, parkernas
prydnad breda sina vida grenar ut, erbjudande skugga
åt den vandrande. Tätt nedanom oss höra vi sorlet af
saltsjöns lekande vågor; glittrande i sommarsolen,
tyckas de täfla om, hvem af de tusen som först skall
nå Djurgårdens leende strand, medförande helsning
från fjerran kuster.

Vi äro komna till Manilla. Den slottslika byggnad, som
här är uppförd, efter ritning af professor Haverman
och för en kostnad af omkring 350,000 riksdaler,
är endast fem år gammal; den invigdes den 16 Juni
1864. Men i sextio år har ett räddningshem för
döfstumma och blinda funnits i vårt land, i sextio år
har namnet Borg varit välsignadt af dessa vanlottade,
som på Manilla njutit upplysning och vård.

Små orsaker, stora verkningar. Om någonsin detta
ordspråk med skäl vunnit sin tillämpning, är det
i den händelse, vi här gå att omtala. I början
af detta århundrade gafs på kungliga teatern i
Stockholm J. N. Bouillys historiska skådespel "Abbé
de l'Epée eller den döfve och dumbe". Charles-Michel
de l'Epée var en ryktbar fransk filantrop, född
i Versailles den 25 November 1712, död i Paris
den 23 December 1789. Han egnade med en innerlig
kärlek sitt lifs hela omsorg åt menskligheten och
hade samlat kring sig ett icke obetydligt antal af
dessa utaf naturen bortglömda barn, som utan honom
till beskyddare och far nödgats vandra sin väg fram i
mörker, utan att blifva delaktig af det andliga ljus,
som upplysning och vetande skänka. År 1838 fann man
under gräfning i ett kapell, till kyrkan Saint-Roch
i Paris, abbé de l'Epées stoft. Då öppnades genast
en subskription och en minnesvård restes öfver honom
i denna kyrka. Denna minnesvård består af en byst i
brons af denne mensklighetens välgörare, och
bredvid denna minnesvård, uppsatt i väggen af
sidoskeppet och försedd med en inskrift, angifvande,
att alla nationers döfstumma genom detta monument
velat ådagalägga sin tacksamhet, finner man en liten
fyrkantig sten med ett enkelt ornament, och inom
detta läses:

	À l'abbé de l'Epée
	les Sourd-muets Suédois
	reconnaissants.

Bidraget från Sverige hade kommit för sent, men
blef, som man finner, likväl användt och till och
med särskilt nämdt.

I det skådespel, vi här ofvan nämde, är de l'Epée
hjelten. Dess innehåll är i korthet följande: En
8 à 9 års gosse, döf och dumbe, anträffades dåligt
klädd en natt på en gata i Paris af polisen, som, då
gossen ej kunde meddela sig med dem, lemnade honom
till abbéen. De l'Epée tog vård om barnet, som han
kallade Theodor, fann inom kort, att han hade ett
ovanligt godt förstånd, lärde honom teckenspråket,
och inom några år var han fullt öfvertygad om, att
gossen ej var född i armod, utan att han haft rika
och förnäma föräldrar samt att han måtte blifvit
ett offer för någon hemlig tillställning af giriga
slägtingar, som beröfvat honom hans arf och lemnat
honom åt hans öde. Abbéen tog gossen med sig,
vandrade genom flera städer och kom sålunda till
Toulouse. Denna stad igenkände Theodor såsom sin
födelsestad och kände till och med igen det hus, der
han tillbringat sin barndom. Ett brott var begånget:
Theodors morbror och förmyndare, Darlemont, hade fört
barnet med sig till Paris och der släppt det ifrån
sig på gatan, utan hjelp och iklädd dåliga kläder,
och derefter hade han, sedan han förskaffat sig en
falsk dödsattest, tillvällat sig hela förmögenheten
efter gossens fader, grefve d'Harencour. Brottet
var till största delen byggdt på vissheten om,
att barnet aldrig skulle kunna meddela sig med
någon. Abbé de l'Epée hade dock förstått att odla
de goda frön, som funnos hos gossen, och det förr så
medvetslösa barnet blef ett lefvande bevis emot den
brottslige. En afton, då detta skådespel gafs, befann
sig bland åskådarne dåvarande kanslisten Per Aron
Borg. Med sitt för menskligheten varma hjerta greps
han af de taflor, skådespelet här, stödt på verkliga
tilldragelser, upprullade för honom. Den döfstumme
gossen, i skådespelet tillfrågas: "Hvilka äro de
största män, som hedrat vårt tidehvarf?" och han
svarar skriftligen inom några ögonblick: "Naturen
nämner Buffon, vetenskaperna d'Alembert, känslan
och sanningen Rosseau, snillet och smaken Voltaire, -- 
men menskligheten ropar de l'Epée!" De l'Epée yttrar
då: "Man bör förlåta honom denna lilla villfarelse,
det är blott ett utbrott af erkänslan." Men Borg
gömde, hvad han hört och sett. De l'Epée yttrar
på ett ställe: "Tanken att hafva danat en själ är
så stor och gifver så mycket mod och styrka. Om
den idoge jordbrukaren, då han ser sin rika skörd,
finner ett nöje, svarande mot hans möda, -- döm då,
hvad jag bör känna, då jag bland mina elever ser
någon af dessa olyckliga småningom uppstiga ur det
mörker, som omgaf dem -- för att njuta de känslor, den
allsmäktige gifvit oss -- hinna till den sällheten,
att kunna för hvarandra förklara sina meningar -- 
och utgöra kring mig en familj, hvars lyckliga far
jag är. Ack, mina vänner! Här finnas i verlden många
stora och lysande nöjen, -- men jag tviflar, att i
naturen finnes ett verkligare, än det jag smakat."
Borg fattade, hvad de l'Epée kände, och blef vårt
lands abbé de l'Epée, skaparen af det odödliga verket
-- en skola för döfstumma och blinda. 

Detta skådespel, som burit så omätliga frukter,
gafs första gången i Stockholm den 30 Januari 1801
och sista gången den 19 Januari 1832.

Redan 1807 började Borg utförandet af sitt verk
genom att undervisa ett i hans familj upptaget,
fattigt, blindt fruntimmer, Charlotta Seijerling,
och inom loppet af två år derefter hade antalet af
hans skyddlingar stigit till 14. Till följd af med
mamsell Seijerling 1807 och de nämda 14 eleverna
följande året hållna examina, hvilka väckte en
ofantlig uppmärksamhet, väcktes ock det allmänna
intresset allt mer för det påbegynta verket och
bidrog väsendtligen till erhållande af icke mindre
det första årliga statsbidraget, 5,000 riksdaler,
än ock till åtskilliga gåfvor och testamenten. Men
många voro de svårigheter, som reste sig mot Borgs
arbete. I förbigående vilja vi nämna, såsom ett bevis
på den okunnighet, som var rådande på landsbygden,
att från ett pastorsembete i södra delen af landet
ingick officiel skrifvelse derom, att föräldrar
funnos, hvilka icke ville till inrättningen sända sina
vanlottade barn, föregifvande, att Borg brände sådana
barn till pulver, för att dermed kurera obotliga
sjukdomar. I anledning häraf tog Borg sina elever
med sig och gjorde under sommaren 1811 en fotresa
på mer än 50 mil genom flera provinser. Barnens
rörande tillgifvenhet för sin lärare och dennes
ömma vård om barnen, hvarom hvar och en nu hade
tillfälle att öfvertyga sig, borttog naturligtvis
snart den fördom, som hos en och annan okunnig
var rådande. År 1812 inköpte den outtröttlige
Borg på egen risk det förfallna Öfra Manilla och
företog sig derefter genast, biträdd af sin nitiske
medlärare, teknologen Modéer, att inöfva eleverna
i alla slag af byggnadsarbeten; oförtrutna gingo de
båda lärarne i spetsen för arbetet, och inom årets
slut stod en vacker byggnad för elever, lärare och
verkstäder färdig. Sålunda fingo alla hinder vika,
och stiftaren såg dag från dag sitt verk allt mera
vidgas och förkofras. Men snart mörknade utsigterna 
å nyo, olika meningar gjorde sig gällande mellan 
stiftaren och institutets styrelse, och följden 
blef, att Borg tog afsked från sin befattning år 
1816 och upprättade, oberoende af anslag och styrelse, 
ett nytt institut, Manhem å Djurgården, lönade sjelf 
lärare och betjening samt underhöll 8 medellösa elever. 
Alla föräldrar, som kunde betala, lemnade sina barn 
till Borg, det gamla institutets lärare och 
skickligaste elever återgingo, och inrättningen 
hotades med undergång, hvarföre man snart fann 
sig nödgad tillfråga Borg, om han åter ville taga 
saken om händer, hvilket ock skedde genom de 
båda inrättningarnes förening till en, nämligen 
Borgs institut vid Manhem.

Borg dog 1839, och föreståndare- och
lärarebefattningen uppdrogs då åt hans äldste son, nu
varande directorn och förste läraren, som med fadrens
frånfälle afbröt sina medicinska studier, för att
uteslutande egna sig åt institutet. Sonen har vårdat
och förkofrat det dyrbara arfvet med samma varma
kärlek, samma uppoffrande nit, som fadren under 30
år egnade sitt oförgätliga verk.

Manilla.

Under en följd af år fortgick institutets verksamhet,
tack vare de af riksdagarne år efter annat beviljade
anslag jemte enskilta personers donationer; men
behofvet af ökadt utrymme har med det stigande
antalet anmälningar allt mera gjort sig gällande. Med
berömvärd frikostighet beviljade ock riksdagen medel
till den kolossala byggnad, som sedan dess invigning
varit begagnad för de döfstumma.

Denna storartade byggnad är uppförd på en terrass,
från hvilken den, genom sitt slottslika, ehuru till
stilen enkla, utseende och genom sitt vackra läge,
infattadt i en ram af ståtliga ekar och den vackraste
omgifning, till den grad dominerar, att nästan intet
så fäster den till hufvudstaden sjöledes ankommande
resandes öga, som Manilla. Från de på andra sidan
sjön liggande Beckbruksbergen, derifrån vår ena vy är

tagen, har man den vackraste anblick öfver större
delen af hufvudstaden; men hvart än ögat skådar öfver
denna tjusande tafla, stannar det dock så ofta och
så gerna på det å andra sidan segelleden liggande
Manilla. "Stockholm är en ädelsten, på hvilken man
oupphörligt slipar nya fasetter, den ena vackrare
än den andra!" utropade en gång en norrman i sin
beundran öfver vår vackra hufvudstad, och han hade
rätt. Manilla utgör en af dessa fasetter, så vida
man ej vill, för den vackra infattningens skull,
betrakta det som en äkta perla för sig sjelf. 

Det nya huset är beräknadt för omkring 200 döfstumma elever, 
och vid innevarande hösttermin utgör elevernas antal
206, af hvilka 119 gossar och 87 flickor. Af dessa
äro 43 betalande och de öfriga 163 intagna på stats- och 
donationsmedel samt såsom frielever på rikets
stift och Stockholms stad. Elevernas kurs är beräknad
till sex år och sysselsättas de under denna tid med
läsning och skrifning om förmiddagarne samt gossarne
i verkstäderna och flickorna i sysalarne under
eftermiddagstimmarne. Första årets elever, hvars
antal för närvarande uppgår till 36, sysselsättas
likväl både för- och eftermiddagar med läsning och
börja först med andra året i handtverkerierna.

Institutet för de döfstumma består af tvenne
hufvudafdelningar: tallinien för dem, som kunna
läras att tala eller rättare att uttala ord, och
teckenlinien, omfattande dem, som ej kunna bibringas
artikulation. Mer än halfva antalet lärjungar tillhöra
tallinien, ehuru naturligtvis med mer eller mindre
framgång; men man har ansett nyttigt, att söka
qvarhålla eleven så länge som möjligt på tallinien;
ty om han också endast högst ofullständigt kan lära
sig uttala orden, kommer han likväl derigenom, så att
säga, in i språket, derigenom han, sedan han lemnat
institutet, har lättare att taga sig fram. Lärosalarne
för den intellektuella undervisningen upptaga åtta
större rum, och undervisningen omfattar svenska
språket, religion, historia, geografi, naturlära, geometri, 
räkning och skrifning. Den praktiska undervisningen
omfattar flera slags handtverk. Så äro gossarne för
närvarande fördelade på följande verkstäder: 29 i
skomakeri-, 25 i skrädderi-, 11 i bokbinderi-, 20 i
snickeri- samt 15 i smidesyrket. På skomakare- och
skräddare-verkstäderna göras alla de plagg, som för
institutets behof erfordras; i snickare-verkstäderna
de stolar, sängar, pulpeter m. m., som af eleverna
begagnas, o. s. v. Hvarje särskilt verkstad har
sin föreståndare. Institutet har sitt eget lilla
boktryckeri, der kataloger, program m. m. tryckas. För
närvarande har tryckeriets föreståndare, herr
Lindstedt, f. d. elev vid institutet, hvilken tillika
är sättare, tryckare och derjemte biträdande lärare,
en lärobok för institutet under arbete. Flickorna
sysselsättas med handarbeten, såsom sömnad, stickning
och dylikt. I nedra våningen äro tvenne större salar
afsedda såsom samlingsrum och begagnas äfven till
leksalar, då årstiden eller väderleken är sådan,
att eleverna ej kunna vistas i det fria. Vidare 
finnas två rymliga matsalar, en för flickor och en 
för gossar, flickornas tvenne sysalar, logementerna, 
omfattande 6 större sofrum, samt i öfversta våningen 
de omsorgsfullt inredda sjuklokalerna för gossar och 
flickor, skilda genom en korridor. Institutet har 
äfven ett mindre bibliotek, hvars samlingar dock 
egentligen bestå af planscher och åskådningsmateriel. 
De för biblioteket afsedda rum begagnas äfven såsom 
lärosalar.

Manilla, sedt från Beckbruksbergen.

En större kyrksal af två våningars höjd, ljus och
enkelt inredd samt tillräckligt rymlig för behofvet,
hafva vi slutligen att iakttaga. En prydlig orgel
har för den samma blifvit inköpt af medel, som
blifvit donerade af fru Jenny Lind-Goldschmidt,
och kyrkans enda prydnad, en större Christusbild,
samt målade korfönster hafva blifvit förärade af
ledamoten i direktionen, konditor W. Davidson, som
vid många tillfällen visat sig vara en varm vän till
institutet. Vid gudstjensten

talar religionsläraren till de blinda, och en lärare,
hvilken har sin plats bredvid predikanten, förklarar
genom teckenspråket hans ord för de döfstumma. En
gudstjenst, och än mera, en konfirmation på Manilla,
är mer än högtidlig, den är djupt gripande. Man hör ej
den stummes bön, man ser ej den blindes blick höjas
till den allsmäktiges tron, men man fattar inom sig
hela vidden af det troende tysta hjertats brinnande
bön och man beder med de olyckliga. Hjertat blifver
öppet för andakten, det verldsliga lemnar plats för
att låta själen tala med sin Gud, man glömmer verldens
oro och känner sig lycklig midt i denna samling af
vanlottade barn.

Ofvanom den för de döfstumma jemte lärarepersonalen
afsedda stora byggnaden ligger Öfre Manilla, de blinda
elevernas bostad och verkningskrets. Äfven för dem
har, tack vare en uppoffrande, aldrig tröttnande
menniskokärlek, öppnats lifvets bok; de gå ej längre
i det mörker, hvari de blifvit födda, äfven dessa
mottaga bildningens och vetandets ljus. Undervisningen
här omfattar svenska språket, kristendom, historia,
geografi m. m., hvarjemte flickorna få inhämta
kunskap i stickning, spånad, knytning och dylikt,
och gossarne i korgmakeri samt tillverkning af
tågmattor, list- och gansskor och så vidare. Antalet
blinda är under denna termin 61, hvaraf 25 flickor
och 36 gossar. För de blinda är inhämtandet
af arbetsskicklighet, men för de döfstumma den
intellektuella bildningen hufvudsak. De blinda hafva
äfven ett tryckeri. Detta är ordnadt och förestås
af deras nitiske lärare herr Otto Åstrand. Skriften
är upphöjd och åvägabringas genom tryck med de så
kallade Åstrandska stereotyp-plåtarne. Känseln får
här ersätta synen, men tänkom oss hvilket arbete
här erfordras af eleven, hvilket uppoffrande tålamod
hos läraren. Bland de blinda eleverna finnas många
med ganska stor musikalisk begåfning; man hör många
af dem icke utan skicklighet traktera viol, flöjt,
violoncell och till och med piano. Såsom ett det mest
talande beviset på förmågan att bibringa eleverna vid
detta institut kunskaper står alltid den nyligen från
institutet utgångne eleven Magnus Olsson från Lima socken i
Dalarne, som, ehuru både döfstum och blind, bibringats
verkligen ovanliga kunskaper.

Ett prydligt och ändamålsenligt badhus, der
eleverna hafva tillfälle att åtnjuta undervisning
i simkonsten, har äfven på de senare åren blifvit
uppfördt.

Lärarnes antal vid institutet uppgår med
director, herr Borg, till 12, hvartill
komma biträdande lärare, sång- och musiklärare,
lärarinnor, handtverkslärare, husmoder, ordningsman
och läkare, hvarigenom hela antalet för närvarande
består af 29 personer. Institutets beskyddarinna 
är H. M:t drottningen, som årligen
ihågkommer institutet med gåfvor af penningar,
att användas till nöjen åt eleverna vid konungens
och drottningens namns- och födelsedagar.
Enkedrottningen lemnar ofta institutet bevis
på sin omvårdnad och har för icke länge sedan
förärat det samma några tunnland jord från
det närbelägna Rosendals slott, att användas till
byggande af ett utaf institutet länge efterlängtat
gymnastikhus, och anses den skänkta platsen vara så
tillräcklig, att utrymmet äfven medgifver anläggandet
af en trädgård, till nytta och nöje för eleverna. 
Gymnastikhuset är redan under byggnad och
torde blifva färdigt fram på våren.

Vi hafva sålunda i vårt land ett fullständigt ordnadt 
hem för mottagandet af ett icke obetydligt antal af
dessa af naturen styfmoderligt behandlade barn
och hafva derför att i främsta rummet tacka de båda
menniskovännerna protokollssekreteraren Per Aron Borg
och hans son, nu varande directorn, Ossian Emund Borg.

Mindre anstalter, i samma syfte, som detta
institut, äga vi härförutom i institutet vid Hjorted
i Småland, som förestås af förre läraren vid
Manilla, löjtnant A. Klingspor, Tysta skolan
i Stockholm, två dylika skolor i Göteborg, en i
Carlskrona, en i Hernösand samt en under byggnad i
Lund, på bekostnad af Kristianstads och Malmöhus län.

K. T-n.


Mitt bönkapell.

Mitt bönkapell, det är så högt, så stort, 
Utaf en konstnär utan like gjordt; 
Det rymmer få och många lika lätt, 
Och hvar och en har der till friplats rätt. 

Dess dôm är vid och höjden omätbar; 
Dess stil den mest antika, verlden har; 
Dess prydnader, en hvar uti sitt slag, 
De bära alla samma mästardrag. 

Kapellet har en sångarskara stor, 
Berömd, så väl för basröst som tenor; 
Den sjunger ej för menskogunst och guld, 
Den idkar konsten för sitt nöjes skull. 

På predikanter är ej heller brist; 
De ligga ej om dogmerna i tvist; 
De tala blott om En, som evigt är 
Och allt på sina allmaktshänder bär. 

När sommardagen byter sig i qväll 
Och lyser frid utöfver mitt kapell, 
Och vesterns kullar liksom altar stå 
Med aftonrodna'ns röda dukar på; 

Då blir så andaktsfullt det inom mig, 
Jag går till gudstjenst öfver öde stig. 
Der gran omskuggar ljungbevuxen häll, 
En enslig mossbänk står i mitt kapell. 

Der får jag sucka ut i sång och bön, 
Vid hafvets djupa, höga orgeldön; 
Der jublar anden, utan ord och ljud, 
Sitt "helig, helig, helig Herre Gud". 

Och stjernorna i tempeldômen blå 
Sitt stumma "amen" svara deruppå ... 
Har ej till det du lyssnat någon qväll, 
Så blif då utanför mitt bönkapell! 

Anna A.



Ett nattstycke.

(Ram kring fyra taflor.)

Prisnovell af Sylvia.

-

Inledning.

På en Novemberdag för några och tjugo år sedan stannade 
tvenne nerstänkta resvagnar framför Bloms hotell i 
Göteborg. De båda vagnarne kommo från olika håll och de 
båda männen, som hoppade ur åkdonen, sammanstötte i 
förstugan med sina nattsäckar, mumlade några ord till 
ursäkt och gåfvo hvarandra ett flyktigt ögonkast. Den ene 
var blond och smärt och svängde med bekymmerslös min sin 
lätta nattsäck i handen, medan han vexlade några ord med 
uppassaren. 

"Jo, nu är jag här igen! Låt se, är sjuan ledig? Godt. Jag stannar väl här en fjorton dagar eller så; när man har fordringar att indrifva får man inte ha ondt om tid." Och han skrattade, som om han sagt en qvickhet. 

"Se der", sade den andre, som hade mörkare hår och ett blekt, allvarligt ansigte, "tag min nattsäck och mina reseffekter in i något rum; jag kommer senare", och han kastade brådskande af sig pels och resskärp och ilade bort. 

"Time is money! Den der hade brådtom." Och den blonde herrn såg ännu skrattande efter honom, der han med snabba steg gick Hamngatan framåt; och det dröjde ej länge, innan han stod framför en dörr med messingsplåt, på hvilken var graveradt "Comptoir". Han lade handen på låset och steg in. 

Öfver tre timmar blef han derinne och skymningen hade inbrutit, när han kom ut igen och de mattflammande oljelamporna, som här och der tindrade fram på den långa raka gatan, kastade ett obestämdt sken öfver honom. Det hade börjat småregna och vinden for i stötar fram vid gathörnen, dansade rundt omkring och sökte släcka ut lyktorna. -- Den resande hade nu hunnit in i hotellets förstuga igen, och uppassaren, som just kom rusande ned för trapporna, vände tillbaka, för att visa honom hans rum. 

"Nej, hitåt herre", sade uppassaren, då den främmande öppnade en dörr och höll på att gå in i ett rum, der den blonde resanden redan gjort sig hemmastadd och nu satt vid ett bord, som var öfverhöljdt af papper och sedelbuntar. "Ert rum ligger här till höger. Var god och stig in. Befaller ni något?" 

"Låt mig få hästar tills i morgon bittida klockan fyra." 

"Godt. Befalles inte något annat?" Och han tände ett af ljusen på nattduksbordet. 

Den resande svarade icke. 

"Ursäkta ... är allt bra härinne? Befaller ni något?" 

"Nej!" 

Tjensteanden drog sig tillbaka med en halft föraktlig blick på den bleke, tväre, ordkarge herrn, af hvilken han säkerligen inte hade några drickspengar att förvänta. 

Iklädd den våta ytterrocken och stöflarne, kastade den resande sig på sängen, och der han så i timvis låg, tyckte han sig hvarken kunna röra hand eller fot. Ljuset på nattduksbordet dansade som ett irrbloss omkring honom, det ringde för hans öron -- det var en själaringning, det var förbi med honom! -- Hade han arbetat, för att blifva bedragen? Hade han älskat, för att blifva föraktad? Hade han lefvat, för att dö som en usling? 

Han tryckte båda händerna för pannan, det fanns ingen reda derinne. När han väl fått fatt i en tanke, kom en annan och jagade den bort, och de jagade hvarandra till oändlighet, så att han skalf i hela kroppen. Än stötte han tillsammans med den resande i förstugan, och hans lätta skratt ljöd efter honom; än stod han inne på kontoret, och hörde, att det inte fanns någon räddning för huset Helmers & Komp., som ungefärligen kunde vara liktydigt med hans egen dödsdom; än såg han uppassaren stå och stirra på sig, och än huru den blonde herrn räknade penningar i rummet på andra sidan korridoren, och han började sjelf räkna med, räkna i tusental, tills det svindlade för hans ögon och han uttröttad tillslöt dem. 

Hans tankegång öfvergick nu helt och hållet till denne främling, och han sysselsatte sig med gissningar rörande hans närvarande och förflutna lif. Säkert hade han alltid varit en lyckans gunstling, hade aldrig haft några svårigheter att kämpa emot, och han var rik, rik som en Crœsus. -- Det hördes då ett fräsande ljud, han såg upp, ljuset brann nere i pipan, det flammade till och dog bort, flammade åter till med en stark, envis låga, och det blef plötsligen mörkt. Så låg han en qvalfull halftimma, medan de oroliga tankarne blefvo som jättefantomer och lägrade sig omkring honom. Han rusade häftigt upp, ryckte till sig en svafvelsticka, strök den på väggen och såg på ljuslågan med en suck af lättnad. 

Det var honom omöjligt att ligga längre, han började gå fram och tillbaka, stötte då och då till en stol eller ett bord och spratt till vid det buller han sjelf gjorde. Men han blef snart trött vid att höra sina egna steg; sjönk ner i ett soffhörn och stödde hufvudet i handen, medan han stirrade på sin tomma säng. 

Den andre, den lycklige, han sof säkert godt, han drömde om sina penningar, som i hopade buntar kanske tjenade honom till hufvudkudde. 

"Om jag skulle gå in till honom", tänkte han, "säga, att jag är ruinerad, men att jag kanske kunde räddas, om jag nu på ögonblicket fick hjelp, det vill säga åtskilliga af hans lumpna tusenriksdalerssedlar; om jag sade det, så skulle denne Crœsus likgiltigt vända mig ryggen, han skulle med kallt blod låta mig begå ett sjelfmord midt för hans ögon, utan att han ens skulle kasta ut ett halmstrå för att rädda mig." Kallsvetten rann öfver hans panna och han erfor en känsla, som ville han springa bort, långt bort från sig sjelf. 

Ja, om han skulle taga, hvad ingen ville gifva honom -- om han sjelf skulle taga sig ett lån, som han efter en fjorton dagar kanske med hundratals procent kunde återgälda? Crœsus skulle icke blifva fattigare för det, han skulle möjligtvis röra upp himmel och jord, men när han på ett hemlighetsfullt sätt skulle återfinna sina penningar, skulle han skratta med samma lätta, obekymrade skratt, som ännu återljöd i hans öron. 

Han tog ljuset i sin skälfvande hand; sjelfbevarelseinstinkten dref honom framåt, och om någon skulle hafva mött honom i korridoren, då han försigtigt profvade en nyckel i dörrlåset, som sakta gaf vika och ropat: "tag fast tjufven!" så skulle han inte trott, att det ropet gällt honom, utan lugnt, likasom nu, gått in i den främmandes rum. 

När han åter stod i sitt eget rum, ryggade han tillbaka för den bleke mannen med de stirrande ögonen, som trädde emot honom. Han sansade sig -- det var ju blott hans egen spegelbild; han blåste ut ljuset och gömde något innanför sin rock. 

Några minuter härefter ljöd uppassarens röst: "Klockan är fyra, skjutsen är här." 

Ett sömnigt "godt", en knarrning och en gäspning hördes från sängen. Tio minuter derefter satt den resande i vagnen.

"Jag hade rätt, icke en tolfskilling en gång", mumlade uppassaren efter honom. 

*

”Vor Frelsers Kirke” i Köpenhamn. 

Detta tempel, som är beläget på Christianshavn, räknas 
till den danska hufvudstadens märkligare byggnader. 
En kort skildring deröfver, torde derföre, i förening 
med den å följande sida framställda afbildningen, alltid erbjuda 
ett visst intresse. Men innan vi öfvergå till en sådan 
skildring, måste följande anmärkning förutskickas: 

Christianshavn anlades af Christian IV. Sedan detta 
skett, tänkte konungen också på att skaffa dess befolkning en 
egen kyrka. Han lät derföre år 1640 uppföra en liten 
träkyrka, som försågs med tvenne “lempelige“ klockor. Dermed 
halp man sig till år 1696. 

År 1682, den 19 Oktober, lade Christian V första stenen 
till den nu varande präktiga kyrkan, efter det att Christian 
IV:s efterträdare, Fredrik III, af krigsoroligheterna och 
finansernas tillstånd hade blifvit förhindrad att uppföra ett anständigt 
tempel. Under den skicklige generalbyggmästaren 
Lambert von Havens tillsyn uppfördes byggnaden på tolf år; dock 
blef den först färdig till invigning den 19 April 1696. Ännu 
fanns det emellertid ingen spira på tornet. Först under 
Fredrik V, år 1749, påbörjades, efter generalbyggmästaren L. de 
Thurahs utkast, uppförandet af den vackra, egendomliga spiran, 
sådan den nu visar sig, och blef den samma fullbordad i 
Augusti 1752.

”Vor Frelsers Kirke” i Köpenhamn.

På tornmurens tinnhörn, 155 fot ofvan marken, äro de 
fyra evangelisternas kolossala stenfigurer anbragta. I sjelfva 
tornet finnas fyra alkover för väktarne, ett godt ur (dock 
endast med timvisare) och fem klockor, af hvilka den största 
år 1676 blef tagen i Wenersborg och sedermera skänkt till “Vor 
Frelsers Kirke“ af ståthållaren i Norge, Ulrik  Fr. Gyldenlöve. Å en 32 fot hög åttkant, med åtta portaler, hvarifrån man har en fri utsigt, reser sig spirans 89 fot höga pyramid. En öppen spiralgång, alltjemt afsmalnande, slingrar sig omkring den samma och har 393 (tornet har 243) med koppar belagda trappsteg, samt är försedd med en hög, vackert arbetad, förgylld jernbalustrad, prydd med vaser och andra zirater, så att man i fria luften kan gå rätt beqvämt omkring spiran till den 5 fot höga vasen. Denna uppbär en kula, 8 fot i genomskärning, på hvilken en kopparfigur, föreställande Frälsaren och 10,5 fot hög, såsom segerfana håller flöljelstången, som är 14,5 fot hög, eller 4 fot ofvan figuren, och slutar i en liten knapp. Hela höjden är således 304 sv. fot från marken till bemälta flöjelstångs öfversta 
knapp. Att det från portalerna, hvars förgyllning etc. väl lidit 
något af tiden, så väl som från spiraltrappan gifves den 
herrligaste utsigt, särdeles mot söder och öfver Sveriges kuster, 
är öfverflödigt att anmärka. I sjelfva kulan, som säges kunna 
rymma öfver tio stående personer (en annan uppgift påstår, 
att 3 eller 4 skomakaregesäller beqvämt kunna arbeta derinne), 
kan man icke inkomma utom vid reparationstillfällen, då man 
uppstiger medelst en stege genom en å vestra sidan anbragt 
lucka, som från gatan kan skönjas af ett skarpt öga, hvaremot 
man vid sjelfva tornuppstigningen, till följd af vasens 
vida fot, ej ser globen och figuren. -- Liksom tornet är ett 
vakttorn, hvarifrån eldsvådor signaleras, så bildar spiran -- 
den högsta i Danmark -- ett vigtigt sjömärke.

Kyrkan angifves vara 190 fot lång, 158 fot bred och 82 fot hög. Den är omgifven af en vacker kyrkogård med många epitaphier; men för konseqvensens skull får icke heller på denna temmeligen aflägse och temmeligen fritt belägna “örtagård“, någon begrafning äga rum. Öfver hufvudingången till kyrkogården stå stora stenvaser med dödsskalle-sirater.

Kyrkans hufvudingång befinner sig under tornbyggnaden. Portalen är prydd men korintiska pelare samt Christian V:s namn-skiffer tillika med hans valspråk: Pietate et Justitia.

Då vi anse det olämpligt att vidare inkräkta på utrymmet med en detaljerad beskrifning öfver kyrkans inre, så vilja vi endast tillägga, att hon är ljus och gör ett behagligt intryck.

*

En naturbild från östra Afrika.

Då man talar om Afrika, föres tanken lätt till dessa
vidsträckta ödsliga sandhaf, som, bestrålade af en
glödande sol, endast genomkorsas af vinstsökande
köpmän, som med sina kameler, dessa "öknens skepp",
trotsa de faror, som äro förenade med en färd genom
dessa sorgliga trakter, hvarpå döden tycks hafva
tryckt sin prägel. De förfärande händelser, som,
föranledda af brist på vatten, detta oundgängliga
vilkor för lifvets tillvaro, eller af vilda
ökenstormar, som stundom
uppröra den lösa sanden, redande en för tidig
graf åt den olycklige resenären, -- dessa sorgliga
tilldragelser, som så ofta blifvit skildrade,
framträda för själens öga, och man tänker med fasa
på detta ogästvänliga land.

Men oaktadt dessa oerhörda sandfält, som sträcka
sig öfver större delen af det inre Afrika, finnas
dock andra trakter, som, i motsats till de förras
ödslighet, erbjuda desto större liflighet, så väl
inom djur- som växtriket. Här och der finner
En naturbild från öfra Zambezi.
man ställen, som äro välsignade med en yppighet,
hvartill blott få trakter af jorden hafva motstycken
att uppvisa.

I synnerhet i åtskilliga af de östliga trakterna
har naturen med frikostiga händer utstrött sina
håfvor. Här ser man leende fält med de mest fängslande
individer af Floras älskliga barn utbreda sig utefter
stränderna af spegelklara vatten, som omvexla med
brusande forsar, påminnande om de majestätiska
scenerier, strömmarne i vår nord hafva att uppvisa,
-- der utbreda vidsträckta urskogar sina jättelika
former, genomväfda af slingerväxter, hvarigenom de
kringströfvande djuren med möda bana sig väg.

Och sådana finnas här i talrik mängd.

Den resande, som en gång besökt de af menniskofot
mindre ofta beträdda stränderna af öfra Zambezi,
har der blifvit åskådare af en tafla, hvars
vexlande gestalter väcka den största förvåning. I
synnerhet tidigt på morgonstunden, då väldiga
skaror af olikartade djur infinna sig vid floden,
för att släcka sin törst, förete stränderna en ganska
egendomlig anblick.

"Djurens konung", som i dessa nejder lemnas ostörd
af "skapelsens herre", bjuder här öfver vidsträckta
länderier och uppbär opåtaldt in natura de tributer,
som tillkomma honom såsom herrskare. Dessa talrika
undersåter, som lyda under hans spira, äro af de mest
olika slägten. Hornbeprydda bufflar, smidiga zebror
och snabbfotade antiloper beta här i allsköns sämja
i hvarandras närhet; den kraftfulle noshörningen
och det ilskna vildsvinet genomströfva skogen; den
kolossale elefanten vandrar,
här som annorstädes, med värdiga steg, obekymrad om
de småkräk, som röra sig vid hans fötter, och den
klumpige flodhästen vältrar sina otympliga former
i strömmens vatten, som tjenar honom till bädd,
då han under nattens tysta timmar och ända in på
morgonen njuter sin hvila, hvarvid den till en ringa
del öfver vattenytan höjda kroppen liknar en svart,
af flodens vågor besköljd klippa. Men aflossas bland
dessa mörka föremål ett böss-skott, röra de sig
kanske något litet: djuren vakna och blicka omkring
sig med ett uttryck af förvåning och dumhet, som är
flodhästen eget.

Äfven fågelverlden är här särdeles talrikt
representerad. Bevingade skaror simma på vattnets yta,
sväfva öfver den samma och hvila på de öfverhängande
trädens grenar, eller tränga de sig fram mellan
strandens buskar och säf. Fåglarnes antal är legio,
och arterna äro särdeles talrika. Vilda gäss och
änder, perlhöns och turturdufvor med flera andra
omtyckta fjäderfän blifva, utan svårighet, vid
flodens stränder eller inne i skogsbrynet, byte för
den jägare, som infinner sig i denna nejd.

Vi hafva här blott velat med få ord antyda
den rikedom, som djurverlden vid Zambezi-floden
företer; men långt fullständigare, än af denna korta
framställning, skildras den samma i den teckning,
som konstnären framlagt i den föreliggande bilden (se
illustrationen, sid. 21), hvilken för öfrigt är af
den beskaffenhet, att den, utan särskilt förklaring,
gifver en föreställning om de fängslande scener, den
outtömliga naturen utbreder öfver dessa af menniskan
sällan besökta områden. 



En dröm.

Jag drömde, att jag satt på rosig sky, 
Var ung, var skön, var glad, var lycklig vorden. 
Allt mer och mer jag lyftades från jorden, 
Der åskor dundra och der stormar gny. 
Jag hade helsans friska ros på kinden, 
Och yppig guldlock fladdrade för vinden. 

För litet är att säga, jag var säll: -- 
Nej, onämnbar var fröjden, som jag kände. 
Det fanns ej tid och rum, dit nu jag lände: 
Der fanns ej natt, ej morgon, middag, qväll; 
Ej skymning var der, icke heller ljusning, 
Det var ett tillstånd blott af salig tjusning. 

Och luftens ilande lokomotiv, 
Den lätta skyn, allt längre framåt fördes. 
Ej någon ton, ej något ljud der hördes ... 
Der var ej menskligt, var ej verldsligt lif. 
Snart blef der dock af englars mängd ett hvimmel, 
Ty vägen bar ju upp till himlars himmel. 

Nej, i dess yttre förgård kom jag blott. 
Du, drömmens gud, hvad der var godt att vara! 
Der var ej tyst: -- der sjöng en fågelskara 
Så ljuft, som om den englatungor fått; 
Och fjädrarne som diamanter blänkte, 
När himladaggen sina perlor stänkte. 

Och tro och kärlek gingo hand i hand, 
Och hopp och glädje lekte med hvarannan, 
Och sanning stod med gyllne ring om pannan. 
Och friden flätade ett blomsterband. 
Nu längre och allt längre körde drömmen 
Sin lätta char med granna perletömmen. 

Ej ord, ej penna skildrar, hvad jag såg: 
En herrlig verld af blommor och af strålar, 
Utöfver allt hvad fantasien målar, 
Så glödande för mina blickar låg. 
Allt jordiskt glömdes. Droppe efter droppe 
Drack jag ur lifvets klara väg deroppe. 

Och molnet flög och himlanejden svann, 
Och fort det gick från stjerna och till stjerna. 
"Jag för dig", sade drömmens gud, "så gerna." 
Och fort han jagade sitt lätta spann. 
"Nu bär det", sad' han, "genom zodiaken." 
Men -- molnet brast ... jag föll och -- jag var vaken. 

Ja, jag var vaken. Verkligheten satt 
Invid min bädd, så kall och trög och sansad; 
Men drömmen, leende och rosenkransad, 
Flög bort med himlasynens rika skatt. 
O, att jag ofta, ofta finge drömma 
Så skönt och sorger och bekymmer glömma! 

Wilhelmina. 




Nordens främste landskapsmålare. 

Gude och Tidemand äro tvenne namn, som oftast höras
samtidigt nämnas -- på det skönas himmel tvenne
tvillingsstjernor, hvilka inom Skandiens konst stå
såsom ett motstycke till och i intensiv klarhet täfla
med de båda, hvilkas äfven ofta gemensamt nämda namn,
utgöra den germaniska 
litteraturens stolthet och prydnad: skalderna
Schiller och Göthe.

Utan någon jemförelse, genom den gjorda parallelen,
i öfrigt; utan att vilja någon rangstrid mellan
litteratur och konst, mellan poesi och målning,
torde vi dock kunna säga,

att, hvad de tvenne skaldernas förbund -- genom
vänskapens band och ett förtroligt utbyte af idéer 
-- och deras storartade poetiska skapelser, med hvar
för sig sin egendomliga karakter, verkat för den
germaniska, eller äfven för litteraturens allmännare
utveckling, det hafva ock de tvenne målarnes
verksamhet, i en, i deras pensels alster, till och med
ännu innerligare förening, uträttat för utvecklingen
af sitt fosterlands, af hela den skandinaviska nordens
konst, ja för konstens framåtskridande (oaktadt ett
starkt utprägladt nationelt element; -- eller kanske
i hög grad just genom denna egenskap?) vida utom
omfånget af Skandinaviens landamären.

Hvilka herrliga taflor! -- 

Se der den mäktiga norska naturen med sina jättelika
former förtonande i underbar färgprakt, se detta
förtrollande sceneri, der de himmelshöga fjällen
resa sina snöhvita, af lätta molnslöjors silfverskir
höljda hjessor, och omgifvande en klar vattenspegels
skimrande kristall, på hvilken den jublande och
högtidsklädda bröllopsskaran glädtigt grupperar sig
i de med svanlik lätthet framglidande farkosterna.

Eller till denna af både inre och yttre sol belysta
tafla skåda vi en motsats: landskapets kolossala
former återfinna vi, en i båtar färdande skara äfven,
men ett dystert dok af tunga moln hvilar öfver
det hela; ingen glad salut möter oss, ingen brud i
smyckande skrud; figurernas uttryck och ställningar,
allt, bidrager blott att fästa åskådarens blick
vid den i främsta båten placerade, med ett svart,
blombeströdt bårtäcke höljda, kistan.

Sistnämda tafla benämnes: "Likfärd på
Sognefjorden"Tillhör Göteborgs museum.. 
Den föregående är den berömda tafla,
som ligger till grund för och som inspirerat skalden
Munch till den dikt, hvilkens skönhet ytterligare
förhöjes genom Kierulfs bekanta tonskapelse -- det är
nämligen: "Brudfärden i Hardanger".

Mången, som väl känner de vidtberömda målarnes namn,
men som likväl icke haft lyckan skåda Tidemands
herrliga figurstycken, eller Gudes ej mindre sköna
landskap, hafva dock, genom nyssnämda populära
musikkomposition, åtminstone, om och inderekt, fått
förnimma en fläkt af de båda konstnärernas höga och
poetiska genius.

Vårt utrymme denna gång medgifver ej att närmare
redogöra för de flera storverk, hvilka de båda
mästarne, dels gemensamt, dels sjelfständigt hvar
för sig utfört, och hvarigenom de -- bland annat vid
täflingsstriderna på de stora verldsutställningarne -- 
skapat sin berömmelse. Då vi nu endast äro i tillfälle
att lemna en afbildning af ett af Gudes arbeten,
kommer det följande blott att beröra denne:

Hans Gude, född i Kristiania 1825, visade redan
i ganska späd ålder konstnärliga anlag. Hans
förste lärare var en på sin tid värderad tecknare,
Flintoe. Samtidigt med dennes undervisning besökte
han Kristiania "Tegne og Kunstskole". Men mera än
denna undervisning bidrog en fjällresa, hvilken Gude
företog tillsammans med en konstvän, att öppna och
skärpa hans artistiska blick. Då ynglingen stod
färdig att afgå till universitetet, för att taga
studentexamen, gaf skalden Welhaven, Gudes fader det
rådet att i stället skicka sonen till Düsseldorf,
något, som på ett mera glänsande sätt borde komma
att motsvara den unge Gudes anlag. Ankommen till
Düsseldorf, och då sextonårig, hade Gude ännu
icke bestämt sig för landskapsfacket, utan ämnade
han blifva historiemålare. Genom påverkan af den
förträfflige landskapsmålaren Achenbach, kom han
dock snart att egna sig åt dennes branche. Akademiens
landskapsklass förestods af den utmärkte Schirmer,
hvars idéella riktning mäktigt inverkade på Gudes
utbildning i den stilrena kompositionen, med dess
hållning och säkerhet. Men Gudes första kopia efter en
af Schirmers fulländade teckningar behagade så litet
denne stränge lärare, att han gaf Gude det rådet,
att genast vända om till sitt land igen och icke
vidare befatta sig med målarekonsten.

Detta skulle helt säkert fullkomligen hafva nedslagit
den unge konstnärens mod, om ej Achenbach, ehuru ej
böjd för att undervisa, å nyo uppmuntrat Gude genom
att en längre
tid handleda honom. Sedan Gude företagit en
studieresa, uppenbarade resultatet af denna, för
Schirmer, bättre halten af Gudes anlag; också kom
han från denna tid i ett vänskapligare förhållande
till Schirmer. Gude anser sig sjelf vara i lika grad
Achenbachs och Schirmers lärjunge.

Sin första studieresa i Norge företog Gude 1843, då
han för första gången, i Hardanger, sammanträffade med
den tio år äldre Adolf Tidemand, hvilken genomgått
Köpenhamns akademi och nu vistades i hemmet. Ett
oupplösligt vänskapsband har sedan den tiden förenat
de båda konstnärerna; och den mera mognade erfarenhet,
som den äldre konstnären ägde på det skönas fält,
inverkade nu med en bestämmande styrka på den yngre,
eller, som Gude sjelf yttrat, "öppnade en ny verld
för honom."

Vi kunna, af förut anförda skäl, ej inlåta oss på
vidlyftigare detaljer i den store landskapsmålarens
vidare utveckling. Vi anföra blott, att om Gude
städse haft sin atelier på utländsk botten, så har
dock hans fosterland alltid för honom utgjort en
rik grufva, hvarifrån han hämtat det gedigna guld,
som han sedan i den främmande verkstaden utarbetat
till så praktfulla och glänsande smycken; man räknar
ej mindre, än tretton Gudes studieresor i Norge.

Då icke Gudes tid varit upptagen af studieresor,
har hans vistande mestadels varit i Düsseldorf, der
han, tillsammans med Tidemand, under en följd af år
utgjort medelpunkten för den skara af skandinaviska
konstnärer: norrmän, svenskar eller danskar, ja äfven
finnar, hvilka ditströmmat, för att, under ledning
af dessa stora mästare, utveckla sina anlag.

1854 kallades Gude till professor vid akademien
i Düsseldorf, efter Schirmer, hvilken då öfvertog
direktörsskapet för den nyinrättade konstskolan
i Carlsruhe; men Gude lemnade 1862 sin
anställning, för att öfverflytta till England,
hvarest han i North Wales hade tillfälle göra
nya naturstudier. Vid Schirmers död, 1864,
mottog Gude kallelse från storhertigen af Baden att
öfvertaga Schirmers lediga plats; så att Gude,
som förut varit sin gamle lärares efterträdare
i Düsseldorf, blef nu äfven det samma i Carlsruhe. 

Bland Gudes mångfaldiga studieresor vilja vi äfven
nämna, att han gjort sådana i Bäjern, Vogeserne,
Schwarzwald med flera ställen; dock aldrig uti
Italien, emedan hans varma kärlek till den nordiska
karakteren städse afhållit honom derifrån. Annars
har det varit hans åtrå, att beständigt slå in på
nya banor, söka nya svårigheter för pröfvandet af sin
rika andes gåfvor -- slutande dock alltid med triumf!

Bland yttre utmärkelser, som egnats Gude, nämna vi,
utom de många pris och medaljer, han vunnit vid
de stora expositionstäflingarne, att han erhållit
preussiska Röda Örns riddarkors, badenska Lejonorden,
svenska Nordstjernan och norska S:t Olafsorden
med flera.

Vid konstnärsmötet i Göteborg 1869 var Gude mötets
norske vice ordförande.

Vi äga icke plats för uppräknandet af
Gudes mångfaldiga arbeten, men nämna, att bland hans
förnämligare räknas de fyra partier från Sognefjorden
(lokalen för Frithiofs saga), hvilka han utfört för
"Oscarshal" i Norge. Gudes sednast bekanta arbete
är den af Kristianias damer till prinsessan Lovisa
skänkta taflan: "Hjemvendende Hvalfangere".

Slutligen ett par ord om den tafla -- fiskare med
bloss -- som vi härjemte lemna i träsnitt och sedan i
"oljefärgstryck" skola meddela våra läsare: det är
en mörk, men stilla natt; icke en vindflägt krusar
vattnets spegel. Endast en fin strimma af månens
skifva glänser fram på den dunkla natthimmelen, mot
hvilken afteckna sig silhouetter af trädgrupper,
uppskjutande från de pittoreska klippformer, på
hvilka skenet från fiskrarnes bloss leker, än i en
starkare belysning och än sakta bortdöende. De i olika
skiftningar belysta figurerna, blosset från en på
afstånd märkbar båt, månens reflex i vattnet, liksom
ock glittret af eldskenet i den lilla, till höger
framporlande

bergbäcken, bidraga att ytterligare höja den poetiska
stämning, som hvilar öfver hela det mästerligt
behandlade stycket.

Om ock vår uppsats varit något knapphändig,
så tro vi deremot, att den nyss beskrifna
taflan skall, med den
trohet, som ett fulländadt oljefärgstryck äger,
bättre än allt ordande, lemna läsaren ett begrepp
om den talang och det snille, som tillhör
"stormästaren i vår nyare landskapsmålning".

Svante.

Fiskare vid bloss.
(Efter Gudes oljefärgstafla. Se texten å föreg. sida!)



Ett nattstycke. 

(Ram kring fyra taflor.)

Prisnovell af Sylvia.

-

Adam Simers.

1.

"Jo, det var en vacker nyårsgåfva du drog på oss, Adam",
sade mamsell Marie Sophie Simers och trädde ut i en
liten mörk bod, der hennes bror, Adam, satt nedlutad 
öfver ett bord med ett förstoringsglas för ögat
och rundt omkring sig upphängda klockor, som slogo
ett förvirrande ticktack, under det de envisades att
vara efter sin tid eller ursinnigt rusa före den.

"Hvad hade vi med Claras barn att göra?" fortfor
mamsell Simers. "De taga lifvet af mig af ångest och
förargelse! Hvar hålla de nu hus igen?"

"Minny sitter ju i vrån der ... och
... och jag lofvade Julius att springa ut."

"Du håller naturligtvis med dem. Jag kan slå vad om |
tjugo mot ett, att Julius sprungit olofvandes ut. Nej,
svara inte; men om han nu bryter halsen af sig, eller
knäcker ett refben eller på annat sätt lemlästar sig,
så är det din skull och ingen annans", och hon for
ut på dörren och skrek i gathörnen: "Julius", så att
det skallade vida omkring, och grannarne på
den långa soliga storgatan tyckte, att hon inlade
stor förtjenst genom att på detta sätt taga vård om
andras barn. Och nu kom en liten pilt traskandes med
skrämd uppsyn, som mamsell Marie Sophie, med ett visst 
nöje, tog i armen och drog mot hemmet.

En ung flicka, trind i ansigtet och med kinder som
lingonblomster, mötte dem härunder; hon vände sig om
och såg efter barnet, men Marie Sophie låtsade inte se
Tina Envall; ty hon visste ingen, som hon så afskydde.

"Du är ett riktigt vilddjur!" sade Marie Sophie, så
fort hon var i bodkammaren igen, och skakade gossen
i armen. "Nå ja, något godt kan det inte bli af ..."

"Marie Sophie, låt de döda hvila i ro!" bad Adam.

"Ja, jag vill visst inte väcka upp dem igen! Men jag
tycker, att Clara, som i lifstiden såg dig öfver axeln
och inte tog så mycke' notis om oss som så", -- och
hon strök sig föraktligt öfver handen -- "hade gerna
kunnat låtit bli att belasta oss med sina barn! --
Och nu, du lilla odjur, hvem lofvade

dig att springa bort?" -- och hon lät båda sina
knytnäfvar falla som trumpinnar på gossens hufvud.

"Jag har ju sagt, att ... att jag lofvade honom
det!" -- och Adam Simers tänkte, att Gud väl skulle
förlåta honom, om han på detta sätt lärde gossen
att ljuga.

Julius tittade fram och såg på Adam, som blinkade mot
honom med sina ljusa ögon, under det han slätade sitt
lingula hår.

"Se så, Marie Sophie, släpp honom nu! Att leka boll
är för små gossar ett förlåtligt lördagsnöje, när de
kunna sina lexor."

"Kom hit, skall jag förhöra dig då!" sade Marie Sophie.

"Du skulle ju skura härinne?" -- och Adam drog sig mot kammardörren.

"Ja så, i dag är du inte rädd för skuros, eller att
dina klockor skola komma i olag! Nå Julius, åttonde
budet? Jag slår vad, att pojken inte kan ett ord."

"Du skall, du skall ..."

"Herre Gud, Marie Sophie, stirra inte så på gossen,
du skrämmer ju honom!" ...

Mamsell Marie Sophie flyttade nu sina ögon på Adam,
och om han dervid hade kunnat sjunka djupt ned i
jorden, så skulle han gjort det. "Jag förstår mig
inte nu för tiden på dig, Adam, sannerligen jag det
gör! Men om också du ville tänka lite' på "åttonde
budet", skulle det inte skada, tror jag. Falskt
vittnesbörd och lögn höra här till dagordningen,
och det är du, som infört den, Adam! Nej, jag hade
verkligen lust att dra' min hand ifrån dig, och roligt
vore det att se, huru du då med barnkräken skulle ta
dig ut."

Adam bara tummade på sina polisonger.

"Ja, jag hade verkligen lust att gå min väg",
upprepade Marie Sophie, då hon såg hans nedslagna min,
"och en vacker dag kan du vara beredd på att jag
gör det." Hon lyfte den lilla flickan fram ur vrån,
och Minny skulle hafva skrikit, om hon vågat. "Sitt
nu stilla och rör dig inte ur fläcken!" Och hon
lät barnet handlöst falla ned i ett soffhörn i
helgdagsrummet, dit Adam och Julius långsamt följde
henne.

Marie Sophie smällde nu igen dörren -- det var just
lagom att hafva dem alla tre inom lås och bom,
tyckte hon -- och gick ut och pumpade i ett ämbar
vatten vid brunnen samt beredde sig att skura rummet,
ty hon berömde sig af att göra sina gerningar sjelf
och icke tåla pigor eller hjelphustrur i sitt hus.

"Ja, vore inte jag, min käre Adam, så finge både du
och barnen gå der som svin, det lofvar jag", sade
hon med synbart nöje för sig sjelf; "ty det vågar
jag påstå, att inte fick du någon, som tvättade så åt
er och skurade, som jag", och hon slängde med viskan
omkring sig och såg ut, som hon satte stor ära i sin
renlighet, som stackars Adam ofta funnit besvärligare
och obehagligare än sjelfva smutsen; en renlighet,
full af stora vattenbaljor, hvilka som fall-luckor
stodo utanför dörrarne och i hvilka hans stora,
långa ben ofta fastnade.

"Min käre gosse", sade Adam, så fort han var ensam
med barnen, och tog fram ur byxsäcken en stor
silfverrofva, som han höll för öronen på Minny, och
visade henne de vidhängande berlockerna och det stora
karniolsigillet, der hans initialer voro ingraverade
och som han aldrig fått nöjet att nyttja -- ty han
korresponderade med ingen --, samt hängde kedjan kring
barnets hals. "Min käre gosse, när du sprang ut, för
att leka, så ropade jag efter dig, att du hade lof
dertill ... men ... men kanske du inte hörde det?"

"Petterssons Calle vinkade åt mig, och då jag sprang
hörde jag inte ..."

"Ja så, jag trodde, du gjorde det, derför sade jag
till Marie Sophie, att du hade mitt lof. En annan
gång, Julius, så ger du dig mera tid, och frågar
ordentligt, att jag kan svara, så du hör ..." och Adam
strök nöjd sina polisonger och tyckte, att han rätt
bra hade redt sig. "Och nu skall jag hjelpa dig med
din lexa. -- Ja, min gosse, tänk på åttonde budet,
tänk på, hvad du säger, och tala alltid sanning
och ... och om du skulle tycka, att någon inte så
precist gör det, så gör han det för ... ja, så gör
han en stor synd ... förstår du?"

"Jag skall alltid tala sanning", sade Julius och tog
boken för ögonen, men lät den genast sjunka igen och
sade med minen hos en förtrogen:

"Jag har sett Tina Envall i dag."

Adam blef icke allenast röd öfver hela ansigtet,
men också hufvudsvålen sken i grannaste kolorit genom
det lingula håret.

"Jag såg Tina, då faster ledde mig hem", upprepade
Julius och satte sig bredvid Adam och såg på honom,
som vore han en gammal kamrat.

"Talade hon med dig?" frågade Adam och blickade liksom
likgiltigt ut genom fönstret.

"Faster såg inte åt henne, men Tina vände sig om efter oss."

Adam suckade. Om hans syster icke så bestämdt hade
satt sig på tvären, så ... så? ja, Adam var inte rätt
säker på, hvad som skulle hafva händt, men kanske att
han någon qvällstund, då han sammanträffade med Tina,
skulle hafva gjort henne några tafatta och dumma
frågor, som Herren allena vete, huru hon skulle
besvarat, men som i värsta fall måhända icke hade
gjort honom ensammare och olyckligare, än han nu var.

Och så såg han ut igenom fönstret igen, der ån skar
sig i en krökning förbi och solen just nu bröt sig
mot ett hvitt segel, som långt borta spände ut sig,
för att begifva sig till sjös, och Adam visste icke,
huru det kom sig, men det var alldeles, som om Tina
stod der och vinkade honom.

"Jag skall tala med henne", mumlade han för sig
sjelf, och spratt till då systern åter öppnade dörren
och visade sig der med sitt förkläde och sitt doft
af skuros.

"Du låter Minny plocka sönder din klocka! Jag kunde
tro, hon fann på något, som var galet, eftersom
hon var så tyst. Hvad i Herrans namn tänker du på,
Adam! Sätter du inte mera värde på fars klocka än så?"

"Klockan är ju hel, Gud ske lof!" och Adam tog lugnt
och långsamt den gamla klenoden ur barnets hand.

"Du bryr dig om ingenting, och du tänker på ingenting
annat än dig sjelf. Jo, jag ville se, hvad det skulle
bli af dig, om du en morgon vaknade upp och fann mig
borta." Och Marie Sophie kastade af sig förklädet
till bekräftelse på hvad hon sagt, slog sig ned vid
ett bord, började rifva bland sina sysaker och höll
fram en nystärkt skjorta.

"Du fick allt gå utan knappar i den", återtog hon,
"om jag inte vore, och hälarne finge sticka ut på
dina strumpor!" tillfogade hon, som höjden på allt
straff. "Nå, har du hört gossen sin lexa?"

"Nej!" och Adam hängde hufvudet, gripen på bar
gerning att vara idel försumlighet.

"Om jag kunde utfundera, hvad du tänker på! Julle,
se på mig och inte på något annat. Gud tröste mig
för den gossen, han ser alldeles ut som en stock,
sannerligen tror jag icke, att barnet blir alldeles
likt dig, Adam! Åttonde budet?"

Gossen läste detta och de två efterföljande buden,
utan att stappla på ett enda ord.

"Jag sade ju förut, att han kunde sin lexa", sade
Adam gladt. "Ja, min gosse, du har dubbelt så lätt
att fatta som jag."

"Se här är mjölk och bröd, och sedan går du genast och
lägger dig. Och en annan gång låter du bli att utan
mitt lof springa bort." Och mamsell Simers lät för
att gifva mera eftertryck åt sina ord fingerborgen
slå några prestissimotakter på gossens panna, så
att han blef helt röd och tårarne stego honom i
ögonen. "Kanske du inte vill lägga dig, kanske du
vill opponera dig?"

Julle hade redan sagt ett sakta "god natt" och höll
på att draga af sig jackan i kammaren bredvid,
der golfvet ännu var halfvått och der de två små
sängarne knappast lemnade en liten mellangång för
de båda barnen, medan mamsell Simers for med en grof
svamp öfver Minnys ansigte, så att hon hissnade.

"Ingenting öfvergår renlighet", sade hon
och höll barnets skinande ansigte till närmare
beskådande. "Kasta inte af dig täcket, det råder jag
dig till. God natt nu med er, små barn! Bed Gud för
oss! Vi ha tagit hand om er, när alla andra

sågo på er, som voren j giftiga kräk. -- Hvar i Herrans namn är Adam?"

Men Adam gick nere i trädgården, det enda ställe,
der han i ro fick röka sin pipa, och fick just sigte
mellan det rödstrukna staketet till grannens trädgård
på en blå hemväfd klädning, och hans hjertas klappning
sade honom, att ett trindt, rödkindadt ansigte skulle
vända sig mot honom, om han gjorde något buller,
hvarföre han tog med handen öfver sig i en gren och
bröt midt af den.

"Det är en vacker solnedgång, mamsell Tina", och Adam
stirrade i vädret och såg ut, som han icke en gång
kunde räkna till fyra.

"Det är det visst", och Tina vände sig så, att de
purpurröda skyarne kastade sin klarhet öfver henne.

"Och vi få ett godt fruktår i år."

"Jag kan inte begripa, att herr Simers nändes bryta
af äpplegrenen der, se så mycket kart, som nu är
förstörd."

"Jag gjorde det för ... jag gjorde det i tankarne."

Tina lade de små knubbiga händerna på staketet och
såg på honom. Hon kände Adam, så länge hon mindes
tillbaka, och hon, den lilla varelsen, som var
lika ensam som han, hade lärt sig att trygga sig
till honom.

"Nå, jag har väl sett herr Simers bryta af minst tjugo
sådana grenar, och det är verkligen synd", sade hon.

"Har jag? ... jag vet inte af det då ... god natt
mamsell Tina!" Och han gick förvirrad bort åt gången,
ehuru han velat gifva sitt lif, om fötterna varit
tunga som bly och hållit honom qvar midt emot henne,
tills han sagt, hvarför han bröt af grenarne, och
han lättat sitt hjerta med en bekännelse, som gjorde
honom sömnlös om natten och förledde honom att,
midt under det mest brådskande arbete, sätta sig
till att se på en sky, mot hvilken ljuset bröt sig,
eller en grönskande kulle, som höjde sig ur vattnet,
och att befolka luft och vatten med idel "Tinor". "Jag
skall tala med henne", mumlade han, der han gick, "nu
var det minsann inte något lämpligt tillfälle." Och
Gud vet, om han var rätt säker på, att någonsin finna
ett sådant.

"Gröten kallnar, men det bryr du dig naturligtvis
inte om, Adam", sade hans syster och satte en karott
på det dukade bordet.

"Jag var nere i trädgården och rökte min pipa",
svarade han sent omsider; ty målet var långt borta
och lekte kurra gömma bakom ett skedblad gröt.

"Och talade med Tina Envall, det enfaldiga
våpet. Jesus, strö inte kanel i saltkaret Adam!"

*

2.

"Låt bära ned frukostbrickan i bodkammaren", sade
herr Forsner och tittade in i sängkammaren till sin äkta hälft.

"Säg till Tina", svarade hon, utan att se upp från
den bok, hvari hon läste.

Herr Forsner gick sin väg i det han mumlade något om
att han väl slutligen skulle få stänga sin bod och
att affärerna gingo upp och ned på, eftersom han hade
en hustru, som endast läste eller skötte sin toalett
och icke tog den ringaste notis om sitt hus.

"Jag får springa ned i källaren efter öl, för Betty
är på torget. Kanske att lilla Clara får vara härinne
så länge?" sade Tina, som kort härefter gläntade på dörren.

Fru Forsner höjde otåligt på axlarne till tecken att
hon aldrig fick vara i fred, och tittade förvirrad
upp, då "lillan" tumlade öfver hennes fötter.

"Maken till barn finnes inte", sade hon, skakade
henne i armen och tog upp den nerfallna boken.

"Kan fru Forsner tänka sig", sade Tina, som nu
återigen öppnade dörren, "när jag sökte efter
korkskrufven, -- för Betty lägger den aldrig i
skänklådan, -- så fann jag i köksskåpet undanstucket
ett stycke skinka, som var inlindadt i hennes
förkläde.

"Nå, än se'n?"

"Herre Gud, hon har väl ..."

"Jag förstår inte, att Tina kan ha så onda tankar om
alla", och fru Forsner höll tummen mellan bladen,
för att icke återigen behöfva leta efter ett visst
intressant kapitel. "Jag tycker, Betty är rätt bra,
alltid ser hon snygg ut och är höflig, och hon säger,
att jag förr ser ut som en grefvinna, än som jag vore
fru här i huset."

"Jag kan väl inte se saker gömda så der ..."

"Skinkan kan ju vara Bettys, och man bör akta sig
för att säga saker, som man inte kan bevisa", sade
fru Forsner, som just höll på att läsa om en englalik
och öfverseende hjeltinna och icke ville gifva henne
en hårsmån efter.

"Men fru Forsner har ju för icke länge sedan sagt,
att jag skulle ha ett vaksamt öga på henne."

Fru Forsner hörde henne icke, utan var återigen
fördjupad i läsningen, tills "lillan" ännu en gång
stupade öfver hennes fötter.

"Hvarför har jag Tina, om inte för att se efter
barnet?"

"Herr Forsner bad, att jag skulle sy ett par knappar
i hans väst", och Tina såg skygg upp från sin söm.

"Det han begär, går naturligtvis före det
jag beder Tina om."

"Och så sade han, att frun skulle vara god och hålla
sig i ordning till klockan tre och
inte glömma bort middagsbjudningen ..."

"Några bjudningar hända så sällan i den här
enformigheten, att han inte behöfver vara rädd för
det ... tag hit min svarta klädning och mössasken
..." och hon började med ett visst välbehag att
välja mellan ljusröda och blåa band. "Bär ut
flickan, Tina, hon låter då ingenting vara i fred!"

"Har du en näsduk åt mig?" frågade herr Forsner,
som nu, fullt klädd för bjudningen, stod bredvid sin hustru.

"En näsduk? Tina, hvar i all verlden håller hon
hus? Nycklarne till chiffonieren ..."

"De äro kanske i din ficka?"

"Tror du, jag bär omkring sådant der tungt släp ... de
äro i min nyckelkorg. Vänta, jag skall väl finna dem",
och hon började leta med en nervös otålig rörelse,
och herr Forsner fann slutligen nycklarne ligga under
hennes stol, bredvid den upp och nedvända korgen.

"Det var en präktig plats", sade han. "Ja, kära
Selma, om du, som min mor, sjelf lade hand vid allt,
så skulle vi lika väl, som mina föräldrar gjorde,
kunna hålla allt vid makt, men nu går det rasande,
det säger jag förut. I dessa svåra tider är det små
fördelar och små besparingar, vi måste vara måna om,
i fall vi skola slå oss ut."

"Det är bra, att ingen hör dig, Forsner; eljest skulle
man kunna komma på den tanken, att du är snål och
vill ha mig att arbeta som en slafvinna."

"När man önskar göra andra rätt, så väl som sig sjelf,
så kan man väl tala så. Det är verkligen en lycka,
att vi hafva Tina här i huset. Hon gör, hvad hon kan."

"Jag märker nog, att du förbiser mig för Tina!" Och
fru Forsner funderade på, om icke svartsjuka vore en
icke så oäfven huslig förströelse.

"Förbiser? -- Om jag det gjorde, Selma, så skulle jag
väl inte så ofta be dig åtaga dig huset."

"Gud, att jag ständigt skall höra dig tala om
huset!" och fru Forsner sjönk ned i en stol framför
spegeln. "Hvad vill du väl, jag skall göra? Är här
inte ordentligt städadt, och får du inte maten i
rättan tid? Jag sörjer bestämdt ihjel mig, men när
jag är borta, skall du inse mitt värde!" Och hon
fastade en ljusröd törnros på sin hatt.

"Kära lilla barn, är du färdig snart?" sade herr
Forsner, som alltid kom till korta, så snart han
ville tala förstånd med sin fru. "Du vet, att jag har
affärer med herr Dunkert, och när han nu är kommen
till staden och gör den här middagsbjudningen för
oss, så vill jag så mycket som möjligt vara artig
och punktlig."

Fru Forsner gaf sig min af ett offerlam och sade,
att han kunde föra henne med sig när och hvart han
ville samt

gick genom salen, för att säga farväl till barnet
och kasta en föraktfull blick på Tina.

"Sannerligen tror jag, du står och ser efter den
der enfaldige Simers!" Fru Forsner gaf till ett lätt skratt.

"Åh, bevars! jag ser efter en häst, som stegrade sig."

"Nå ja, ett sådant murmeldjur kan naturligtvis ingen
tycka om", -- och fru Forsner började tänka på sin
man och sitt flicktycke för honom.

Forsners utseende hade frapperat henne, derför att
han bland alla dem, hon kände, bäst passade till
hjelten i en roman. Han hade ett vackert ansigte
och en präktig hållning, och när han höll händerna
i fickorna eller hade handskar på sig, att man inte
såg hans rödfrusna händer, kunde man taga honom för
hvilken förnäm man som helst. Väl fann hon -- efter
bröllopet --, att han höjde rösten något öfver det
romaneskas fordringar och att han kanske icke helt
och hållet förstod, hvad kärlek ville säga; men i
huru många romaner hade hon inte läst om hjältinnor,
som slutligen lärde männen att älska sig, och detta
blef härefter fru Forsners lifsuppgift. Så kunde hon
i sitt hjerta emellanåt kalla honom för en "död sten"
och säga för sig sjelf, "att han inte förstod kärlek
mer, än ett nyfödt barn a, b, c, d"; men hon kunde
också, för omvexlings skull, kalla honom för en "don
Juan" och anse sig sjelf för en förbisedd "Elvira".

När fru Forsner kom ner på gatan, såg hon tillbaka
på deras hus och in genom boddörren, der bodpojken
stod och gräfde i en russinlåda, och höjde en lätt
suck öfver, att ödet kastat henne in i en atmosfer
af torkad fisk, kryddneglikor och tobak, -- ett lif,
som många behagade anse som en lycka för henne, i
det de framkastade sådana förmodanden, som att hon
skulle känna sig nöjd öfver att vara gift med just en
så driftig och omtänksam man, som herr Forsner. Ja,
hon skulle icke velat motsäga en sådan förmodan,
om han hade förstått att uppskatta hennes värde -- 
det vill säga, om han emellanåt skulle fallit på
knä för henne och kysst hennes händer, eller öppnat
oinskränkt kredit för henne i någon modehandel,
eller seglat i båt med henne och de drifvit ut till
sjös och lidit skeppsbrott, eller att hon åtminstone
fallit i vattnet och han dragit upp henne; med ett
ord, om hon funnit den minsta romantik och ombyte
i sitt äktenskap, och hon sluppit att endast höra
talas om det fallande eller stegrade priset på
kaffe och socker, sjöskadade varor och härsk lax,
och förebråelser, att hon försummade sitt hus,
midt under en spännande intrig mellan en bof och
en hederlig karl, der bofven segrade i två delar,
för att duka under i den tredje. O ja, om den minsta
omvexling varit i hennes lif! Hon såg gatan framåt,
denna evigt långa och soliga småstadsgata, der
ingenting tilldrog sig och der menniskorna tyckas
vara petrificerade. Satt icke Adam Simers der, som
vanligt, med förstoringsglaset för ögat, stod icke
der apotekaren och syntes få inspirationer för en
tillblandning pulver med att se på skomakaren, som
lagade ett par vända kängor med att se på modisten,
hvilken åter syntes hämta sina moder med att se
upp till den unge doktorn, som tycktes sköta sin
praktik med att kika bort till baronens. Ack ja,
baronens! det var just någonting för fru Forsner,
och der stod friherrinnan sjelf i förstugan och
lockade till sig Minny och Julius, frågade, om de icke
ville leka med hennes lilla Ebba, och sade, att de då
skulle springa hem och bedja om lof dertill. Och när
de nu ilade ner åt gatan, såg hon friherrinnan småle
med egen hög mun och läspa: "för söta barn! de der
barnen, som fru Forsner förbjudit lillan att ens se
åt, och för hvilket förbuds uraktlåtenhet hon en gång
hållit på att jaga Tina ur huset. Nå ja, fru Forsner
ville inte vara så sträng. Ja, hon skulle till och
med sträcka sin godhet så långt, att hon någon gång
skulle bjuda dem till sig; de vore kanske rätt täcka
och älskliga barn, fastän ett rykte gått, fullt af
fula saker, om deras föräldrar; hvad rådde väl barnen
för föräldrarnes fel? Och hon sade till sin man, att
menniskorna gjorde väl, om de inte dömde förhastadt.

"Se på fru Forsner, der", sade Marie Sophie, som
satt vid bodkammarfönstret och såg efter henne;
"hon vore bra, om hon vore gift med någon, som bara
behöfde ha sin hustru
i ett glasskåp; ty hon har förr behof af, att någon
ser efter henne, än hon kan se efter andra. Se,
der blåser hennes flor bort och hatten har kommit på
nacken! Jo, det är just ett skönt hus, Tina Envall
har kommit uti; der lefves nog inte för glada dagar,
om allt skall vara sant, som man säger; jag tycker,
hvad hon skall få för en arbetstakt och ordentlighet i
sig!" Och hon lät sömmen hvila och såg på sin broder,
hvad verkan hennes ord gjorde på honom, samt återtog
derefter:

"Jag förstår inte, huru herr Forsner kan få allt att
gå ihop för sig? Ja, jag har inte att göra dermed;
men du har aldrig glaset från ögat på hela Guds långa
dagen, och ändå tycker jag, det är knappt nog med
förtjensten. Jag vet heller inte, hvarför du drog
de välsignade barnen på oss; det kostar vackert
... ja, sannerligen jag ens vet, hvar jag skall få
ett skålpund såpa ifrån, och nu har jag lagat allt
för tvätten!" Och hon slängde arbetet ifrån sig och
önskade, att fjedrarne på alla stadens urverk måtte
springa sönder, eller att vår Herre åtminstone skulle
vara så barmhertig och taga till sig Julius och Minny.

Adam satt med förstoringsglaset för ögat; men derför
bör man icke vara säker på, att han just såg något
kugghjul, som gick på diamanter; det var nästan att
befara, att han hade en af sina vanliga synvillor
och såg ett par bruna ögon, fulla af tårar, ett par
så klara och tilltalande diamanter, som trots några
andra, ty han mumlade: "jag har länge misstänkt, att
hon inte har för glada dagar"; och så tillade han:
"jag skall tala med Tina". Men så hade han sagt
för sig sjelf otaliga gånger under tre års tid,
eller allt ifrån den tid, Tina blifvit konfirmerad,
och så skulle han kanske säga, tills vår Herre gömde
Tina under en grön torfva, eller någon annan mindre
mäktig herre förde henne under ett högre, om ej så
lugnt, tak, och i hvilket fall som helst kunde det
ungefär komma på ett ut för Adam.

I det samma kommo barnen inspringande och berättade,
andtrutna, att de voro bortbjudna.

Bjudna att leka med friherrinnans lilla Ebba! -- 
och Marie Sophie log vid denna utmärkelse och drog
barnen in i den lilla kammaren, blötte svampen i
en skål vatten och for öfver deras ansigten; ty nu
gällde det att visa, från hvilket hus, de kommo,
och huru väl hon, mamsell Simers, skötte barn,
som till på köpet icke voro hennes egna. Det var en
ifver och en villervalla i den lilla kammaren, och
Marie Sophie erkände sig vara alldeles hufvudyr af
den timade tilldragelsen och flög på dörren, för att
hämta renstärkta förkläden, men störtade just öfver
samma balja, som så ofta stått på lur utanför någon
dörr och lagt ut sitt giller för Adam.

Ett skrik och en hård duns väckte Adam, som kastade
bort glas, klocka och fantasier, rusade upp samt höll
på, att hufvudstupa falla öfver systern.

"Jag tror, din mening är att qväfva mig, Adam?" sade
Marie Sophie, som icke förmådde resa sig upp; men
Adam lyfte henne varsamt från golfvet och bar henne
in i rummet. Marie Sophie blef lagd på en säng och
doktorn fick icke längre sköta sin praktik med att
kika öfver gatan till baronens och hålla händerna
i kors, utan de fingo uppbjuda all sin skicklighet,
för att söka foga tillhopa ett brutet ben.

"Nu kommer allt att gå upp och ner på, när jag får
ligga så här spjelkad. Minny, Gud förlåte mig! stod
inte flickan på hufvudet från soffan. Det var för
hennes skull, jag fick det här. Det var i en olycklig
stund, du tog de barnen hit i huset."

Adam skötte emellertid sin syster, som var
grälaktigare, än någonsin, och han hade kanske aldrig
satt större värde på henne, än nu, då han saknade
henne i hvarje stund. I solnedgången hade hon någon
ro, och han smög sig som vanligt ut i trädgården,
för att röka sin pipa. Han hade icke gått der länge,
innan han såg en viss blå klädning; men den qvällen
behöfde han icke göra något buller, för att få se ett
rundt ansigte, ty Tina kom direkte fram till staketet,
der Adam stod och stödde sig, och frågade ifrigt,
huru det stod till med Marie Sophie.

"Illa, är jag rädd; doktorn säger, att hon kanske
blir ofärdig i all sin tid."

"Åh, Herre Gud!"

"Vi ha fått ta en flicka till hjelp ... det är
inte godt att ha främmande personer i sitt hus
... Marie Sophie har bara förargelse af att se,
huru de vårdslösa med allt och aldrig ställa något
på sin plats igen. Jag skulle önska ..." -- och som
Tina också teg, nådde hans förvirring sin högsta höjd.

"Jag skulle önska, att ... att inte flickan genast
slagit sönder vår tekanna", -- och Adam stod i ett
rökmoln och såg nedslagen ut.

"Båda barnen, som gå i skolan, behöfva mera tillsyn,
än jag kan lemna dem; de behöfva ... de behöfva både
tvättadt och lagadt åt sig."

Tina framkastade en förmodan, att tjenstflickan väl
kunde göra det.

"Nej, det bär sig inte", sade Adam, som mera
fullföljde sina egna tankar och ett visst fattadt,
oryggligt beslut, än just hörde på Tinas ord;
"jag har lofvat att vara i fars ställe för barnen,
men jag håller det löftet som dålig karl ... en far
är inte nog, fruktar jag ... jag fruktar ... skall
det inte vara en bunt lavendelqvistar?"

"Tack!"

"Tycker Tina om lavendel?" frågade Adam, glad att
hafva kommit från det så länge påtänkta och alltid
lika krångliga ämnet, och lunkade gången fram och
härjade allt hvad som stod der i blomväg.

"Jag kan inte hålla alla blommorna i handen", sade
Tina och höjde sig på tåspetsarne, för att taga emot
den rika skörden.

"Väl unnadt", sade Adam, som önskade, att han sjelf
vore en lavendelqvist och kunde på detta behändiga
sätt smyga sig till Tinas lilla hand.

"Helsa Marie Sophie! jag tittar väl snart in och ser om henne."

"Tina, jag har något att säga!"

Hon stannade, vände sig om och såg förvirrad på honom.

"Helsa in!" bad hon, alldeles purpurröd.

Och der gick hon stigen fram, och grässtråna reste
sig efter hennes lätta gång, men Adam stod der med nedböjdt hufvud.

*

3.

"Är det meningen att förpesta rummen?" frågade fru
Forsner, då hon följande morgon kom in i salen och
såg glas och vaser fyllda med blommor.

"Det luktar rätt skönt", tyckte herr Forsner.

"Jag har ställt dit blommorna", sade Tina, i det hon
lade den sista ordnande handen vid frukostbordet.

"Jag kunde förstå det, eftersom Forsner var så
nöjd med arrangemanget", sade fru Forsner, som nu
konseqvent några dagar betraktade sig som en "Elvira"
och sjönk ned i en stol framför kaffebordet, under
det hon icke hade emot att, för omvexlings skull,
spela en liten äktenskaps-scen, eftersom ny lektyr
för tillfället fattades henne på lånbiblioteket. "O,
ingen tänker på mina nerver!"

"Det går ju an att kasta ut blommorna då", -- och herr
Forsner lät handling följa på orden, under det Tina
sökte rädda en liten bukett för sitt eget rum, när
fru Forsner hejdade hennes hand, -- bad att blommorna
skulle få stå, ty det gjorde ju ingenting, om hon
blefve förgiftad; hon kände på sig, att hon ändå
skulle dö snart, och de, som intrigerade mot henne, --
hon såg på Tina och önskade hennes död, hon såg på sin
man, -- kunde få sin vilja fram så godt först som sist.

"Kaffet blir kallt, Selma", sade herr Forsner, som
fattat en tidning och med orubbligt lugn ögnade deri.

Fru Forsner kastade en blick på sin man, som
ungefärligen kunde betyda, att hon ansåg honom för
ett känslolöst odjur, och började servera den bruna drycken.

"Och hvarifrån förskrifva sig de der
blommorna?" frågade fru Forsner, med minen hos en
inqvisitor; "hela vår trädgård är väl plundrad?"

"Jag har fått dem af herr Simers", -- och Tina såg ut
som en missdåderska, der hon satt vid ena sidan om
kaffebordet, -- "och jag hade inte satt blommorna hit,
om jag inte tänkte ... om jag inte trodde ..."

"Jag för min del tror, att här i huset är så stor
ledighet, att det inte hindrar en och annan att sköta
sina små intriger. Gud, ett så svagt kaffe!"

"Ja, ja, mamsell Tina, man har allt sett små möten
nere vid vårt trädgårdsstaket", sade herr Forsner
godmodigt. "Jag tror, min hustru har rätt; jag
fruktar, man börjat sköta små kärleksintriger der."

"Du talar, som vore detta en bagatell, Josef; men du
får ursäkta, att jag inte gillar sådant."

"Och hvarför inte? Ett bröllop här i huset vore en
rätt treflig sak."

Som fru Forsner icke kunde underlåta, att tycka det
samma, sade hon med en suck: "Ja, om den intrigen
så slutades!"

"Nej, Selma", -- herr Forsner skrattade, -- "jag tror,
min själ, du ämnar göra Simers till en bedragare,
förförare och qvinnomördare!"

"Jag tror inte på någon karl."

"Blif inte skrämd, mamsell Tina, vi äro inte så
farliga, och jag tar Simers' parti. A propos! har
han friat ännu?"

"Åh, Herre Gud, nej!" sade Tina, och svalde kaffe
och gret.

"Nå! jag skall tala med honom, att vi få saken arrangerad."

"Nej, för Guds skull!" bad Tina, och nu brusto
tårarne lösa.

"Hvad i Herrans namn, mamsell Tina!" och Forsner såg
med stora ögon på henne.

"Jag är så dum och barnslig, jag vet det; men jag
rår inte för" ... och nu gjorde hon sig något att
syssla med vid bordet, lutade sig djupt ned och tog
brödkorgen i handen och gick ut.

"Har jag inte alltid sagt, att hon har ett obehagligt
och krångligt lynne? Men du har aldrig velat tro mig;
nu ser du sjelf, Josef!"

"Jag gick för långt i mitt dumma raljeri att bry henne."

"Det förstås, att du alltid urskuldar Tina."

"Hvad tusan! om jag begrep, hvarför du så ofta talar
på det viset?"

"Om jag bara slapp att hvarje ögonblick höra dig säga:
'hvad tusan', 'min själ' och andra grofva svordomar,
så skulle jag foga mig i allt annat"; och fru Forsner
dolde ansigtet i sin näsduk.

"Herre Gud! inte vill jag ha dig att gråta? och du
kan ha rätt nog, att jag kanske inte alltid väger
mina ord; jag är en rättfram menniska och förstår
mig kanske inte på att behandla fruntimmer."

"På mig förstår du dig åtminstone inte. O, Josef!"

"Se så, kära lilla Selma!"

"Jag vill ändå hoppas, att du en gång skall uppskatta
mitt värde, Josef; att den dag skall randas, då
våra själar inte skola skåda hvarandra som genom
ett dunkelt glas; att ... att vi, med ett ord, skola
förstå hvarandra." Och fru Forsner tyckte, att om han
nu, för hennes mildhets skull, föll på knä och kysste
hennes fötter, så skulle detta just vara på sin plats.

Men herr Forsner stod stel och rak framför henne och
såg likasom litet bortkommen ut, "Visst förstår jag
dig, kära Selma; och om du ville läsa litet mindre,
-- inte för jag missunnar dig detta nöje, utan för jag
tror, du får en hop griller deraf; -- om du, som sagdt,
inte läste så mycket, utan mera tog dig af ditt hus
... och såg lifvet, sådant det är, så skulle det
bli bättre för oss båda."

"Gå, jag ber dig, gå, Josef!"

Herr Forsner gick, dröjande, sin väg, i det han
mumlade något om "qvinnans lynne" och "vinden".

Fru Forsner dolde återigen ansigtet i sin näsduk;
-- ingen, nej, ingen i hela verlden var så olycklig,
som hon! Hvem kunde väl förstå henne? Och hon ropade
på Tina, att denna skulle efterhöra, om inte "Ernst
Maltravers" slutligen var inkommen på lånbiblioteket.

Men Tina stod inne i sin kammare och blickade ut
genom fönstret, och den sollysta trädgården nedanför,
staketet och Simers lilla hus envisades att rinna
tillhopa i ett virrvarr för hennes ögon.

Nej, hon skulle icke om qvällarne gå ned i trädgården,
och, framför allt, nog skulle hon hålla sig långt
ifrån staketet; man skulle icke säga, att hon
intrigerade, för att få en man. En man! Gud, så hon
rodnade. Nog visste hon, hvem som hädanefter skulle
visa Adam ett stumt förakt.

Adam gick emellertid och fjeskade tafatt omkring
sin syster, utan att veta af de mörka moln, som
hopade sig omkring honom, drog i örongottet och
svarade förströdt "ja", då Marie Sophie frågade, om
det var hans plan, att också bryta nacken af henne,
såg på tjenstflickan, som gick omkring med okammadt
hår och smutsigt förkläde och lät kärlen stå huller
om buller i köket, som icke såg ut att vara sopadt
på åtta dagar, under det hon i en sorts ursinnig
brådska skramlade med tallrikarne och serverade honom
vidbränd mat och lät Minny sticka fingrarne i sirup
och gå omkring med fläckad klädning och otvättadt
ansigte. Marie Sophie sade, att det just gjorde henne
godt att se all denna förstörelse, och frågade, om han
icke fann henne oersättlig? Under detta tal tyckte han
sig se, huru Tinas lilla gestalt steg fram till honom,
röjde undan allt, som låg kringkastadt, och gjorde
trefnad i huset och gick omkring, tyst och leende,
som en god tomte.

Långt innan solnedgången smög han sig ut i trädgården
och satte sig bredvid Julius på gungbrädet, drog
långa rökhvirflar och såg troget bort till grannens
trädgård.

"Ja, min käre Julius, det skall bli bättre här i
huset, bara du tålar dig", sade Adam, i det han
egentligen sökte trösta sig sjelf. "Marie Sophie
blir ofärdig i all sin tid, det veta vi nu; men vi
skola ha en riktig husmor, en vänlig liten qvinna,
om Gud så vill ... tyst! jag tror någon går på
gången derinne i Forsners trädgård. Nej, det var bara
vinden ... Och så kan det väl inte dröja många år,
innan du börjar lära dig mitt handtverk ..."

"jag vill inte bli urmakare ..."

"Inte?" sade Adam och såg något konsternerad ut, ty
det hade hans far och farfar varit; och Adam trodde
för visso, att om han haft reda på den gamla Simerska
slägttaflan, så skulle han icke påträffat en enda
der, som icke sutit med förstoringsglaset för ögat
och kikat på mer eller mindre utslitna urverk.

"Och hvarför vill du inte?"

"Nej, jag vill inte bli handtverkare, derför att jag
vill ha en häst, som jag kan rida på, och rum med
förgyllningar och siden ... och der skola Adam och
Minny bo med mig."

"Herre Gud, barn! Hur kan du falla på sådana tankar?"

Men Julius var uppe i trädet öfver honom och gol
som en tupp. Adam skrattade och tänkte på, att så
der liflig hade han aldrig varit, huru långt han
mindes tillbaka; men så hade också Marie Sophies
vårdande hand hvilat tungt på honom, ty han var
tidigt moderlös och öfverlemnad till upptuktelse åt
den femton år äldre systern, som behandlade honom
som en ung trädplanta i en häck och tuktade, jemkade
och böjde honom in i den form, som Marie Sophie fann
för godt att han skulle antaga i den långa häckrad,
som hon kallade för en anständig ställning i verlden.

"Hör du, min gosse", sade Adam efter en stunds tyst
grubbel, "syns der ... du ser väl inte till Forsner
någonstädes derinne i trädgården; han har väl inte
satt sig i något lusthus eller så?"

"Jag ser ingenting; jo, tyst! det hviftar någonting
hvitt ... nej, det är bara några handdukar, som
hänga på buskarne till torkning."

Adam började nu gå fram och tillbaka i gången och
tyckte, det var riktigt tungt att gå i den djupa
sanden den qvällen; då och då kastade han en blick
in i grannens trädgård, men icke ett lif rörde sig,
utom på några små fåglar när, som stulo körsbär.

Och så fick han gå der mången qväll, och hans fötter
sjönko allt djupare ned i sanden, och hans blickar
dröjde allt
längre vid ett visst rödstruket staket, utan att ett
rundt ansigte leende höjde sig deröfver, tills han
tröttnade att gå der, misste sin smak för tobakspipan
och inneslöt sig allt mera med förstoringsglas och
funderingar i bodkammaren.

Det fanns kanske en, som obemärkt observerade denna
hans bristande smak för promenader i det fria;
en, som kanske saknade honom, trots alla fattade
föresatser; en, som i solnedgången gret öfver, att
hon höll sig inne i sin kammare i stället för att
ila häckvägen ned för att måhända vexla några ord
med en viss otymplig figur insvept i ett rökmoln;
ett dåraktigt flickhjerta, som icke ville lägga två
strån i kors för att intrigera sig till en man, utan
hellre ville sörja sig till döds och blifva glömd.

"Det här lifvet uthärdar jag bestämdt inte!" sade
Marie Sophie, efter att några veckor hafva fröjdat
sig åt Adams hjelplöshet, "du får ta dig en annan
menniska, än den här pigan i huset, om inte allt
skall förfaras och likna en sophög."

Huru glad skulle han icke blifvit, om hon sagt
detta för en månad tillbaka, han skulle då måhända
ryckt fram med en bekännelse, som måhända icke var
någon hemlighet för Marie Sophie; nu såg han blott
undvikande ut genom fönstret.

"Du ser ut, som du sof, Adam; men så ser du alltid ut,
då jag föreslår något."

"Jag tror, att allt tjenstfolk är sig ungefärligen
likt."

"Gud nåde mig för dig, Adam. Jag tror, du är större
stock, än jag ansåg dig för!"

Adam svarade icke, han betraktade uppmärksamt sin
stora stöfvelklädda fot, som han lät svänga fram
och tillbaka.

"Hör nu, Adam, jag har många gånger tänkt, att du
gick omkring med giftermålsfunderingar ... Jag
skulle inte ha någonting deremot nu, svara derför
uppriktigt, tänker du på att gifta dig?"

"Nej, det gör jag inte."

"Hvarför har du då sprungit efter den der Tina
Envall? Inte för att jag ser något utmärkt hos den
flickan, det vill jag visst inte säga, men sämre
hustru kunde du kanske få. Men hvarför i Herrans namn
sitter du der och stirrar på din stöfvel?"

"Sulan är loss."

"Att sitta och tänka på sin sula, då man talar till
honom om en ung vacker flicka!" sade Marie Sophie,
som nu genom Adams visade obenägenhet, helt och hållet
öfvergick till Tinas parti.

Adam reste sig och gick mot dörren.

"Stanna!" -- och Marie Sophie gjorde en rörelse, som
skulle hon velat stiga upp och med våld qvarhållit
honom. "Om det finnes något lif qvar i din döda
kropp, så besinna, hvad jag sagt, och tänk på att
fria till Tina."

"Jag   kan   det   inte",   och nu var
dörren stängd mellan honom och Marie Sophie.

"Jag må undra, hvad du kan, du förstockade odjur! Vore
jag frisk bara, så skulle jag väl lära dig!" ropade
Marie Sophie i välvilligt raseri efter honom, der han
gick utmed stranden på den lilla ån, som skar igenom
staden och som lopp allt vidare bort, för att kasta
sig i hafvet.

Adam strök sig med handen öfver pannan, den svala
luften gjorde honom godt. "Att fria till Tina", --
och det var hans egen syster, som bad honom derom! --
Förr hade han väl trott, att solen skulle mista sitt
sken och stjernorna falla ned från himmelens fäste.

Han smålog bittert vid tanken på de dumma
förhoppningar, han hyst. Såg han väl ut att kunna
väcka kärlek hos en ung vacker flicka? Och han
dissekerade sin kropp och förkastade den lem för
lem. En mera vanlottad person, än han, hade väl aldrig
trampat jorden?

Julius kom springande efter honom med bokremmen slängd
öfver axeln och en mängd böcker dinglande på ryggen,
han ropade efter Adam, men fick intet svar, hvarefter
han gick bredvid sin gamle vän, utan att rätt veta,
om denne ens såg honom.

Så gingo de ett godt stycke utom staden, der ån blef
bredare och gräsmattorna lågo jemnskurna af lian,
och nu

harmset antagit en gul färgskiftning, derföre, att
de blifvit beröfvade sina blommor.

Adam kastade sig ned bakom några enbärsbuskar och
tyckte, att de stodo der ensliga och hvassa för sig
sjelfva, som gamla torra och hopkrympta ungkarlar,
och knarrade för vinden. Han drog der Julius intill
sig och började på sitt vanliga långsamma sätt:

"Käre gosse, lifvet är ett underligt ting, det vi
tänka oss i dag, sker bestämdt inte i morgon, men fast
vi veta detta, ha vi ändå våra inbillningar, och det
är bittert nog, när det lilla fäste ramlar, som håller
dem samman, och man ser, att man varit en narr, som
i åratal hållit på att bygga en så dåraktig och skör
byggnad." Julius var van vid hans tal och lyssnade
nätt och jemt så mycket derpå, att han nickade,
liksom han begrep det, och sade som svar derpå:

"Jag skulle önska, att jag hade en båt och kunde ro
bort till holmen der."

"Gud ske lof, jag har dig och Minny!" återtog Adam
och såg bort i fjerran på det grågröna vattnet, som
sakta vältrade sig. "Det var i en välsignad stund ni
kommo i mitt hus, jag är ändå inte ensam och slipper
att vandra som i en ödemark och har alltid någon att
hålla mig till."

"En ödemark är bara full af sol och sand", och Julius
gaf sina böcker en sidoblick.

"Jag skulle önska, att Minny vore stor och kunde
sköta vårt hushåll", fullföljde Adam sin tankegång.

"När Minny blir stor, så gifter hon sig kanske", inföll Julius.

På en sådan möjlighet hade Adam icke tänkt -- han
suckade. Kanske var han hela sitt lif dömd att hafva
hushållsbråk?

"Det må nu blifva huru som helst, vi skola bara
ha tålamod", sade han, "ja, min käre gosse, det är
inte värdt man opponerar sig mot vår Herre, man får
foga sig efter honom dag ut och dag in, det är vår
lifsuppgift." Han teg nu och följde med ögonen en
liten spindel, som arbetade sig fram på hans arm och
i ett nu tog fäste i busken uppöfver honom, der han
gungande hängde, som i ett guldnät. "Solen går ned",
tillade han och reste sig upp och började gå mot
hemmet. "Marie Sophie saknar oss säkert." Han hade
icke gått hundra steg innan han stannade.

Under ett björkträd satt en liten ljusklädd gestalt
och qvällens purpurskyar tycktes hafva lånat sin färg
åt hennes kinder, medan hon oroligt såg sig omkring
som ville hon springa bort.

Adam visste icke, om han skulle gå förbi och kanske
låtsa, som han icke såg henne, eller stanna och vexla
några ord, men Julius tog honom ur allt bryderi,
i det han satte sig bredvid Tina och sade:

"Här skola vi väl hvila oss en stund igen?"

Adam mumlade något om att han icke var trött och att
han kanske bara generade; men Julius gjorde plats
för honom på gräsvallen.

"Det är vackert väder, fast det börjar bli höstlikt",
sade Adam och satte sig betänksamt.

"Åh, jag kan inte säga", svarade Tina.

"Mamsell Tina är inte stort road att gå ut, tror jag?"

"Åh nej, men jag gick ut i qväll, derför att jag haft
en så svår hufvudvärk några dagar."

"Det är minsann inte det bästa", sade Adam.

"Och ... eftersom lilla flickan låg och sof och
jag inte hade något vidare för händer, så gick jag
ut på en stund."

Samtalet tröt nu och sedan Adam sett grubblande på
sina händer reste han sig upp.

"Hvar i all verlden är Julius? -- vi skulle väl tänka
på att gå hem igen; nej, se så långt borta han är",
och Adam satte sig åter tålmodigt.

"Barn ha qvicksilfver i kroppen."

"Det tror jag ... men ... det är länge sedan jag
såg mamsell Tina."

"Tycker herr Simers?"

"Det är allt en månads tid."

"Åh bevars!"

"När man som vi bo vägg om vägg med hvarandra,
så kan man gerna tycka det är en hel evighet. Nej,
nu vill jag inte genera längre!"

"Herr Simers gör det verkligen inte", sade Tina,
som genom hans tillbakadragenhet kände sig bevekt
och dessutom var trygg, att nu ingen såg dem. "Hur
står det till med Marie Sophie?"

"Bättre", svarade Adam, "fast hon väl aldrig blir
riktig menniska mer, utan så godt som en krympling
och får svårt att röra sig."

"Ja, sjukdom och olycka komma opåtänkt nog."

"De göra så."

Det uppstod nu en tystnad, och fastän Adam dag och
natt drömt om sällheten att ensam och förtroligt få
sitta bredvid Tina, så önskade han sig nu hafva sagans
"sjumila stöflor" för att kunna taga ett enda långt
skutt bort ifrån henne.

"Jag har nästan trott, att mamsell Tina var ond på
mig", sade han skyggt.

"Ond, Gud bevars!" hon visste icke, hvarför.

"Derföre att ... att ... kors nu är solen nere!"

"Hvarför skulle jag väl vara ond?"

"För att ... nej, jag är rädd det börjar bli
fuktigt i gräset."

"Det gör mig ondt, att herr Simers skall tro mig vara
full af nycker ..."

"Nycker?"

"Af något annat skäl vet jag icke, hvarföre jag skulle
visa humör!"

"Jag är full af inbillningar kanske ... och jag
fruktar, att jag gerna tänker ondt om min nästa."

Nu kunde icke Tina låta bli att visa ett af sina
gamla leenden, som Adam tog som en uppmuntran, ty han
tillade: "jag har verkligen trott, att jag besvärat
... och ... och att jag derföre inte mera
fick se mamsell Tina ... och detta var ett tungt
straff." Han lutade sig framåt, såg ned, ryckte
grässtrån ur marken och strödde dem omkring sig.

"Akta sig, herr Simers, nässlorna brännas ju!"

"Ja, det var tungt, att inte få se Tina", återtog
han, och hejdade sin förstöringslust, "när just detta
alltid har varit mina största glädjestunder."

"Det är just inte mycket bevändt med herr Simers
glädje då."

"Inte om vi skola börja på igen att bli så der
främmande för hvarandra, som vi nu en lång tid varit",
och han tog så mycket mod till sig, att han såg upp
till henne.

Herren allena vet, hvad han såg i de der klara bruna
ögonen, ty han tillade:

"Stor glädje tror jag heller inte,  att Tina har?"

"Man får aldrig vänta sig för mycket."

"Ja, inte just för att jag tror, att jag kan förljufva
lifvet för någon; men om Tina skulle vilja lefva sina
dagar tillsammans med mig, så skulle det kanske bli
bättre för oss båda." Han höll andan och nu var det
Tina, som skulle stuckit handen i nässlorna, om icke
Adam lutat sig ännu mera framåt och på ett eget sätt
med sina läppar funnit på att hejda den.

Ja, en kyss, hvad den ändå kan ha för en förunderlig
verkan. Adam fann åtminstone, att den i ett ögonblick
kunde lösa, hvad som i åratal legat bundet på
hjertedjupet, att den i stället för tvifvel och
blyghet kunde sätta förtroende och öfverlåtenhet och
att den kunde göra en olycklig och tafatt älskare,
så modig som ett lejon och så lycklig som en gud.

Adam satt nu bredvid Tina, allt var så klart och lugnt
emellan dem; han höll hennes hand i sin och talade
förtroligt, som om han i all sin tid haft henne till
sin hjertevän.

"Vi gifta oss snart", sade han, "vi kunna inte umbära
dig längre än till hösten, Marie Sophie behöfver
bättre skötsel och barnen en strängare tillsyn --
och jag ... käraste, så lycklig jag skall bli!"

"Men Marie Sophie?"

"Hon skall ta emot dig som en kär dotter", och då ett
litet mörkt tvifvel dröjde på Tinas panna, tillade
han: "ja,

det har gått alldeles upp och ned på allt i hemmet,
Marie Sophie har haft riktiga pröfvodagar och önskar
ingenting högre, än att det skall komma en husmor
i huset."

"Men det är derför inte säkert, att hon skall tåla
att se mig?"

"Det är inte mer än en timme sedan hon ville tvinga
mig att gå in och fria till dig." Tina gjorde stora
ögon och han tillade: "men en sak får du ha fördrag
med, och det är Marie Sophies lynne, när hon kanske
någon gång vill styra och ställa i vårt hus."

"Jag skall akta och lyda henne då; tro detta, Adam!"

Han strök smekande hennes hår, "och en sak: barnen,
mina barn, Tina, jag kallar dem så, skall du få hjerta för dem?"

"Jag har det redan", och hon tänkte på de många gånger
hon medlidsamt vändt sig om efter dem.

"Stackars små", sade Adam, "jag var kusin med deras
mor, och utom oss ha de ingen här i verlden."

"Jag har hört detta", sade Tina, "deras far tog ju lifvet af sig?"

"Ja, det var en sorglig historia."

"Det var ett förtvifladt beslut ... man har sagt,
att det var till följe af ett brott?"

"Levall var en så arbetsam och ordentlig karl
som trots någon och lefde sparsamt i sitt hus; jag
förstår inte, hvartill han skulle förslöst så mycket
penningar", sade Adam betänksamt, "för min del har
jag aldrig rätt trott på det brottet."

Ett ljud, liksom af en qväfd snyftning, störde dem
nu. De vände sig om och sågo Julius, som låg der
framstupa på marken och dolde ansigtet i sina händer
och sade för sig:

"Adam tror intet ondt om pappa, åh, Herre Gud!"

"Lugna dig, min gosse", sade Adam och drog honom
till sig, medan Tina smekade och kysste honom, "du
står ju inte ensam. Tina vill vara dig i mors ställe,
och jag skall med Guds hjelp söka försvara de pligter
jag åtagit mig."

"Ja, kära barn, öfver din fars död hvilar ett dunkel,
som vi kanske aldrig kunna lyfta, må han hvila i ro:
jag tror förr på någon sinnesförvirring än på något
annat."

"Jag vill bli urmakare, eller hvad Adam vill ... jag
skall bli lydig och snäll ..."

"Det blir nog bra, hedersgosse, torka bara bort
tårarne ... inga tårar på min största glädjedag."

De gingo nu långsamt mot staden; Adam stannade då
och då, för att säga Tina, att han trodde, att det
inte var han sjelf, som gick der, eller något dylikt,
och Tina erkände, att om hon aldrig skulle upplefvat
denna stund, så skulle hon inte haft mycket att lefva
för i denna verlden.

Genom staden släppte det unga paret hvarandras armar,
och Adam lyfte knappt ögonen upp från gatstenarne,
der de gingo storgatan fram, medan han emellanåt
trampade på hennes klädning eller stötte till henne,
under det han tyckte sig gå genom en skärseld, då
skomakaren räckte sig långt fram och såg efter honom,
eller då tenngjutaren ropade ett ljudligt
"god qväll" och högt sade efter honom, att "i det
djupaste vattnet gå de största fiskarne" och "att
den satans Adam Simers svärmat ute på qvällqvisten
med en vacker flicka".

Adam glömde emellertid all vedermöda, då han sköt
Tina in före sig till systern.

Hon såg skarpt på dem båda, "jag vore nästan frestad
att tro, det du slutligen tagit ditt förnuft till
fånga, Adam, och lydt mitt råd."

"Det har jag."

"Nå, så Gud välsigne er båda!" sade Marie Sophie,
som ännu inte rätt återhämtat sig från sin förvåning
öfver Adams hastiga omvändelse. "Måtte du i en god
stund komma hit i huset, Tina! Kors, Adam, hvad du
ser glad ut! Nå, jag visste, att jag rådde dig till
det, som var bra, fast du inte ville lyssna på mig,
men jag är nöjd, att du bättre besinnat dig. Dra
bättre upp kudden, Tina, nå nå, inte så häftigt,
jag är väl ingen stock heller!"

"Här inne skall ditt sybord stå, Tina", sade Adam,
som visade henne omkring i huset, likasom hon icke
kände till hvar vrå förut, och pekade på en liten
vrå mellan fönstret och sitt arbetsbord.

"När jag blir så pass, att jag kan sitta på soffan,
så skall Tinas sybord stå inne hos mig, fastän dörren
kan stå öppen till bodkammaren."

"Nå ja, det blir väl bra med den saken. Gud gifve vi
bara hade henne här först!" sade Adam.

Denna önskan satte Marie Sophie sig icke emot,
det var ju alltid hon, som stiftat deras äktenskap,
och kände de någon lycka, så var det genom henne.

"Nej, nu får jag gå, fru Forsner tror väl, jag blifvit
alldeles bergtagen."

"Så godt som", sade Adam, som stod med henne i den
mörka förstugan, "det är ett stort gammalt troll,
som håller dig fången."

Fru Forsner sade något om intriger, otack och
opassande möten, då Tina med qväfd röst förklarade,
hvarför hon dröjt så länge borta, och att hon tänkte
flytta till hösten, men gjorde på ögonblicket i
tankarne upp bröllopsprogrammet, der ingenting skulle
felas, hvarken luftiga krokaner, mystiska pastejer
och perlande champagne eller "baronens"; ty på ett
bröllop kunde man bjuda hvem som helst, för att kanske
sedermera kunna inleda angenäma bekantskaper, och hon
sjelf skulle uppträda i en splitter ny sidenklädning,
som skulle fördunkla allt, hvad man hittills sett
i den lilla staden. Kommen till detta resultat, tog
hon Tina i famn, kysste henne och önskade henne all
upptänklig lycka.

Under detta gick Adam nere i sin kammare, barnen
sofvo, och det var så tyst omkring honom, då han
knäppte händerna tillsammans; det steg icke någon
bön upp på hans läppar, den stannade måhända i
hjertedjupet, der det säkert var frid och sabbat.



Logogryf. 

Som dunet från en engels vinge, 
Mitt hela förs på luftens våg, 
Och mången tänker: "om jag finge 
Bli' medlem af det ljusa tåg!" 
Det en mission är tillmätt vorden, 
En trollstaf satt uti dess hand; 
Ty hvar dess kyssar träffa jorden, 
Der blomma rosor efter hand, 
Och gyllne skördar hjessan böja 
Och vagga mjukt för minsta vind, 
Der förr mitt helas svala slöja 
Föll öfver brun och skrumpen kind. 
Det älskar Norden och dess fjällar, 
Men ej dess gråa, dystra skrud, 
Och derför många djupblå qvällar 
Det kläder om det som till brud: 
Ett diadem omkring dess panna 
Det skönt utaf kristaller slår 
Och mjuka, hvita blommor falla 
I allvarsamma furans hår, 
Och mattan, altaret och koret 
Med skira liljor det beströr 
Och -- men kanhända gör jag orätt, 
Som allting så i dagen för; 
Således tyst! jag nämner bara 
Mitt helas tio delar här; 
Hvad deraf fås, mån j förklara 
Och räkna för ett kärt besvär: 

En altarduk åt gamla jorden, 
Som himlen virkar hvarje år; 
En ädel dryck, som här i norden 
Ej fullt värdera man förstår; 
Det, hvarmed vi ej gerna gjorde
Bekantskap, om vi sluppe blott; 
Hvad ingen men'ska vara borde, 
Som ej sitt fulla vett har fått; 
Hvad våren var i fordna dagar, 
Då gamla märken stodo qvar; 
Ett nyttigt djur, hvaraf man lagar 
Det bästa man i matväg har; 
Ett tyg, som "döljer och förråder"; 
En liten häst förutan töm; 
En skönhet, der i hvarje åder 
Man spårar lifvets purpurström; 
Hvad åt sin son den gamle sade, 
Då båten läckte mer och mer; 
Hvad utaf blommor skönt man lade 
För mången höghets fötter ner: 
Hvad gör, att mycket här i lifvet 
Försummas eller göres klent; 
Hvad som bör vara riktigt drifvet 
Och dertill ständigt hållas rent; 
Med senapssås hvad läckert kallas; 
Små tungor pratande för vind; 
En skänk, som en gång blifvit allas, 
Då de stå inom jordens grind; 
En lagom spegel åt en anka, 
Fast månen sjelf den ej försmår; 
Hvad varit qvinnans första tanka, 
Om annars sant i "Frithiof" står; 
Hvad hvarje far sig oftast önskar; 
En flod, som stor och märklig är; 
En växt, som blommar skönt och grönskar, 
Förrän hon vår lekamen klä'r; 
Det, hvari ingenting bör göras; 
Hvad hvarje handling med sig för. 
Och nu vi mer ej gissa töras: 
I allt man måtta hålla bör. 

Lea.



Charad.

Mitt första susar, ack, så mildt,
I vårens första dagar;
Men kan ock ryta -- hu, så vildt,
När hösten sorgligt klagar.
Väl, om du rätt mitt andra gör
På lyckans tärningsskifva.
Mitt andra kan ock, som sig bör,
Oss läckra frukter gifva.
Det mången men'ska fins, som tror --
Och att den satsen ej kan fela --
Att hennes öde mest beror
-- utaf mitt hela.

Wilhelmina.



Rebus-charad.

Mina första tre 
Och sista tre, 
Adderade, -- 
Göra ej de 
Mina andra tre?

And. Er. S.



Charad på nytt manér.

Mitt hela:
Den kan det aldrig blifva, 
Som ej lärt räkna, skrifva.
Mitt första:
Det kan din andakt lifva 
Och tråkig tid fördrifva.
Mitt andra:
Hvem kan förargelsen beskrifva, 
När det på nya kläder blifva?
Mitt tredje:
Ökt med g det skiljomur kan blifva 
Emellan dem, som träta och kifva.
Mitt fjerde:
Mitt hedersord vill jag gifva, 
Att bakfram till sist det skrifva.

And. Er. --



Stafningsgåta.

Stafvad med k, är jag ett nyttigt djur; 
Stafvad med l, är jag ett farligt djur; 
Stafvad med s, är jag ett "otäckt" djur.

And. Er. S.



Rebus.

(Af Filip C.)


Historiska Bilder.

LXI.

Trenne kungliga örfilar.

Det var ett tidskifte i Sveriges historia, då
konungarne betraktade landet såsom sin egendom, så
att skatterna ansågos vara liksom arrendeafgifter
af deras jord. Denna grundsats gjorde sig gällande
med Gustaf Wasa, och så väl han som hans söner voro
genomträngda af den samma. Men just derför, att de
betraktade Sverige såsom sitt Sverige, offrade de
sig också derför, hvar och en efter sitt lynne,
och hade ingenting af sitt eget ospardt till det
allmännas nytta. När man genomläser Gustaf Wasas bref
till olika landsändar, glömmer man stundom bort,
att det är konungen, som talar, utan tänker sig
en nära anförvandt, en fader, som gifver råd och
förmaningar till sina söner. Det råder en märklig
skilnad mellan denna konungamakt och senare tiders,
så till vida, som Wasakonungen var den, hvilken tog,
så att säga, initiativerna i sin tids utveckling,
och folket följde honom. Man kan i många fall säga,
att förhållandet nu är omvändt. Men det är lätt
att finna, det konungens ställning måste vara och
blifva en väsendtligen annan, när han sjelf är den,
som för sitt folk framåt, än när han blott genom
eftergifter -- måhända ofta med ett prelatensiskt
understucket: "detta är jag nödd och tvungen till" --
följer efter ett framåtskridande, som han icke kan
hindra. Det må vara på kanonernas slagfält, eller
på de fredliga idrotternas, men främst i spetsen,
-- der är konungens plats. Der stodo Wasakonungarne,
och folket följde dem, -- följde dem ännu, när de i
blind yra sudlade sina händer i Sveriges ädlaste blod.

Det är ett par drag ur Carl IX:s och Gustaf II Adolfs
lif, som vi här hafva tagit oss före att nedskrifva
och som ledt oss till ofvan anförda tankar. Vi torde
ännu tydligare åskådliggöra en bild af denna tid,
om vi närmare taga den förre af dessa konungar i
betraktande, -- honom, som med obeveklig hårdhet for
fram emot Sveriges högste män, sina egna fränder, och
tecknade i blod sin väg, medan han, å en annan sida,
deltog i det egentliga folkets fröjder och sorger,
sorn om han varit en man ur dess krets. Det var
icke ovanligt, att se honom deltaga i borgrarnes
slägthögtider och på det mest glada och otvungna
sätt samtala och skämta med dem. Så slog han sig
ock lös, när han, under sina resor, var tillsammans
med bönderna, och otaliga små berättelser om hans
vistande hos dem, synnerligast bland bergsmännen,
skulle kunna anföras.

Genom detta omedelbara umgänge med folket, lärde han
redan från yngre åren i botten känna sitt land och
sitt folk,
och hans förträffliga minne gjorde det äfven omöjligt,
att i ringaste mån föra honom bakom ljuset. Det
fingo hans embetsmän erfara, synnerligast hans
fogdar, hvilka han höll så fullkomligt lika med
kronotjufvar, att han plägade yttra, när någon begärde
en ledig fogdesyssla: "Alltså vill också du blifva en
kronotjuf?" -- samt påstod, "att de, som varit fogdar
i sex år, kunde utan dom och ransakning hängas." --
"Derest j icke skaffen denna fattiga prestenka rätt,
så varer betänkte derpå, att min käpp skall dansa
polska på eders rygg", skref han en gång till sina
kammarråd. Man ser öfverallt den stränge, ja hårde
husbonden, hvars granskande öga och straffande hand
är med från det största till det minsta. Hudvudsaken
var, att det hela gick framåt, sedan fick det vara,
som det kunde, med medlen.

Sådan var han ock i förhållande till sina
krigare. Till och med hans egen son, Carl Carlsson
Gyllenhjelm, fick efter det tappra försvaret af
Wolmar -- ett försvar, som väckte fiendens beundran
-- uppbära hårda ord af honom. En framstående man i
kriget mot Polen var Krister Some, och han åtnjöt i
hög grad den stränge konung Carls ynnest. Han fick,
för visad tapperhet, Skokloster i förläning, och
konungen gjorde sjelf hans bröllop. Men icke förthy
skall konungen en gång i hettan hafva gifvit herr
Krister en örfil, och denna brände så i hans sinne,
att han glömde ära och redlighet blott för nöjet
att få hämnas. Detta fick han tillfälle till, då
konung Carl, under kriget mot Danmark, satte honom
till befälhafvare på Kalmar slott. Man har om det
förräderi, som Krister Some här gjorde sig skyldig
till, en berättelse af en tygmästare på Kalmar slott,
som bör vara tillförlitlig, och hvarur vi vilja
anföra sjelfva hufvudhändelsen, eftersom den allmänt
bekanta berättelsen (efter Werwing) innehåller vissa
felaktigheter.

Slottet var väl försedt med lifsförnödenheter --
icke mindre än 3000 tunnor spanmål lågo i dess
förrådshus --, men Some skref till konungen och begärde
undsättning af proviant och krut. Hvad det sednare
beträffar, har man inga bestämda uppgifter; men utan
tvifvel är Somes eget påstående, att det blott fanns
halfannan tunna qvar, mindre tillförlitligt. Konung
Carl lofvade emellertid att inom tre dagar undsätta
slottet både med det ena och det andra. Faran var
stor, det erkändes af konungen sjelf, men undsättning
var dock möjlig, och en svensk kapten åtog sig att
från Öland på båtar öfverföra krut till slottet. Men
samma dag, som konungen utfärdade befallningar härom --
det var den 2 Augusti -- 
sammankallade Some, utan att afbida uppfyllandet af
konungens löfte om undsättning, krigsbefälet och
begärde höra dess tankar om, hvad som borde göras,
med anledning deraf, att krutförrådet var nära
slut. Befälet svarade, att det ville våga lif
och blod för Sveriges krona och, när krutet toge
slut, värja sig med stenar. Some lät dem svärja
trohets-ed och hålla upp tu finger, men sjelf
svor han icke. Emellertid blef nu, på grund häraf,
borggårdens stenlägning upprifven, och stenarne,
äfvensom alla på slottet befintliga jernlod, uppförda
på vallarne. Klockan 4 på eftermiddagen sammankallades
åter officerarne, och nu tillkännagaf Some för dem,
att han måste uppgifva slottet. Officerarne mottogo
underrättelsen med motvilja och uppmanade Some
att ännu uthärda några stormar, "medan alla våra
stormstycken voro rundt omkring slottet i rundelarne
färdiga och ändå ingen gång afskjutna". Some brydde
sig dock icke om, hvad befälet sade, utan sprang ut på
vallen till knektarne och tillkännagaf för dem, att
han nödgades uppgifva slottet. Knektarne ropade ja,
"eftersom intet krut vore mera för handen." Då gaf
Some tecken till fienden om stillestånd och gisslan
för underhandlingarnes bedrifvande, och när den
svenska gisslan från slottet skulle afgå, steg han
sjelf ned utför slottsmuren och hoppade i båten. Först
efter hans ankomst till fiendelägret afsändes derifrån
gisslan till slottet, -- något, som gifver styrka åt
det påståendet, att Some handlade efter en förut
uppgjord plan. I danska lägret anställdes om qvällen
ett ståtligt gästabud, musiken spelade upp, härpukorna
dånade och glädje och jubel hördes derifrån långt ut på
natten. 

Vid midnattstid skickade Some en af de honom
åtföljande svenskarne tillbaka till slottet med ett bref från den
danske konungen, som befallde, att slottsportarne
tidigt följande morgon skulle hållas öppna, så
att han kunde komma derin, och fram på morgonen
begåfvo sig konung Christian och Some fram till
slottet och kommo upp på förborgen.

På slottet hade det emellertid under natten gått
lustigt till, och de svenska officerarne hade
druckit om med de danske öfverstarne, hvilka kommit
såsom gisslan, så att, när brefvet från den danske
konungen anlände vid midnatt, fanns det ingen, som
kunde läsa det. "Hvar man var drucken och full." Men
tidigt på morgonen tog man reda på innehållet och
tillsade de danske öfverstarne, att Some ljugit,
att ingen öfverenskommelse var gjord om dagtingan
med krigsbefälet och att Some sjelf begifvit sig till
danska lägret blott för att "hålla samtal". Danskarne
förmodade, att skrifvelsen då tillkommit genom
något misstag i kansliet, samt skrefvo ett bref
till sin konung om det sanna förhållandet. Den
svenske höfvidsmannen, som fört konung Christians
skrifvelse till slottet, skulle taga öfverstarnes
med sig tillbaka till konungen, och han skyndade att
utföra sitt uppdrag.

Men när han kom till slottsvallen, fick han se konung
Christian och Krister Some stå på förborgen, och
den sednare ropade till knektarne, att de skulle
släppa ned garnstegen. Knektarne efterkommo
befallningen, och konungen och Some klättrade
upp på muren, utan att någon hindrade dem. Some |
lät genast slå på trummorna och förkunnade, att
hvem som icke ville tjena konungen af Danmark, han
skulle vid lifsstraff packa sig bort från slottet
före solnedgången. Emot beräkning lemnade alla
knektarne slottet, och det var endast genom att 
hota med hängning, som Some tvang 24 drabanter att
taga tjenst hos konung Christian. Besättningen
jemte slottsfolket utgjorde 1,676 man.

Sådan frukt bar den kungliga örfil, hvilken
Carl IX utdelade. Men vi hafva ännu ett par
örfilshistorier från dessa tider. I en fransk
tidskrift, "Journal Encyclopedique" för år 1766,
berättas om en örfil, utdelad af konung Gustaf II
Adolf, som fick en helt annan följd. Gustaf Adolf
var, liksom alla af Wasaslägten, mycket häftig och
öfverilade sig lätt, synnerligast i yngre åren,
då det nästan var honom omöjligt att tygla sin vrede
eller hämma utbrottet af sina känslor. Det tilldrog
sig en gång under danska kriget vid en mönstring,
att en skotsk öfverste, Seaton, begick ett fel, så
att konungen måste tillrättavisa honom. Öfversten
begynte ursäkta och försvara sig, men då rann sinnet till på konungen,
så att han i hela regementets åsyn gaf öfversten en
örfil. Det var en skymf, som öfversten icke kunde
bära, utan att erhålla upprättelse, och då denna
icke kunde utkräfvas af konungen, begärde han genast
och fick sitt afsked samt skyndade samma qväll att
rida öfver danska gränsen. Han ville här hos konung
Christian IV söka tjenst.

Men så fort konungen kommit till sina rum och
oredan hunnit lägga sig, fann han, att han handlat
öfveriladt, och ångrade sig samt lät genast kalla
till sig Seaton. Denne stod dock icke att finna, och
till slut berättades det för konungen, att han ridit
till Danmark. Konungen lät då genast tillsäga om sin
häst och red, åtföljd endast af ett par betjenter,
allt hvad tygen höllo, för att hinna Seaton. Det
lyckades honom ock att strax på andra sidan gränsen
träffa den förolämpade mannen. Han skyndade emot
honom och sade: "Öfverste Seaton, jag har gjort
eder orätt och förolämpat eder. Det gör mig ondt,
ty jag vet, att j ären en hederlig man, och derför
har jag kommit för att bjuda eder upprättelse. Här
stå vi utom mitt rikes gränser, och här äro Gustaf
Adolf och Seaton lika goda. Se här två pistoler och
två värjor, tagen hämd, om j kunnen!" -- Seaton blef
rörd af denna högsinthet och kastade sig till Gustaf
Adolfs fötter samt bad "att få lefva och dö i hans
tjenst". Gustaf Adolf omfamnade honom, och de redo
tillbaka till lägret, der konungen i fleres närvaro
omtalade, hvad som händt mellan honom och Seaton.

En annan gång, vid en stor bjudning på slottet i
Stockholm, som anställdes af Carl IX:s enkedrottning
Christina, inträffade följande händelse. Ibland de
närvarande gästerna befann sig äfven den tappre
och af konung Gustaf Adolf högt värderade Nils
Stjernsköld. Han hade, till följd af sina i kriget
erhållna sår, länge gått på kryckor, men dessa voro
nu bortlagda, och den gladlynte fältöfversten deltog
i dansen, fastän han naturligtvis var något styfbent.
Det väckte löje bland åskådarne, och en ung hertig,
Julius Henrik af Saxen-Lauenberg, var i synnerhet den,
som gjorde sig nöje på den stympade krigsmannens
bekostnad. Konungen märkte det med ovilja. Han
var redan förut missnöjd med hertigen för dennes
oordentliga lefnadssätt, och detta bidrog i sin
mån att göra konungen mottaglig för intrycket af
det mindre ridderliga i hertigens beteende vid detta
tillfälle. Men slutligen satte hertigen fram sin fot,
så att Stjernsköld skulle falla deröfver, och nu kom
det heta Wasablodet i kokning. Konungen gaf i samma
ögonblick hertigen en så kraftig örfil, att blodet
sprang ut genom näsan. Derpå skall ett nattligt envig
hafva följt mellan konungen och hertigen, men derom
känner man intet mer, än att Axel Oxenstjerna lyckades
åstadkomma en förlikning.

Denna örfil hade, påstår man, en aflägsnare följd,
än det nattliga enviget. Den nämde hertigens broder,
hertig Frans Albert, som i slaget vid Lützen stred på
den svenska sidan, men sedan gick öfver till kejsaren
och slutligen vid försvaret af Schweidnitz blef
dödligen sårad, skall på sin dödsbädd hafva bekänt,
att han i slaget vid Lützen mördat Gustaf Adolf,
och att han gjort det till hämd för den örfil, som
hans broder fick på Stockholms slott. Nu mera sätter
man icke längre någon tro till denna obestyrkta sägen.

Men hvad som här gäller om följden, det gäller,
hvad de båda föregående örfilshistorierna beträffar,
om sjelfva orsaken. De stödja sig på sägner, och
vi böra, med afseende på Krister Some, säga, att,
enligt en annan uppgift, det var, emedan konungen
låtit afrätta en nära frände till honom, som hos honom
föddes beslutet att hämnas vid första tillfälle. I ett
bref, som Some sedan skref till Sverige, yttrar han:
"Man kunde omöjligen uthärda det skrifvarvälde,
som Chesnecopherus och Erik Elofsson utöfvade,
ej heller konungens örfilar." -- Det må dock med
sägnerna förhålla sig, huru det vill. Visst är,
att de innehålla, så att säga, en allmän sanning
rörande tidsskicket och de handlande personernas
skaplynne, som icke motsäges af hvad man i öfrigt
om dem känner, och på den grunden hafva vi trott
den kunna upptagas i en läsning, hvarifrån väl icke
den mer kulturhistoriska bilden må anses utesluten.

St.

Visa.

Hur verlden vexlar och består, 
Det lönar knappast att begrunda. 
Vår verld precist går, som den går, 
Och ej ett stoftgrand annorlunda. 
Man föds och kanske stannar qvar 
Och döps till menniska af presten, 
Och ingen nöd man sedan har, 
Om man allt annat har för resten.

Om det är önskligt eller ej, 
Ifrån en högre börd att stamma, 
Jag svarar både ja och nej, 
Ty det kan göra just det samma. 
Om himlen anförtro oss vill 
En furstlig spira eller lästen, 
Det gör så ytterst litet till, 
Om man allt annat har för resten.

Jag vet ej, hvad det rörer oss, 
Hur ödet med oss styr och ställer. 
Jag låter folk och kungar slåss,
Om det mitt svenska skinn ej gäller. 
Fritt påfven sjelf utdela kan 
Välsignelsen med stora gesten,
Jag är välsignad mer än han, 
Om jag allt annat har för resten.

Det är ej allom gifvet att 
Hos lyckan komma upp i smöret. 
Bäst är att ta’ sitt öde gladt 
Och hålla tummen på humöret. 
Går dig emot på jordens ring 
Och fattigdom blir hvardags-gästen, 
Tro mig, att det gör ingenting, 
Om man allt annat har för resten.

Att grubbla och ta’ lifvet tungt, 
Det må den lärde, bäst den gitter: 
Mig bryr ej jordens medelpunkt,
Ty han får sitta, der han sitter. 
Om jag kan andas friska tag 
Och får ibland en knapp i västen, 
Då är mig verlden just i lag, 
Om jag allt annat har för resten.

Så går det med oss af och an,
Tills man blir grå till kropp och sinne.
Och är man tjensteman, välan!
Och man har år och tjenstår inne,
Man afsked ta'r från revision,
Från posten, lifgardet och hästen --
Likgodt, man lefver på pension,
Om man allt annat har för resten.

E. S--dt.



Bäfvern.

Nästan i alla trakter gifver folksagan något visst
djur en mängd lysande egenskaper, hvilka till den grad
öfverdrifvas, att sagans favorit synes stå vida öfver
menniskan. Det är i sådana fall utomordentligt svårt
att befria dessa djurs naturhistoria från de fabler,
hvarmed hon blifvit utstyrd. Vi erinra i detta fall
endast om räfven. Hos Nord-Amerikas indianer har
bäfvern gällt för ett väsende, vida mer intelligent
än menniskan, hvilket icke talar allenast af den
grund, att han eljest måste meddela menniskan sina
hemligheter. Enligt indianernas åsigt skulle bäfrarne
hafva en social ordning och samhällsorganisation,
som kunde tjena det menskliga samhället till föredöme.
De skulle med förvånande fyndighet undvika förföljelser,
ja till och med afbita bäfvergällsäcken på sig och kasta den
för jägarne, för att sålunda genom uppoffrande af ett
värdefullt organ undgå vidare förföljelser; och flera
andra liknande fabler funnos, hvilka nu emellertid
äro reducerade till en ganska anspråkslös skala.

Bäfvern är en af de största gnagarne, och hans
kropp uppnår en längd af ända till tre fot, under
det att svansen blifver 1–1½ fot lång. Han har,
sammanräknade, tjugo tänder, och särskilt äro
de främre skärtänderna utomordentligt starka,
mejselformiga, med framtill saffransfärgad yta,
kindtänderna strecktecknade, starkt afnötta,
hufvudskålen kraftfull, med nästan rätlinig profil,
både fram- och baktill starkt sluttande, nosen tjock
och stormunt, besatt med starka morrhår, det korta
örat doldt i pelsen, halsen helt kort, kroppen tjock,
med höghvälfd rygg, svansen bred, skedformig, fjällig
som en fiskstjert, fötterna korta, så att buken nästan
släpar på marken, femtåiga, framfotens tår skilda,
bakfotens förenade genom en bred simhud. Pelsens
ullhår är ytterst tätt, silkesartadt, grått, de längre
styfvare håren i spetsen vanligen mera mörkfärgade,
så att den allmänna färgen hos pelsen varierar från
svartgrått ända till silfrets färg.

Bäfvern är ett vattendjur, som blott långsamt och
ovigt fortskaffar sig på land; deremot simmar och
dyker han med största skicklighet. Tidigare bebodde
han hela Europa vid
nästan alla stränder af bäckar, sjöar och floder,
men numera har han fullkomligt vikit tillbaka för
kulturen, så att man varseblifver honom blott här och
der vid vilda flodstränder. Bäfverns hufvudsakligaste
utbredningskretsar äro för närvarande: Nord-Amerika
från norra Canada ända ned till Mexikanska Viken,
norra Europa, Sverige, Norge, Polen och Ryssland,
samt det sydliga bergiga Sibirien. Dock blifver han
ständigt allt mer och mer sällsynt, alldenstund
icke blott svansen och bakfötterna skattas som
läckerheter, utan också i synnerhet huden och den i
en särskilt pung i närheten af könsdelarne afsöndrade
bäfvergällen bilda en värdefull handelsartikel.

Bäfrarne uppehålla sig helst i skogrika trakter
vid stränderna af sådana vatten, som under vintern
icke frysa ända till bottnen. De nära sig utaf
rötter och trädbark, i synnerhet af vide, poppel,
björk och ask, utaf rötterna af neckrosor, skafgräs
och rör (i Amerika af magnolier) och äro de värsta
förstörarne bland alla gnagare. Ett litet träd af
en käpps tjocklek fälles med ett enda bett af de
kraftfulla skärtänderna, trädstammar af ända till två
fots diameter kullgnagas på det sätt, att de falla i
riktning mot vattnet, samt användas sedan dels till
byggnaderna, dels magasineras de till vinterföda. Vid
virkets bearbetning visa bäfrarne onekligen mycken
skicklighet, i det de så afgnaga grenarne, att de jemt
afskäras från stammen, och äfvenledes från stammen
jemt afskala barken, som de förtära.

I de civiliserade trakterna, hvarest bäfrarne lefva
blott isolerade, gräfva de sig helt enkelt vid
stranden en håla, hvars utgångsöppning leder under
vattnet, under det att den inre kitteln, hvari honan
bringar sina ungar till verlden, är belägen öfver
vattenspegeln. Men i de trakter, hvarest bäfrarne
ännu kunna uppehålla sig ostörda och äro talrikare,
lefva de tillsammans i sällskaper ofta af flera
hundra och anlägga der också konstiga boningar,
så kallade bäfverborgar, och tvärdammar, med hvilka
de uppdämma vattnet till en konstant höjd. Man har
funnit tvärdammar af detta slag af ända till 100
fots längd. Dessa bestå af alnslånga stamstycken, vid hvilka grenarne
delvis äro qvarlemnade, och hvilkas mellanrum
utfyllas med jord och stenar, som bäfvern, gående
på bakfötterna, frambär mellan framfötterna och
hufvudet. Trädstammar och grenar sönderstyckas
och släpas till vattnet; men en fabel påstår, att
en bäfver lägger sig på ryggen, omfattar stammen
med fötterna och sålunda liksom bildar en släde,
på hvilken de andre köra stycket till vattnet. 
Murarbetet, som är af temmeligen rå beskaffenhet,
utfores nattetid med fötter och nos.

Bäfverkoloni.

I det af dammen uppdämda vattnet upprättas nu
bäfverborgarne, bakugnsformiga, slutna kamrar med
fotstjocka väggar, hvars hvalf höjer sig ungefär
fyra fot öfver vattenspegeln och består af särskilta
lager af trädstammar och grenar, som äro sinsemellan
förbundna genom dy, jord och stenar. Inuti finnes
en kammare med en enda ingångsöppning, som leder
under vattnet; stundom finnas flera kamrar under
samma hvalf, men hvardera afskild från de öfriga och
försedd med särskilt ingång.

Bäfvern lefver i engifte. Parningstiden infaller,
allt efter olika boningsort, i olika månader, några
säga vid början af vintern, andra i Februari och
Mars. Efter två till fyra månader -- ty noga är detta
ej observeradt -- föder honan 2-5 blinda ungar. Redan
efter fyra veckor framsläpar modern späda grenar åt
dessa, och efter ungefär sex veckor följa ungarne
den gamla på hennes skogsturer. Mot slutet af andra
året äga de unga bäfrarne fortplantningsförmåga,
på det tredje äro de fullvuxna. De behålla vanligen
sina föräldrars bostad, och dessa upprätta sig en ny
i närheten. Vanligen finner man blott en familj i
kammaren, stundom också flera. Under sommaren blifva
honorna ensamma med ungarne i borgen, medan hanen
ströfvar omkring utanför; först på hösten återvända hanarne till
sina gamla bostäder. Jemte borgarne anlägga bäfrarne
alltid äfvenledes hålor vid stranden, hvilkas ingångar
också befinna sig under vattenspegeln och hvilka
tjena dem som tillflykt, i fall borgarne förstöras.

Man jagar bäfrarne på alla möjliga sätt: med fällor,
i hvilka man lägger späda grenar som lockmat, med nät
och ryssjor, med vattenhundar, skjuter dem på håll,
upphugger under vintern borgarne, eller ock slår man
hål i isen, för att nedgöra bäfrarne, som komma dit
att andas. Fångade, medan de äro
unga, blifva bäfrarne lätt tama och äro behagliga
husdjur, hvilka, sittande på bakfötterna, äta liksom
ekorrarne, i det de hålla födan mellan framtassarne;
de hålla sig ytterst renliga, i thy att de, för att
göra sitt tarf, alltid uppsöka vatten. Resande,
som vistats bland indianerna i Amerika, berätta
mycket angående bäfrar, som de funnit i indianernas
byar rent af som husdjur. I de indianska qvinnornas
och barnens sällskap syntes bäfrarne befinna sig
synnerligen väl. Djuren visade oro, när menniskorna
länge blefvo borta, och glädje, då de återvände,
kröpo upp i knäet på dem, lade sig på ryggen, sutto,
korteligen, de betedde sig nästan som hundar, som
vilja uttrycka sin glädje, då deras herrar hemkomma,
efter att länge hafva varit borta.

Den stora nytta, man drager af bäfvern, utjemnar
nästan den skada, han anställer. Man måste härvid
ihågkomma, att bäfvern företrädesvis bebor obefolkade
trakter och helst fäller blott smala telningar af
trädarter, som hastigt växa åter. Deremot ersätter
han rikligen med pels, kött och bäfvergäll icke blott
den förorsakade skadan, utan äfven alla jagtens mödor
och besvärligheter.



Ett fosterländskt Bildergalleri.

X.

Erik Dahlberg.

"Anno 1625 den 10 Octobris ähr jag, Erik Jonsson
Dahlberg, födder till denne usle och äländige världen,
uti Stockholms stad och Gråmunkegränd, af ärlige
och christlige föräldrar. Gud den aldra heligaste
Trefaldighet, som hafver mig, enfaldige kreatur,
skapat, och att utan något lyte komma i dagsljuset,
förläne, att jag uti detta timmeliga
lifvet må christeligen, gudligen, ärligen och väl
lefva, och förläne mig med allom christtrognom, efter
detta lifvet, en evig frögd, glädje och salighet,
och det för Jesu Christi förtjenst och förskyllan
skuld, hvilken med Fadren och den Helige Ande vare
lofvat, prisat och välsignat uti all evighet. Amen,
Amen, Amen!"

Så börjar den odödlige Dahlberg i sin dagbok
teckningen af sina lefnadsöden, hvilka skulle bli
så ärorika och glänsa i Sveriges tideböcker öfver
dess i politiskt hänseende mest lysande dagar, under
regenter, hvilka vi ännu kalla stora och hvilkas
namn äro uttrycket för vår stormaktspolitik -- en
dröm, lika kort som kostsam, men möjliggjord genom
de stora snillen, som dessa dagar kallade fram till
ljus och handling.

Erik Dahlberg.

Erik Dahlbergs fader, Jöns Eriksson Dahlberg, var
landskamrerare öfver Westmanland, Wermland och
Dalarne. Han dog tidigt, så att modren skickade den
sexårige gossen till Westerås skola, hvarifrån han
sedan flyttades till åtskilliga andra läroverk, vid
hvilka alla han berömdes för flit och skicklighet. Då
han uppnått tretton år, skickade hans farbroder,
k. räntmästaren Svanfelt, honom till Hamburg,
för att hos en berömd räkne- och skrifmästare
derstädes, Nicolaus de Trij, lära sig räkenskaper
och bokhålleri. Härifrån kom han efter tvenne år till
generalkamreren öfver Pommern och
Mecklenburg, Rehnskiöld, som skrifvare och
med 4 riksdaler på fickan, hvilka utgjorde det
frikostiga understöd, som hans farbroder, ägare af
120 bondgårdar, ansett sig kunna bekosta. Men det är
ej penningen, som bildar underlaget för ett snilles
framtidsbyggnad. På armodets grund reser det ofta sitt
praktfulla tempel, hvars spira sträfvar mot höjden,
hvarifrån det sjelft hämtat murbruket för byggnaden.

Dahlberg lyckades, fastän blott 16 år, vinna sin
förmans stora förtroende. Redan år 1643 fick han
tillfälle att göra bekantskap med krigsscener, då
Rehnskiöld kallades till arméen. Nu följde några år,
under hvilka Dahlberg utförde
åtskilliga ganska maktpåliggande uppdrag, tills
Rehnskiöld, som märkt hans stora anlag för teckning,
förordade honom såsom ingeniör hos general-qvartermästaren 
och öfversten Murdefelt, som då hade
inspektion öfver alla fästningar i Pommern, Brehmen,
Mecklenburg och Westfalen. Dahlberg kom äfven
hos honom i den gunst, att han 1647 förordnades
till konduktör vid nämda fästningsverk. Följande
året sprängde han, i prins Carl Gustafs närvaro,
ett i Demmin utdömdt torn, genom minor, i luften,
till prinsens stora nöje, som nu för första gången
skulle göra bekantskap med den man, hvilken skulle
gifva honom idéen till det sedan så besjungna tåget
öfver Stora Bält.

Några  derpå följande år tillbragte Dahlberg med
resor i Tyskland,   hvarunder  han  ibland  kom  att
uppehålla   sig  hos
prins Carl Gustaf, till hvars ära, såsom han sjelf
omtalar, det i Würzburg på en fastedag serverades 60
särskilta rätter fisk och uppfördes "musik, komedier
och slikt, som jesuiterna och andra ordenspersoner och
munkar rätt mästerligen veta att bringa till väga".

Den starka reslust, som härunder närdes hos Dahlberg,
ingaf honom tanken att företaga en pilgrimsfärd till
Jerusalem. I sällskap med en karmelitermunk afreste
han från Wien genom Ungern in öfver turkiska gränsen,
men fick nu veta, att en turkisk här var i antågande
mot Österrike, hvars marodörer ej skonade någon, så
att de båda pilgrimerna måste återvända. Dahlberg
skyndade nu i stället till Stockholm, för att
närvara vid drottning Christinas tronafsägelse och
Carl Gustafs tronbestigning, emedan han, såsom
känd af denne, senare kunde vänta sig befordran och
sysselsättning. Detta hopp svek, hvarföre han begaf
sig, som guvernör för två baroner Cronstjerna,
med dem till Venedig, der de skulle bilda sig
i fortifikation. Snart missnöjd med sina elever,
beslöt han nu för andra gången att resa till Jerusalem
-- denna tanke föresväfvade honom alltjemt. Men äfven
nu möttes han af samma hinder som förut, hvarföre
han återvände till Venedig (1656), förlikte sig med
sina elever och for med dem till Rom. Under detta sitt
vistande i Italien utbildade han sin konstskicklighet
och smak.

Ännu en gång anträddes färden till Jerusalem, hvilken
skulle företagas sjöledes från Neapel. Men på öppna
hafvet möttes hans galér af sju turkiska 
sjöröfvarefartyg, som anställde jagt efter den samma,
så att han måste taga sin tillflykt in i Palermos
hamn. Nu uppgaf han all vidare tanke på att skola få besöka det
heliga landet och skyndade i stället att efterkomma
kallelsen att begifva sig till Polen, der Carl
Gustaf nu inbrutit med sin armé. Han träffade sin
nye konung i Frauenburg och blef genast utnämnd till
general-qvartermästare-löjtnant vid hufvudarméen.

Hösten 1656 insjuknade han i den då i Polen härjande
pesten, under en ridt till Elbingen. Allena som han
var, tog han i feberyrseln vägen inåt en skog och
red der i ett och ett halft dygn fram och tillbaka,
nästan utan medvetande, sofvande än i sadeln, än på
marken. Den sediga hästen sprang likväl ej undan,
utan lät sig villigt tagas af den matte herren. Han
kom slutligen fram till en krog. Krögaren, som såg,

att det var en svensk officer, trodde honom vara
drucken och lade honom derföre på en af bänkarne. 
Kort derefter inträdde en fiskare, som
började klaga sin nöd, så att Dahlberg rördes
af medlidande och gaf honom en almosa.
Fiskaren aflägsnade sig innerligt förnöjd,
och Dahlberg låg qvar under ständigt ökad
feber. Krögaren förstod nu, att det var pesten.
Ryktet härom spred sig, så att inga kunder
infunno sig, hvarföre han bar den sanslöse
främlingen ned till hafsstranden och lade honom
der under några pilar: bädden en halmkärfve,
täcket Dahlbergs egen kappa. Den fattige
fiskaren fick händelsevis dagen derefter reda
på förhållandet. Han bar nu Dahlberg ned i sin 
båt, öfvertäckte den med seglet, rodde ut i
vattnet och fäste farkosten inuti den tjockaste
hafsvassen, der den ej kunde ses af någon.
I ett någorlunda sinnesredigt ögonblick gaf
Dahlberg honom sina penningar och dyrbarheter och bad
att blifva begrafven under en ek vid stranden.
Fiskaren tog penningarne och köpte för
dem, hvad som kunde behöfvas. En gång trodde
han Dahlberg vara död, så att han ej besökte honom
på fem dygn, utan i stället lät förfärdiga hans
likkista. Men slutligen brast pestbölden, och
sansningen började återkomma. Nu lät han
föra sig till Elbingen, men eftersom ingen
sjuk fick insläppas i staden, lade fiskaren honom
på en kärfve å golfvet i sin egen koja.
Inkommen i värmen, lät han nu aftaga sina kläder
och hårda ryttarestöflar, hvilka ej på en hel månad
varit af fötterna. Dessa sednare voro derföre
uppsvullna och alldeles svarta, så att
Dahlberg ej mera trodde sig skola kunna begagna dem.
Rundtomkring härjade pesten. I hyddan näst intill
dogo flera personer. Men hos fiskaren förblef
det friskt. De fromma menniskorna trodde det vara
den mot Dahlberg visade barmhertigheten, som de
hade att tacka härför. Man kan, om man så
vill, se Guds finger; men man kan ej annat, än spåra
en högre skickelse deri, att Dahlbergs lilla gåfva
till fiskaren skulle rädda hans lif och spara honom
i kritiska ögonblick åt ett älskadt fosterland.
Slutligen segrade Dahlbergs ungdom öfver sjukdomen.
Första gången han gick ut, förde fiskaren honom
till kyrkogården och visade honom der den för
honom beställda likkistan samt den plats, der han
ärnat att bland sina fattiga likar begrafva den
främmande herren.

Dahlberg glömde aldrig fiskarens ädla handling,
och hans dagbok visar, huru denna inpräglade hos den
store mannen en förtröstan på Gud och hans försyn,
lika fast som den outplånliga skrift, du inristar i
bergets häll.

Återkommen till konungen, anställde denne honom
hos sig såsom generaladjutant, i hvilken egenskap han
högligen bidrog till intagandet af fästningen Brzesc 
i Litauen. Emellertid kom underrättelsen, att 
konungen i Danmark förklarat krig, hvarpå
Carl Gustaf måste med en stor del af sin här
lemna Polen. Med blixtens hastighet skyndade han tillbaka
till sina tyska provinser, fördref derifrån danskarne och
inträngde i Slesvig och Holstein. Danska trupperna blefvo
öfverallt slagna och landets fästningar eröfrades, och 
slutligen stod man i Oktober 1657 framför det starka 
Fredriksudde.

Efter hållet krigsråd, under general Wrangel, beslöt man
att, ehuru blott 3000 man stark, storma
fästningen, som hade en besättning af 5 till
6000 man. Men man måste dock först skaffa
sig några underrättelser. Öfverstelöjtnant Zanitz
och Erik Dahlberg åtogo sig att skaffa sådana.
Flera gånger under de mörka höstnätterna kröpo
dessa båda herrar på armbågar och knän intill
fästningen ned i grafven och upp öfver vallarne,
utan att blifva sedda, och erhöllo slutligen
nödig kännedom. Nu utsattes stormen till
den 24 Oktober. Anfallet skulle ske
en timme före solens uppgång; fälttecknet 
var en halmbindel på hatten, fältropet: Hjelp,
Jesu!

Planen hölls så hemlig, att danskarne ingenting anade.
De blefvo ock öfverrumplade, så att just som solen
öfver Fyens nordligaste uddar rann strålande upp
ur Kattegats böljor, sprungo svenskarne öfverallt
upp på Fredriksuddes vallar och inträngde i
fästningen. De vida talrikare danskarne upplöste
sig i vild oordning. En stor del sprang mellan de
stormande svenskarne öfver vallarne utåt Jylland
och gömde sig i dess skogar och träsk. Nära
3000 man, under befälhafvaren Anders Bille,
instängde sig i Bersudde, den yttersta delen af 
Fredriksuddes landtunga. De uppmanades att
gifva sig, men afslogo. Då erbjöd sig Dahlberg att
rida dit och förmå danskarne till dagtingan.
"Akta er", sade Wrangel, "ni får blott en kula
till svar."  Men Dahlberg vågade försöket och
lyckades. Det var en bytesrik seger, som
spred förfäran i Köpenhamn. Den vidare
framgången var nu gifven, och 1657 års fälttåg hade
fått ett för de svenska vapnen hedrande slut. 

Men Sveriges ställning hotades dock fortfarande med
faror, ty det var mål för öppen fiendtlighet
af Polen, Ryssland, Danmark och Österrike,
och hotades äfven af Brandenburg och Holland.
Dessa makter ville  klippa Sveriges stormaktsvingar
och hoppades kunna plocka det gemensamma villebrådet,
såsom de ock skulle till en del framdeles göra, ehuru
timman för vår sortie ur stormaktsrådet ännu
icke var slagen. Mot dessa fiender hade Sverige ingen 
bundsförvandt; och dess s. k. vänner
Frankrike och England ville ej lyfta ett
finger. Faran var, att den lilla kämpahären
skulle på detta sätt kunna stängas inne i
hertigdömessäcken, der smälta ihop och öfvermannas,
hvarefter man skulle föreskrifva Sverige
lagar, omrevidera Westfaliska freden och börja
delningskalaset.  

Svenska hären måste ha luft. Men huru? Carl
Gustaf adopterade Torstensons plan vid ett
liknande tillfälle och beslöt att öfvergå
till Fyen och Seland, helst öfver de islagda 
Bälten, men annars på anskaffade fartyg.
Den 9 Januari (1658) började en i tre
veckor ihållande våldsam snöyra, hvarefter kölden
blef särdeles sträng, utan afbrott fortfarande till
slutet af Mars.

Carl Gustaf, som tillbragt julen i Wismar,
skyndade till stranden af Lilla Bält, dit så många
trupper som möjligt sammankallades. Den 27 Januari
möttes de samtliga vid Heilse, en liten by mellan
Haderslev och Kolding. Ännu dagen förut hade
Lilla  Bälts egentliga strömfåra gått öppen.
Men det blef så kallt om natten, att om morgonen
hela Bältet låg tillfruset. Isen var dock
ännu icke säker, då man slutligen fredagen
den 29 afsände Dahlberg, för att undersöka 
Middelfartsvägen, medan tvenne löjtnanter skulle
pröfva den andra vägen, norr och söder om
udden Iversnäs. Både Dahlberg och löjtnanterna
återkommo med underrättelse, att isen var
tillräckligt stark. Fastän Dahlberg tillrådde vägen
öfver Middelfart, valde konungen och Wrangel likväl
den andra vägen. Öfvergången företogs genast och
med framgång, ehuru isen brast för en del af
konungens egen flygel, så att hans och franska
sändebudets vagnar samt två sqvadroner ryttare
försvunno i djupet. Landstigningen på Fyen
skedde. De danska trupperna  gjorde nästan intet
motstånd, utan sträckte vapen. Inom några dagar
var hela Fyen öfversvämmadt af trupper och svensk
egendom, med eröfrarens, äfven här med våldsamhet,
förmenta rätt.  

Från Köpenhamn komm ett bud med fredsförslag och 
anhållan om stillestånd; men Carl Gustaf ville fullfölja
sin seger, begagna de gynnsamma naturkrafterna
och gå öfver till sjelfva Seland. Redan dagen
efter landstigningen hade han skickat Dahlberg  att
undersöka isen  mellan Langeland och Laaland
och sjelf följt så fort som möjligt till Nyborg.
Stora Bält låg framför den krigiske konungen,
som vid synkretsens rand skönjde Selands kust.
Det var en väldig plan, som här hvälfde sig
inom honom. Han och dansken Corfits Ulfeld,
"förrädaren", såsom danskarne kallade honom,
ehuru saken ej är alldeles utredd, ville,
att man skulle våga försöket och gå öfver, 
eftersom flera danska flyktingar förut lyckats häri; men
alla generalerna afrådde, emedan planen
föreföll dem för djerf. Carl Gustaf
vacklade och uppsköt med att fatta beslut.

Dahlberg hade emellertid med 80 östgöta
ryttare  gått öfver Fåborg, Svendborg samt öarne
Thorseng och Langeland. Från sistnämda ö red han
med halfva sin styrka ut på det frusna stora Bält,
i det han ställde kosan åt Laaland. Allt
gick lyckligt. Han landsteg vid Grimstad, medtog,
som bevis på sin öfvergång, några fångar och
skyndade tillbaka.

Klockan 9 på qvällen den 4 Februari träffade han
konungen, som just satt upptagen med sin aftonmåltid
i Dalems kloster nära Odense. Dahlberg aflade sin
rapport, förklarande: "Jag är viss på att med Guds
hjelp kunna föra Eders Majestät och 

hären oskadda öfver till Laaland." Strålande af
glädje, slog konungen händerna tillsammans och
utbrast: "Nu, bror Fredrik (danske kungen), nu skola
vi talas vid på god svenska!" Så fort qvällsvarden
expedierats, kastade konungen och hans herrar sig
i vagnarne och foro i sporrstreck till Nyborg, der
krigsråd genast hölls. Wrangel och Ulfeld uttalade
nu betänkligheter, fastän Dahlberg på heder och
samvete bedyrade sina uppgifters riktighet. Konungen
vacklade åter, uppsköt att fatta beslut och gick in
i sin kammare, för att hvila. Wrangel och Ulfeld
öfverföilo nu Dahlberg med skarpa förebråelser
för hans tanklöshet att vilja leda konungen in i
vansinniga företag. Slutligen skildes man åt, Dahlberg
tagande vägen till sitt sofrum. Han hade likväl
knappast hunnit inom dörren, förrän bud kom, att han
skulle bege sig till konungen. Dahlberg lydde. Kungen,
som redan låg, gjorde honom en mängd frågor och sade
till sist: "Nu, Dahlberg, skall du på samvete säga
mig, om du tror, att hären kan utan skada komma öfver
till Laaland! Tala uppriktigt och var ej rädd för
Wrangel eller Ulfeld, ty jag rättar mig ej efter dem,
utan efter min egen vilja och öfvertygelse." Dahlberg
svarade: "Hären kan utan fara komma öfver, derpå vill
jag våga mitt lif, ehuru jag vet detta vara allt för
ringa att motsvara skadan vid en olycklig utgång. Men
så framt kölden fortfar, skall jag, med Guds hjelp,
utan någon förlust öfverföra Eders Majestät och
dess trupper, om det ock vore 300,000 man!" -- "Det
är sagdt", utropade kungen, "du skall få föra mig,
som du säger! Jag vill i Herrans namn våga försöket,
hvad än Wrangel och Ulfeld må invända. De kunna på
sitt vis hafva rätt; men detta tillfälle är allt för
dyrbart att släppas ur händerna."

Befallning affärdades genast till alla
rytteriregementena, att de skulle möta konungen vid
Svendborg. Då Wrangel morgonen derpå fick veta detta,
sade han vredgad till Dahlberg: "Skam få eder, ni
bringar Hans Majestät från både krona och spira." --
"Nej", svarade Dahlberg, "ers excellens skall få
se, att jag som en redlig man håller, hvad jag
lofvat." Och han höll ord.

Följande dagen, den 6 Februari, började svenska hären
att vid Svendborg, ej långt från Waldemars slott,
tåga ned på isen. Det var en tyst och sluten falang,
som ryckte framåt, men oviss om sitt och sin saks
öde. Det rådde en hemsk spänning i hopen. Var Ran
sig lik och falsk, skulle kanske hela denna kämpahär
inom kort vara försvunnen i djupet. Omgifna af några
smärre ryttarehopar, kommo sist några slädar. Det
var konungen och hans stab, som följde hären.

Ute på sjön, ungefår midt emellan Thorseng
och Langeland, upphann konungen de främsta
sqvadronerna. Då dessa igenkände honom, gick
igenom dem ett sorl af: "Det är kungen!", och
sorlet förvandlades hastigt till dånande hurrarop,
som helsade hjelten. De följande sqvadronerna anade,
hvad hurraropen betydde, och den ena efter den andra
instämde deri, så att, säger Mellin, det svenska
härskriet med väldigt dån rullade utöfver böljornas
fält.

Hären landsteg utan svårighet på Langeland, ryckte
skyndsamt genom Rudkiöbing, hvars invånare bestörta
blickade ut genom fönster och portar på de så
oförmodadt ankomna krigarskarorna, och begaf sig
till Spordsbjerg, en liten höjd vid den så kallade
färjstaden på Langelands östra strand, hvarest
halt gjordes för frukosts intagande. Men redan en
half timme derefter var hären åter i ordning till
marsch. Konungen befann sig på sin hvita häst öfverst
på kullen. Hans blick sökte en man, som i denna
stund var honom framför alla dyrbar. Den mannen var
Dahlberg, som ock infann sig. "Nå, min käre Dahlberg,"
sade konungen, "rid nu först och visa vägen, såsom
du lofvat! Jag vet, att du skall uppfylla ditt löfte
som en man!"

Dahlberg, som äfven var till häst, gjorde en
bugning och sänkte värjspetsen mot marken för
majestätet. Äfven ur hans drag strålade hjeltens
inspiration. Efter den stumma helsningen kastade han
om sin häst, red utför kullen och var den förste, som
beträdde isen, för att vägleda hären på den sällsamma
färden. Snart hördes på isens blanka fält endast
hästarnes tramp och slädmedarnes gnisslande. Hos
manskapet rådde en 
högtidlig tystnad, föranledd af det betydelsefulla
i den närvarande stunden. Men Dahlberg hade haft
rätt, och lyckans sol strålade öfver den svenska
hjeltetruppen, som klockan 3 på eftermiddagen landsteg
på Laaland vid Grimsted, nära Nakskov. Infanteriet
följde sedan samma natt ryttarne.

Nakskovs befästade stad intogs, tåget fortsattes till
Falster, der ett par dagars rast togs, och den 12 gick
hela hären öfver det sista smala sundet och landsteg
utan motstånd vid Vordingborg på Seland. Det stora
företaget var fullbordadt. Häfdens blad hafva ej
ett motstycke att uppvisa, och oförgätligt glänser
Dahlbergs namn öfver det kapitel i dem, som omhandlar
"Tåget öfver Stora Bält".

Fred afslöts på de mest fördelaktiga vilkor med
Danmark, hvarefter Carl Gustaf återvände till sitt
rike med Dahlberg, som måste uppgöra planer till
Helsingborgs, Landskronas, Malmös och Christianstads
fästningar, genom hvilka den nyförvärfvade provinsen
Skåne skulle hållas i tygeln, och för samma ändamål
anlägga den nya staden Karlskrona vid Bodekulla
i Blekinge. Också åtnjöt han odeladt förtroende
hos konungen, som anförtrodde honom ensam sina nya
planer mot Danmark och, efter sin återkomst dit,
skickade honom till Köpenhamn, för att i hemlighet
taga ritningar af stadens fästningsverk. Han
måste tidigt på morgnarne uträtta sitt uppdrag,
emedan han om dagarne var mycket upptagen i de
förnäma familjerna. Han kom dock lyckligt derifrån,
antecknande i sin dagbok: "Hade de vetat, hvad jag
förde i hjertat och bar på mig, skulle jag säkert
fått ett annat härberge."

Dahlberg kom "i grefvens tid" undan, ty redan dagen
derpå landade svenska hären åter på Seland och stod
fyra dagar senare utanför Köpenhamns murar. Dahlberg
förordade platsens stormning genast, på grund af
fästningsverkens dåliga skick; ja, han erbjöd sig
att i spetsen för den stormande hären åka i en vagn
öfver vallgrafven in i Köpenhamn. Men största delen
af krigsbefälet afrådde konungen derifrån, som ock
beslöt en ordentlig belägring. Resultatet känna vi:
svenskarnes tillbakakastande. Dahlberg måste äfven
leda belägringen af Kroneborg, som föll i svenskarnes
händer. Under hela året 1659 var Dahlberg på konungens
befallning sysselsatt dels med förbättrande af
Kroneborgs verk, dels med en noggrann undersökning
af alla försvarspunkter på Seland, hvilken ö Carl
Gustaf beslutat till det yttersta försvar mot alla
sina talrika fiender.

Carl Gustafs plötsliga död, 1660, verkade ett omslag
i denna politik och hämmade Dahlbergs befordran. Han
adlades af förmyndareregeringen och utnämdes till
öfverstelöjtnant vid Södermandländingarne, hvilken
post han innehade i -- fjorton år.

Han tillbragte sju år i ostördt lugn, hvarunder
han sysselsatte sig med att fullständiga sina
ritningar af de vigtigaste händelserna under Carl
Gustafs regering. Förmyndareregeringen beslöt,
att de samma skulle åtfölja Pufendorfs historia
öfver hjeltekonungen, och uppdrog åt Dahlberg
att begifva sig till Paris, för att der öfvervaka
deras stickande i koppar. Han uppehöll sig der till
September 1668, då han öfverreste till England,
hvarest han vid en audiens hos konung Carl fick
uppvisa sina ritningar. Konungen blef så intagen
i mannen, att han erbjöd honom lysande vilkor hos
sig, hvilka Dahlberg dock, af brinnande kärlek till
fäderneslandet, afböjde. Han återkom hem i November
samma år, då han blef kommendant i Malmö och erhöll
uppsigt öfver de skånska fästningarne.

Här stannade han till 1674. Den myndige Carl XI
skyndade att omgifva sig med sin fars härförare och
kallade äfven till sig Dahlberg, som redan samma
år blef öfverste och general-riksqvartermästare,
med hvilken syssla var förenad uppsigten öfver alla
fästningsverk. Nu kom en tid, som tog Dahlbergs snille
i anspråk. Den unge konungen måste föra ett olyckligt
krig i Tyskland, hvaraf Danmark återigen ville begagna
sig, för att hämnas. Under förmyndareregeringen hade
riket blifvit nästan alldeles värnlöst. Den unge
konungen var bringad till förtviflan. Men Dahlberg
handlade. Han reste oförtrutet omkring i landet och
mönstrade trupper. Han arbetade med förvånansvärd
energi, tills slutligen danskarne, då de följande
sommar inbröto i Skåne, möttes af den armé, som
Dahlberg skapat.

Före det märkvärdiga slaget vid Lund, som för alltid
betryggade Sverige om besittningen af Skåne, hade
konungen sjelf i Dahlbergs sällskap rekognoscerat
fiendens ställning, och under nästan hela slaget
lemnade Dahlberg icke konungen. Efter fälttågets slut
utnämde Carl XI honom ock till riksråd. Han besvarade
denna befordran med sin för den tiden så lysande
utförda belägring af Kristianstad, som, oaktadt ett
kraftigt motstånd, måste efter fyra månader gifva sig,
då Dahlberg öfvertog befälet derstädes och behöll det,
tills freden i Lund afslöts 1679. Detta var det femte
kriget, hvari Dahlberg gjorde tjenst.

Det var en svår pröfningstid, Sverige hade haft att
utstå. Det hade förlorat sina tyska provinser och
sin flotta, och endast den unge konungens arf af sin
fars erfarna krigare räddade Sveriges sjelfständighet
inom dess egna gränser mot påträngande öfvermäktiga
fiender. Och isynnerhet var Dahlberg härvid till
stor nytta, i det han upphjelpte landets alla
fästningsverk, anlade den nya örlogshamnen Karlskrona
på Trossön samt på det starkaste befästade Marstrand
och Landskrona. Alla dessa arbeten påbörjades
1680. Men Dahlbergs verksamhet togs, ofta med stor
fara för honom sjelf, äfven i 
anspråk i de svenska östersjöprovinserna och
våra landsdelar i Tyskland, hvilka ständigt
hotades. Öfverallt, hvart han kom, uppreste sig
starka fästen, anlagda efter befästningskonstens
nyaste principer och ämnade att försvara landet med
dess transmarinska besittningar.

Förutom denna sin skicklighet i militärbyggnader
visade Dahlberg äfven prof på sin duglighet
som arkitekt i byggandet af flera kyrkor och
kungsgårdar. Hans smaksinne var godt, likasom hans
praktiska blick.

Den tacksamme kungen befordrade honom ock till
general-major och landshöfding i Jönköpings län,
till general-fälttygmästare, grefve, kungligt
råd, general-guvernör i Bremen och Verden samt
fältmarskalk. Nämda guvernörspost måste han dock
år 1696 utbyta mot platsen som general-guvernör i
Lifland samt kansler för akademien i Dorpt.

Högt uppsatt och grånad i statens tjenst, hoppades
Dahlberg nu få hvila; men ödet skulle foga så, att
han skulle vara den högra handen för ännu en af våra
store Carlar. Carl XI
dog, och Sveriges fiender -- Polen, Ryssland och
Danmark -- sammangaddade sig, för att under hans
unge efterföljare krossa stormakten Sverige.
Men   den   sachsiska   hären,   under   den från
Sverige landsförviste Patkull, hvilken ville i
Lifland framkalla en allmän resning af adeln, hade
der emot sig den bepröfvade Dahlberg, som satt sig i
försvarstillstånd och höll sig, tills förstärkning
anlände, då sachsiska hären måste draga sig tillbaka.

Den unge  czar  Peter  I i Ryssland,
som ville  åtkomma
de östersjöprovinser, Sverige fordom eröfrat från
Ryssland, förklarade nu äfven Sverige krig. Medan
hans här och Carl XII möttes vid Narva, framträngde
sachsarne till Riga, som de bombarderade, men måste
genom Dahlbergs motstånd upphäfva belägringen. Genom
segern vid Narva kunde konungen tänka på Liflands
befrielse, der ännu en stark sachsisk här stod i
ett förskansadt läger vid Dünafloden. Men Dahlberg
hade under tiden skaffat en mängd farkoster, för
att öfverföra svenska arméen öfver denna flod,
och uppgjort den plan till angreppet på sachsarne,
som förskaffade Carl XII den andra stora segern,
slaget vid Düna.

Här afslöt Dahlberg sin offentliga verksamhet.
Hans återstående dagar äro höljda i dunkel. Vi veta
blott, att han dog år
1703 i Stockholm och begrofs i Turinge kyrka, der
hans sjelfvunna vapensköld ock krossades, i det ätten
utdog på manssidan.

Han var i lifstiden "en stark och storväxt man, af
vackert, ädelt och allvarligt utseende, med uttryck
af krigarens beslutsamhet, tänkarens djupsinnighet
och världsmannens behag." Han var älskad och afhållen
af alla, och äfven hos fiender qvarlemnade han ett
godt intryck. Han egde en otrolig arbetsförmåga, om
hvilken hans stora, i våra dagar på nytt utgifna verk
"Suecia Antiqua et Hodierna" -- en samling ritningar
af Sveriges städer, slott och fästningar på hans
tid --, hvilket nu med lätthet kan fås af den stora
allmänheten, bär ett ovedersägligt vittne.

Med hans minnestalare i svenska akademien, biskopen
af Nordin, säga vi till sist: "Men hvad är borta
af en stor man? Hvad sakna vi väl af grefve
Dahlberg? Dahlberg, hvars dygd inga omskiften
förmått kränka, alltid stor, alltid vuxen sitt och
sitt fäderneslands öde, lefver väl icke ibland oss,
men vi känna, hvad som qvarblifvit af honom; och
allt är qvar utom hans förgängliga stoft!" Detta
är vår tröst, då vi tälja bortgångna stora mäns
lifsgerningar.

Axel Krook.




Hekla.
(Se art. "Island", sid. 41.)
Island.

II.

Det är ett factum, att Island, oaktadt närheten
af polkretsen, under medeltiden hade en fruktbar
mark och blomstrande åkerbruk, och å andra sidan
var ett lika blomstrande säte för vetenskaper och
poesi. Den fordna stora fruktbarheten förklarar man
genom den underjordiska elden i förbindelse med det
insulariska läget; men just denna underjordiska
eld blef, genom sitt ännu ofta upprepade och med
förfärliga jordskakningar parade frambrytande i
förhärjande lavaströmmar, orsak till den nuvarande
tröstlösa ödsligheten på större delen af ön, under
det att å andra sidan oerhörda isblock i polarhafvet
satt sig i rörelse, hopat sig vid Islands nordkust
och sedermera förvandlat det fordom här herrskande
tempererade klimatet till ett kärft polarklimat.

Eld och is äro nu i oafbruten strid om herraväldet,
och antalet af de volkaner, om hvilkas utbrott vi
äga kännedom, uppgår till tjugonio. Ingenstädes på
jordklotet träffar man en så stor mängd af volkaner
samt sjudande källor, som här. Ön
utgör, så att säga, en enda stor härd för volkanisk
kraft, och hela det bergsystem, som betäcker den
samma, är af volkaniskt ursprung. Af volkanerna
äro Hekla, Krabla och Öröfa-Jökull i fortfarande
verksamhet. Fordom omgafs Hekla af fruktbart land,
men detta har redan för lång tid tillbaka blifvit
betäckt med lava, pimsten och aska. På en omkrets af 5
mil kan man ej upptäcka ett grässtrå eller en planta,
och endast några lemningar af fordna boningar vittna
om, att trakten förut varit bebodd.

Hekla eller Heklufjäll, den mest bekanta, om också
icke den högsta volkanen på Island, å sydvestra delen
af ön, reser sig såsom en 5200 fot hög, aflång och
oregelmessig kägla af ungefär 4 1/3 geografiska mils
omfång, ur en egen, omkring 20 qvadratmil betäckande
bergstock; minst en tredjedel högre än denna sednare,
hvilken i sydvest och nordvest begränsas af en slätt
och i öster är genom djupa dalar skild från den
närgränsande glacierplatåen, sträcker sig den i snö
höljda, merendels med en slöja af moln omgifna, långt
synliga käglan. Denna har fem kratrar, af hvilka den
mest betydande, nästan cirkelrund, har knappt 1/4 mil
i omfång och ett djup af 2-300 fot. Hekla är hvarken
utmärkt genom sin höjd eller sitt pittoreska utseende,
utan genom sina ofta återkommande utbrott. Man finner
sedan år 1004 till närvarande tid 18 eruptioner
antecknade, hvarvid mellantiderna utgjorde 6, men
äfven 79 år. Det sista utbrottet varade från September
1845 till April 1846. Askpelaren fördes 92 mil utöfver
landet och hafvet; förödelserna
voro förfärliga,   På sjelfva berget finnes intet
spår af vegetation och på en milsvid omkrets intet
annat än magert sandgräs. 

Myvatn.

Å de isländska sjöarne och dess stränder anträffas i 
allmänhet en oerhörd mängd fågel. Framför de öfriga utmärker 
sig i detta hänseende Myvatn. Resande, som besökt dessa
trakter, berätta, att då man nalkas stränderna
af nämde sjö, ser man liksom ett moln af tusentals
vildänder höja sig, fördunklande luften. Det behöfver
näppeligen nämnas, att jägarens ansträngningar här
blifva rikligen belönade.


Våra folknöjen.

(Parallel af Onkel Adam.)

(Forts. fr. sid. 12.)

Femtio år hafva förflutit.   Vi hafva blifvit ett
halft sekel klokare, bättre och rikare på vetande.

Walborgsmesso-eldarne hafva slocknat och folkvisan
har tystnat på folkets läppar.   Vi fira icke några
fester, som möjligen härledde sig ända från den tiden, då feniciska
köpmanskungar införde Baalskulten i norden. Vi fira
inga folkfester alls -- vi hafva ej tid att roa oss;
vi hafva ej någon fröjd i att se andra glada.



Men då vi icke sjunga: "Jungfrun, hon skulle
sig i ottesången gå" eller "Der sitter en dufva
på liljoqvist", så äro vi dock ej alldeles utan
musikaliska njutningar. Der finnas minst sex drängar i
socknen, som köpt sig dragklavér och kunna spela "Den
tappre landssoldat", det vill säga en i marschtakt
satt variation på "Gubben Noach", eller Nikanders
"Gondoliersånger"; men ej nog med detta. Den gamla,
dumma folkvisan slipper man att höra; men vi äga
nya, dels sådana, som kunna tryckas, dels sådana,
som blott passa i glada ungkarlsgillen, -- alla mera
konstnärliga och poetiska, i hvilka skalden vanligen
på slutet åt sig reserverar äran i följande ord:

	”Och viljen j veta, hvem visan diktat har, 
	Så är det Petter Sjölöf i Lilla Krampa qvarn; 
	Han är en rasker gosse, som ej är rädder alls; 
	Den rädder är för ryssen, är just en syndapalt.”  

Fantasien är väl icke synnerligen anlitad, men
deremot röjer sig en oemotsäglig lust att skildra
verkligheter. Det är ett realismens tidehvarf, som
nu år efter år stryker vår näsa förbi, -- och Petter
Sjölöf finner sig ej vid att försvinna, liksom dessa
fordna stackare, som sjöngo om jungfrur och tappra
riddare. Petter Sjölöf går till efterverlden, som,
då den vill teckna vår tid, ovilkorligen måste minnas
Petter Sjölöf i Lilla Krampa qvarn. Något för något,
intet för intet!

Folkvisan var fordom en folkets tillhörighet, som nu
ligger och sofver den sista sömnen i några böcker och
nothäften. Den är balsamerad med musikaliska kryddor,
som kallas "ackompanjemanger", och "klädd" med
spetsar och band af fioriturer. Dessa visor voro
aldrig "komponerade"; de hade helt enkelt helgjutna
sprungit fram ur något hjerta, som för hundratal af
år sedan upphört att slå.

Men ibland hafver man fram den stackars folkvisan. Hon
kominer som en vålnad upp på någon konsert,
utklädd, inmängd i något poutpurri, och stirrar med
glasartade ögon in i en tid, som icke är hennes, --
men hon ackompanjeras af ett fortepiano. Nej! det
var ej dertill, hon föddes. Tallskogens eko var det
ackompanjemang, som passade för henne. Död är hon
och död förblifver hon.

Det är ett intressant försök, att återväcka utdöda
tankar och känslor. Det finnes beskedligt folk, som
tro sig åter kunna lifva upp den försvunna andan. De
använda snillets hela galvaniska batteri och lyckas
så, att den gamla, döda tiden rycker på sig, gör
grimaser och bär sig temmeligen lefvande åt, ända
tilldess ledningen brytes. Då ligger den aflidna der,
lika afliden, som förut. Det såg ut som lif, men var
dock intet lefvande lif.

Julfröjd -- hvad är det? Det händer en gång om året,
att en hel rad helgdagar och helgdagsaftnar komma
nära tillsammans.

Julklappar! Det var fråga om dylika. Mormor, som
ingenting duger till, annat än repa ull, ville,
att barnen skulle få. Barnen! -- "hvad nyttar
det?" -- de hafva kläder och föda och behöfva intet
mera. "Dessutom", säger Ola Månsson, hvars meningar
om ett och annat vi här nedan få erfara, "har jag
icke hin råd att skänka julklappar -- Stina-Kajsa
är inne i staden och lär sig spela 'pörtefiano' och
läsa engelska, och Måns går i läroverket och lär sig
latin och historia, så att han läser sig grönögd och
blir blek som en vattenlagd sill; för si -- allmogen
måste skaffa sig 'bildning'.

"Visst är det, som mormor säger, litet svårt, att
Stina-Kajsa, när hon har slutat derinne, inte kan
koka en ärlig gröt eller väfva ett förklä'tyg; men
det hon behöfver, om hon gifter sig, är tids nog att
lära sig sedan -- och pojken kan väl ta' emot hemmanet,
men vet inte skilnad mellan råg och hvete -- (fast det
är sant -- det har han i sitt 'harborium') och tror,
att maltet växer färdigt; men si! jag har slagit mig
i backen på, att pojken skall ha' bildning och kunna
bli' riksdagsman och slå 'herrarne' i halsen med både
latin och grekiska och hela subberten.

"J, mormor, har just ingenting att göra. Prata inte
persilja om Guds ord, som j skulle lära barnen. Betalar
jag inte hvart år pengar, så att skolläraren får
sin lön? Bor han inte, den lathunden! som en prins,
i skolhuset och har potatisland
der intill? Har han annat att göra, än att lära
barnen Guds ord och katekesen? Hvarför skola de annars
drifva till skolan, i stället att hjelpa till här
hemma? Nej, mormor! j är tjenstledig och behöfver
inte gå här och fnaska med er lärdom. Olapojken
säger, att j läser innan som en kråka, mormor; för,
si! han har lärt sig 'klamera' hvart ord så, att
det låter så, som om meningarne, som ett granris,
hackades på en huggkubb. Si det, säger Olapojken,
kommer sig af komma och punkt. Mormor! begriper j det?

"J pratar om, att lilla Anna behöfde en klädning --
jaså -- nåh, så släng åt'na en bit kattun, som är
styf som papper och se'n blir slankig som en våt
nottrasa. Väfva hemma? Hvad är det, mormor? Ja, det
var i eran tid; men det är dyrare -- och -- bastantare,
sa' j. Den sista lappen, sa' j, kunde bli' lifstycke
åt någon tiggarunge -- ja, det är galant! men då
vi ha' en ordnad fattigvård, så bör den enskilte
vara fri från insocknes och köra utsocknes på
dörren. Jaså! det går inte an midt i vintern, sa'
j. Jaså! hvarför begifva de sig ut midt i vintern;
hvem ber dem komma? Vi betala så bra, att vi bli'
tiggare allihop, innan det slutar. Nej, mormor! om
allt går väl, så säljer jag rubb och stubb och flyttar
till "Armerika", fastän jag inte är mormon; men här
hemma räcker ingenting till och är ingen välsignelse
med något.

"Skomakar Björn, som här i socknen är bönepresident
för mormonerna, har nu, säger man, blifvit 'kallad',
och far, till våren, ut till Zion.

"Det är dock ett klokt folk, de der mormonerna, fastän
jag inte begriper sjelfva läran. Vet j, mormor, de
tänka sig före så, att de skicka kyrkans oxar emot
en i Köpenhamn, för att dra' kistorna ut ända till
Zion, der man, som Björn sade i sista bönestunden hos
Garpmanskan (som är helig, fastän hon nyss fick plikta
för bränvinsutskänkning till 'hedningarne', förstås,
-- det vill säga oss andra, som icke har den rätta
tron) -- han sade, att i Zion var man icke hemfallen
åt den lekamliga döden, sa' han, utan bevarades från
all skada af profeten, som har sextiosex hustrur och
trehundrasextiofem välskapade barn, som alla lefva i
en Gudi behaglig endrägt och kärlek tillsammans. Det
sa' Björn, som inte är dum, han.

"Ja, korsa er, mor, det må ni väl göra; men fara vi
ut till Amerika (och det blir väl af, fastän hustru
min spänner emot), så får ni flytta till fattighuset;
ty ingen kan hålla ut med kronoskatter, soldaten
och kommunalen och presten, och så köpa 'pörtefiano'
och låta döttrarne läsa engelska och pojkarne gå
i läroverket och köpa böcker för femton riksdaler
i termin och hålla sig sjelf tidningar -- och så få
lof att äta rågbröd -- ja, mor, till och med hafre
der nere i Småland; men si, i Armerika får man inte
annat än hvetebröd -- bara hvetebrödskakor, skref
häromsistens Fredrik Pettersson hem till bror sin,
som han vill ha till dräng på sitt 'sättlement', som
de kalla jorden. Der växer det, mormor, så att det
både ses och hörs. Så mycket bättre, som hvetebröd
är bättre än rågbröd, är Armerika mot Sverget --
det är säkert, det."

Ett, och det är det förnämsta af våra folknöjen,
är att vara missnöjd med det gamla hemmet. Den
enda fantasibild, vi ännu älska, är, att måla den
aflägsna vestern i alla prismats färger. Det vi
förstå är, att lyssna hvarken till upplysningar eller
erfarenhet. Midt i "upplysningens" tidehvarf vandra
vi ut, lika omedvetna, som någonsin fjäll-lemlarne
göra sina tåg mot hafvet. Hemmet är oss för trångt,
liksom fjällen blifva det för lemlarne; men detta är
dock öfverdrift -- vi hafva verkligen folknöjen. Vi
hafva, som vi veta, dragklavér, för att förljufva
det stilla hemmet med dess sköna, långsläpiga toner;
vi hafva Petter Sjölöfs visor -- vi hafva positiver
på alla marknader och oxmöten, som det nu kallas,
då menniskor komma tillsammans för att sälja grisar
och utbyta politiska och sociala idéer.

Landet öfversvämmas af akrobater och djurförare,
taskspelare och konstmakare. De äro för roliga
att åskåda.

En akrobat uppträder. Folket samlas; hvem vill icke
betala 50 öre, för att se honom genomgå vådliga
prof? När han hänger på sin "trapets" femton alnar
från backen och allt beror på ett rep eller en skorem,
som brister eller lossnar,
så är det ett folknöje; ty karlen måste, om något
sådant händer, bryta af sig nacken eller en arm eller
ett ben -- och det är ärligen värdt 50 öre.

I fordna dagar skrattade man åt en engelsman, som for
hela verlden omkring med en djurförare, för att få
se, när han skulle ihjälrifvas af en tam tiger. Vore
det ej så rasande dyrt, skulle vi gerna följa med
en akrobat, för att få se, huru han ändtligen bröt
nacken af sig. Men om lyckan är god, kan man få se
det för 50 öre.

Det är icke det plastiskt sköna, då en menniska
utvecklar sin konst och sin förmåga, utan det är
det riskabla, det halsbrytande, som roar oss. Att se
alla dessa samma rörelser och konster några få alnar
från golfvet, roa oss icke, fastän de äro alldeles de
samma, som tolf alnar högre upp i luften; och orsaken
är, att konstnären i förra fallet icke riskerar
hvarken lif eller lemmar. Att se en person hoppa
öfver ett led soldater, hvars gevär hafva bajonetterna
påskrufvade, är en högre "konstnjutning", än om han
hoppar öfver ett plank af samma höjd. I ena fallet
kan han spetsa sig, i det andra är faran ingen. Det
är icke roligt alls.

Att se andra i lifsfara, är således ett sant folknöje
för dem, som i godan ro blott se på och på sin höjd
riskera 50 öre. Det ar vår tids circus och vår tids
gladiatorer, och våra känslor äro i grunden lika med
dem, det fega, förslafvade romerska folket, yppigt och
vekligt, kände, då de sågo gladiator efter gladiator
falla och med en krok släpas från arenan. Men detta,
att se en fullvuxen, sjelfrådande menniska våga lif
och lemmar, är just ingenting att på längden finna
så särdeles roligt.

Men den der konstmakaren har en liten pys till
pojke. Pysen har ljusa lockar och ett par klara,
mellanblå ögon; men "herrskapet", som kallar
honom "lilla Pjerro", säger, att det är deras
son; men då har också äpplet fallit bra långt
från trädet. "Direktören" har hela prägeln af en
zigenare eller spanior, med brinnande, svarta ögon
och svart, krulligt hår, och fru direktörskan har gul
pergamentshy och en ganska ordentlig kalmucknäsa och
kinesiska sneda ögon.

Men det sker underliga ting här i verlden. Man vill
förmoda, att ungen är stulen eller köpt; men hvad
har man med den saken att göra? 
Tidningarne hafva nyligen berättat om ett barn,
som en dylik kringresande "artist" lockat med sig. De
hafva sedan berättat, att samma barn återfunnits
på icke mindre än två ställen, nämligen hos en
dockteater-ägare, som uppehöll sig i Dalarne, och
ett harpspelare-sällskap i Kristiania. Hvilket som
är sant, är ännu ovisst. För omkring 30 år sedan
"gästade" en akrobat en af Sveriges städer, då det
missödet träffade honom, att två af hans skickligaste
gossar anmälde, att de voro bortförda från Norge;
och då detta befanns sant, befriades de ur akrobatens
händer. Gossarne voro dock nu så stora, att de begrepo
sitt öde och sättet för sin befrielse. Akrobaten
påstod, att de (som små barn?) "frivilligt"
medföljt sällskapet; men hade icke någonstädes
anmält förhållandet, utan hade i stället lärt dem
lindanseri och "konstproduktioner", för hvilka han
tog betalt. Den stora allmänheten tyckes taga dylika
händelser med filosofiskt lugn. "Flickan", heter det,
"har ej farit illa." Tänk om detta barn varit en
liten fröken eller en grosshandlardotter. Hade man
då tagit saken med samma lugn, som när en fattig mor
måste i tidningarne lysa efter sitt försvunna barn?
 Lagen är öm nog,
att skydda en selbruten häst; men den der pojkpysen
har på hela vida jorden ingen, som bryr sig om
honom, utom "pappa"-direktören, som dresserar honom
till en liten apa, för att roa den ärade publiken.

Det är ett folknöje, att se detta barn klättra
upp för en vacklande pyramid af stolar och stegar
och öfverst ställa sig på hufvudet på en butelj
-- tio, tolf, femton alnar öfver teatergolfvet.

En den minsta slintning skulle göra, att detta barn
krossade sig till döds eller förvandlades till en
krympling för lifstiden; ty att falla ned från tio
till tolf alnars höjd öfver en ramp eller på ett
teatergolf, kan ej aflöpa stort lyckligare.

"Nej, se huru det kostar på den lille pysen; de små
benen darra af ansträngning, de fina barnhänderna
omfatta de svaga pinnarne, af hvilka allt beror --
det går allt högre och högre, ytterst långsamt; ty
förderfvet lurar från hvarje hörn af den vacklande
byggnaden. Det vore tråkigt -- alldeles befängt
tråkigt, om man ej kunde vänta att försöket kunde
misslyckas."

"Det vill ändå troligen", hviskar en åskådare
småleende till sin granne, "det vill ändå bra mycket
stryk och svält till, för att få en sådan liten
stackare att klättra så der, utan att hissna." Faller
han och icke bryter alldeles sönder sig, så kommer han
genast in lika glad; ty i kulissen står direktören med
sin karbas -- man blir så innerligt munter när en dylik
hotar att komma efter. Detta är ett folknöje, som
delas lika af de bildade och de obildade. Detta är ett
bevis på, huru bildningen på de senare åren utbredt
sig ända till folkets massa.

Man har platt intet medlidande med den lille pysen,
som utan allt skydd är öfverlemnad åt en dylik
konstnär, som stryker från land till land och visar
sina "produktioner". Det är ej synd alls om gossen.

"Han är inte bättre vand", sade käringen, som fjällade
en aborre lefvande.

Har man icke detta nöje, som till en just lagom grad
är "behagligt ohyggligt", så kommer ett menageri.

Der visas rara djur; men det är ej så synnerligen
mycket att skåda. De äro fyrbenta eller tvåbenta
allihop utom ormarne, som inga ben ha. Så mycket vet
man förut.

Men, direktören skall gå in till lejonet. Menniskan
skall visa sitt herravälde öfver djuren. Naturligtvis
är detta något betänkligt; ty det händer stundom,
att lejonet inlägger en kraftig protest mot
"herraväldet", och som kostar menniskan lifvet. Detta
har nyss skett i Frankrike.

Hade man kunnat gissa sådant, kunde man gerna
tiodubblat biljettpriset. Men herr direktören
framträder och försäkrar, att lejonet tyglas af hans
blickar. Han går in och tittar med sina rödkantade och
påsiga ögon på lejonet -- djuret beherrskas af denna
fuktiga blick eller genom att betrakta den jernkäpp
direktören bär i handen. Lejonet är högst beskedligt
och för ögonblicket icke utsvultet. Direktören kommer
ut igen -- bockar sig och torkar de lejontämjande
menskliga ögonen med en blårutig bomullsnäsduk. Detta
var detta; men klockan tolf skall en boaorm svälja
ner en lefvande kanin eller anka. Det är något att se,
-- folket strömmar dit. Det är ett sant folknöje.

Direktören tager fram en stackars kanin, som förut
i all fred lefvat ihop med en råbock i bur. Kaninen
klipper med öronen och kan platt inte begripa, hvarför
hans blygsamma person skall visas för den gapande
mängden. Han kastas in till boan. Nu anar han oråd och
vill fly; men kastas dit igen. Ormen rör sig långsamt,
betraktande det förskrämda djuret med sina plirande,
liksom brustna ögon. Boan slår sina ringar kring det
sprattlande kräket, krossar ett ben; man hör hur det
knäcks -- så ett till och slutligen slukar han kaninen,
som ännu i ormens gap försöker att fly.

Det är riktigt "intressant", säga damerna, -- det är
alldeles "förb--nadt roligt", tycker folket.

Dylika scener äro väl egentligen en liten
uppfostringsanstalt för en Traupmann och hans 
själsförvandter; ty man öfvar sig i känslolöshet för
andras smärtor, och öfningen måste bära sina frukter
-- det är klart. Scenen är ämnad för öknen, der intet
menniskoöga ser den; men vi hafva infört den som ett
folknöje, och tusende se den, för att hafva roligt.

*

Förr roade man sig sjelf -- nu låter man roa sig. Förr
hade man roligt för intet -- nu kostar det penningar.

Det låg någonting vänligt, sällskapligt och glädtigt
i de gamla folklekarne, någonting varmt och hjertligt
i folkvisans enkla tonfall -- någonting fantasirikt
i dessa många sagor, som berättades vid qvällbrasan.

Der klappade ett hjerta inom allt detta.

Kunskaperna   voro   ej  många,   och man kunde i detta
hänseende säga om massan  af folket,  som Runeberg
om Sven Dufva:

"Ett dåligt hufvud hade han; men hjertat det var godt".'

Nu hafva vi skolor öfverallt. Kunskaper -- vetande --
allt inpackas i hufvudets många vinklar och vrår,
som skräpet

i ett mångelskestånd om hvartannat, öfver
hvartannat. När en gång dessa kunskaper skola
användas, får man tag i en gammal stekpanna i stället
för en cittra -- eller en cigarrlåda i stället för
ett väggur.

Detta är "bildning".

Men det är blott hufvudet, som sålunda bildas;
hjertat får ingen bildning af annat än möjligen genom
läsandet af dessa polisreferater, som trädt i de gamla
sagornas ställe. Sagans riddare och jungfrur ersättas
af f. d. korrektionister och lösa "qvinnspersoner";
hjeltedaterna af tjuf- och mordhistorier; konung
Artur af stortjufven Liljas märkvärdiga och "lärorika"
äfventyr, och det fantastiska af den mest prosaiska
verklighet.

Man klagar på vår folklitteratur; men den är lika
oskyldig, som infusionsdjuren, hvilka uppkomma
i stillastående vatten, rå för att vattnet står
stilla. Det är folket, som skapar sig en litteratur --
icke litteraturen, som förmår omskapa folket.

Om nu någon bland dem, som förstå "tidens oro
och tidens kraf", inser, att hjertat måste hafva
en smula bildning, det också, så är det klart,
att vi inrätta lärostolar i detta ämne. Man utger
böcker om känslorna, man uppgör systemer, huru dessa
lättast utbildas -- huru de renas, silas och omkokas,
för att blifva af med den öfverhandtagande råheten,
eller åtminstone gifva den en frisk smak.

Man bygger upp nya metoder till hjertats
förädling och nya hus af tegelsten och inrättar nya
befattningar. Deraf kunna blifva ganska väl lönade
platser med tiden.

Man inrättar ett tabellverk öfver känslorna och
insätter alla hjertats 
skönaste egenskaper i ordentliga kolumner. Man gör
deraf en vetenskap, ett läroämne, och utger massor
af läroböcker öfver konsten att glädjas med de glade
och sörja med de sorgsne, att känna deltagande och
förmå att offra allt för det, man anser sant och rätt.

Allt   detta   kan   man läsa   om,  blott  man
rådfrågar  registret.

Om   din   nästa   kommer   i   nöd,   eller ditt
fosterland behöfver din arm till försvar, så finner
du i dessa böcker, huru
du skall bära dig åt, enligt teorien. Det praktiska
tillhör lifvets tillämpningsskola, och allt hvad som
hör dit, kan väl kallas vetande, men icke vetenskap.

Men det fordna, som försvunnit, måste ersättas af
något annat, om ej mensklighetens alla framsteg skola
hämmas af en bottenfrusen egoism.

Det synes, som skulle arbetareföreningarne vara
ämnade att skaffa oss nya folknöjen -- nya medel att
för några ögonblick kunna smyga oss från den enbara
nyttans herravälde och känna oss glada som barn.

Det är en fröjd, att se dessa alla arbetare samlas,
för att vara glada med hvarandra och njuta af ädlare
nöjen, än spritdryckerna och kortleken. Det beror
blott på, om dessa föreningar, ämnade att skaffa
arbetaren några stunder af oskyldig glädje, icke
("för att blifva riktigt gagnande") förvandlas
till vetenskapliga, religiösa eller politiska
elementarskolor, i hvilka beräkningen och nyttan träda
in genom den ena dörren och tvinga den oskyldiga
glädjen, som alltid är ett barn, att smyga sig ut
genom den andra, af fruktan att sättas på en skolbänk
och der förtvina af bleksot.

*

Husvill pilt.

“Men pilten i drifvan, han sofver.“

Han ägde ej mor och han ägde ej far, 
De sofvo i grafkammar’n trånga, 
Och stugan var såld, der, i lyckliga da’r, 
Han lekte bland syskon, så många,
Och nu var han husvill, den lille.

Han skyndar till grafven.  Det tindrande hvalf
Kring snöhöljda jorden sig spänner;
Han blickar mot himlen, hans smärta blir half,
Ty vingarne växa han känner,
Då stjernorna tindra så klara.

Från ljusverld till ljusverld han lyfter sin blick:
“Hur grannt de dock ha’ det der oppe!
Det här går väl öfver, sa’ mor, förr'n hon gick.
Hvad vill du i ögat, o droppe?
Jag vet ju, att mor har så roligt!“

Så torkar med rödfrusna handen han bort
Den tår, som vill ut ur hans öga,
Och vandrar från grafven och står innan kort
I staden, vid slotten de höga,
Der rum dock ej finnes för honom.

Trettondedagsfesten på Newafloden.

Och nattliga timmarne börja förgå, 
Och flingorna yra kring kinden; 
Vid högresta templet han sätter sig då,
I skygd för den hvinande vinden: 
“Nog dagas det väl, hvad det lider.“

Han somnar, den lille, den värnlöse pilt, 
Och hunger och kyla han glömmer. 
Ej döden de kära från honom har skilt, 
Att allt var “en dröm blott“, han drömmer. 
Han leker i stugan, som fordom.

Och moder hon smeker hans rosiga kind,
Han hör henne qvällpsalmer sjunga,
Och syster hon skalkas, så yr som en vind,
Och far -- på hans knä får han gunga, 
Och rundt kring om stugan är sommar.

Och nattliga timmarne skrida sin färd,
Snart höjer sig solen i öster;
Hon helsas med jubel af vaknande verld,
Hon helsas af menniskoröster;
Men pilten i drifvan, han sofver.

Han stadd är, just då, uppå strålande färd,
Att råka de kära, han saknat.
Han lemnat har mörkret och skuggornas verld;
Hans lif är en dröm, när han vaknat
I eviga hemmet der oppe.

Anna A.

*

Trettondedagsfesten i S:t Petersburg.

(Till illustrationen å föregående sida.)

I Ryssland egnas första dagen af året, liksom
juldagen, åt visiter; men för öfrigt är det ingenting,
som skiljer den från de öfriga. Annorlunda är
förhållandet med trettondedagen: då firas en stor
fest i hela det ryska riket. I städer, i köpingar,
i de minsta byar, hvar helst det finnes en prest
och ett vattendrag, välsignas detta sednare. Denna
fest firas i St. Petersburg med stor prakt. Å Newas
strand, framför det kejserliga palatset, uppreser man
på talrika, bryggans höjd överstigande, afsatser ett
rikligen prydt tempel. Golfvet häri är genombrutet
i midten, precist öfver en i isen bildad vak, hvari
man kan se flodens klara vatten.

Redan tidigt på morgonen besättas de till festplatsen
gränsande torgen af det kejserliga gardet, som
prunkar i sin mest lysande uniform. Kejsarens
adjutanter samlas i det kejserliga palatsets rika
salar; af erkebiskopen öfver Petersburg och Nowgorod
förrättas en högtidlig messa i det prydliga kapellet,
som genljuder af makalösa röster. Alla kyrkans
stordignitärer biträda dervid, iklädda sina skönaste
prydnader.

Efter gudstjenstens slut anordnas en stor procession,
hvari man ser kejsaren, storfurstarne, de högre civila
och militära embetsmännen, det högre presterskapet
med sångarne i spetsen -- företrädda och åtföljda
af banerer med lifliga färger. Alla bära hattarne
i handen. Detta af guld, diamanter och broderier
lysande följe utgår från palatset, kringvandrar
detta och tager sedan vägen mot det ställe, hvarest
den heliga ceremonien skall försiggå. Czaren,
medlemmarne af den kejserliga familjen samt några
generaler äro till häst och stiga först af vid de
af mattor betäckta trapporna, som gifva tillträde
till det uppresta templet, kring hvilket gardets
fanor och processionens banerer grupperas. När nu
kejsaren och hans svit tagit plats der inne, börjas
ceremonien; den beledsagas af den grekiskt ortodoxa
kyrkans melodiska sånger. Erkebiskopen nedkallar Guds
välsignelse öfver vattnen, som flyta inom hela det
vidsträckta kejsardömet, som befrukta fälten; och,
tagande det heliga korset, neddoppar han det i den
gapande öppning, hvarest flodens klara vatten visar
sig. I detta ögonblick låta kanonerna höra sin
tordönsstämma, ett moln af rök omgifver
bryggan och palatset; hvar och en vill med sina läppar
vidröra detta välsignade vatten; trängseln är
stor, der en remna i isen gör vattnet åtkomligt; de
paraderande trupperna skyldra gevär; och Newa ligger
der lugn, isbetäckt och orörlig, under det att dess
stränder förete den lifligaste tafla.

På de religiösa högtidligheterna följer den militära
festen. Kejsaren stiger till häst, och passerar,
åtföljd af en lysande stab, framför fronten af hvarje
regemente; han emottages af ursinniga hurrarop. Sedan
stannar han framför palatsets port och dröjer
här, medan trupperna under ytterligare glädjerop
defilera förbi honom. Hvad som härvid i synnerhet
frapperar främlingen, är kejsarens särskilta eskort,
i asiatiska drägter, på jemförelse vis små, men
eldiga hästar. Kejsaren drager sig först tillbaka,
då den sista plutonen defilerat förbi honom, då det
sista fröjderopet förklingat.

Under det att det präktiga tåget i samma ordning,
som det kommit, återvänder till palatset, bemödar
sig den oräkneliga mängden att, så vidt möjligt,
blifva delaktig af det välsignade vattnet. Med en
ohejdbar begärlighet, som näppeligen kan skildras,
rusa de ifriga menniskorna mot den till vattnet
ledande öppningen, för att fylla en flaska eller något
annat i kläderna doldt kärl med det heliga vattnet
och bortföra det som ett dyrbart byte. Med en 
oförvägenhet, som är förbunden med största lifsfara,
störta de sig till och med emot den afvärjande
och verksamma polisen öfver bröstvärnet ned på den
10 fot djupare liggande Newa, för att med handen, i
fall ett kärl ej finnes att tillgå, tillegna sig och
dricka några droppar af det dyrbara vattnet, eller,
trots den isande kölden, fukta hufvud och ansigte
dermed. Med en öfverraskande hastighet, sådan man
blott ser utveckla sig vid utomordentliga tillfällen,
stötas öfverallt på det utomordenligt tjocka isfältet
andra öppningar, som måste tjena för samma ändamål,
för att tillfredsställa tusende, hvilket icke skulle
vara möjligt, i fall den stora mängden vore hänvisad
blott till den ena företrädesvis heliga öppningen,
till och med om en sekund vore nog för hvarje
enskilt. Men just derigenom blifver det möjligt, att
redan två timmar derefter hvarje spår af upptåget är
utplånadt och den stora menniskomassan försvunnen.

*

Kronolotsens berättelser,

upptecknade af Aldebaran.

V.

Den bestraffade äfventyraren.

 Se’n lotsfar sutit tyst en stund, 
 Han sakta pipan från sig lade, 
 Ett leende drog kring hans mund,
 Han nickade så godt och sade:
 ”Ett äfventyr från fordna da’r 
 Jag vill för eder nu berätta. 
 I Frankrike ännu jag var, 
 Och under tiden hände detta.”
Min husbonde, eller rättare vän, ty såsom sådan
behandlades jag alltid af markis de Pontchateau,
hade i och för det nit och den utmärkta skicklighet,
hvarmed han ledt befästandet af Brest, af kejsar
Napoleon blifvit utnämd till general och kommendant
i Cherbourg. Markisen undanbad sig denna ära, men
kunde icke undandraga sig, då kejsaren svarade honom:
"Fäderneslandet behöfver er." I följd deraf voro
vi sommaren 1812 bosatte i sistnämda sjöstad.
M:r de Pontchateau hade en skrifvare, som hette
Vefour, och, ehuru han var betydligt äldre än jag
(han var nämligen trettiofem och jag nitton år),
så voro vi dock ganska goda vänner, i synnerhet som
Vefour, på markisens begäran, gaf mig lektioner i
hvarjehanda nyttiga ämnen. Vefour var en bildad och
hygglig man, och då han dertill var utomordentligt
noggrann, ägde han, hvilket han också förtjenade,
sin herres förtroende. En afton på eftersommaren hade
jag och min vän Vefour, som vi ibland brukade, gått
ut ur staden och, följande stranden, närmat oss det
lilla värdshuset "Gyldene ankaret", hvars förtjusande
läge mer än dess vin lockade oss att derstädes göra
ett besök.

 Vädret är herrligt,
 Fåglarnes skara 
 Sjunga så glädtigt i aftonens stund,
 Kuttrande kärligt,
 Qvittra och svara 
 Muntert hvarandra i träd och i lund.

 Sakta sig sänker
 Strålande bruden 
 Ned emot hafvets purprade rand.
 Småfisken stänker
 I silfverskruden 
 Kring sina perlor på sten och på sand.

Innan vi kommo till värdshuset, stannade vi på en
slät gräsplan och åskådade, huru flere matroser
och ungdom från trakten roade sig med åtskilliga
lekar. En liflig brottning höll just nu på att taga de
omgifvandes intresse i anspråk. Tvenne unga matroser
arbetade af alla krafter på att helt vänskapligt
lägga ikull hvarandra. Segern tycktes ännu vara
helt oviss, och de brottande hade redan för tredje
gången drabbat tillsamman, då sällskapet ökades af en
snuskigt klädd karl af en herkulisk kroppsbyggnad,
hvars tofviga hår, lömska blick och lurfviga skägg
ännu mer ökade det obehagliga i hans utseende. Knappt
hade den sistkomne trängt sig fram emellan åskådarne,
förrän han sprang fram och slog omkull den ene af
de brottande. Ett allmänt sorl af ogillande hördes
från de kringstående, och den kullslagne frågade
med förtrytelse: "Hvarför anfaller ni mig?"

"För att det roar mig", svarade jätten hånande.

"Ja, men det roar inte mig, och jag anhåller att få
vara i fred", genmälte matrosen.

"Roar det er inte?" frågade öfversittaren, på samma
gång han med foten slog undan benen för den talande,
så att denne åter föll omkull.

Jag blef ganska förvånad, då jag såg, att flere
af de närvarande hindrade den unge matrosen att,
som han ville, rusa på sin fiende samt bortförde
honom med våld; och vändande mig till Vefour, sade
jag temmeligen högt: "det är besynnerligt, att det
beskedliga folket icke kör bort den der oförskämde
öfversittaren."

"Tyst, för all del", hviskade sakta en på andra sidan
om mig stående person. "Den der karlen är orimligt
stark, och för resten är han i stånd att när som helst
sticka knifven i er; -- han har hört, hvad ni yttrade,
och kommer nu till er; -- akta er!"

Varningen var ej öfverflödig, ty i det samma närmade
sig grälmakaren och röt: "Hvad är det, ni säger,
tuppkyckling?" Derefter sparkade han till med foten,
för att slå undan benen på mig; men, då jag hastigt
hoppade öfver hans fot, snurrade han sjelf ett halft
hvarf omkring och föll omkull. En hastig tystnad
blef rådande omkring oss. Glödande af raseri,
sprang den fallne upp och rusade på mig. Jag har
förut berättat er, att jag den tiden, ehuru ung,
ägde nästan öfvernaturliga krafter,
och detta var verkligen min lycka vid nämda
tillfälle. Utan att vackla, motstod jag hans anfall,
och fattande karlen i bröstet, slog jag honom till
marken. Ännu en gång sprang öfversittaren på mig
och emottogs på samma sätt. Nu utbröt stort jubel
af de kringstående, och då jätten hörde detta, blef
han alldeles ursinnig, steg upp, drog fram en knif
och skulle dermed anfalla mig, men denna gång blef
det jag, som anföll, i det jag sprang på honom och
fattade om hans handlofve samt gaf honom med högra
knytnäfven ett slag i ansigtet och ett för bröstet,
så att han stupade. Vi aflägsnade oss derefter,
åtföljda af hela sällskapet, som icke ville höra
någon vägran, utan med mildt våld bar mig upp till
värdshuset, "Gyldene ankaret". Man upplyste mig nu,
att min motståndare för sin styrka allmänt kallades
"Jernarmen" samt ansågs som en af de farligaste af
äventyrarne på kusten.

 I bästa vin här dracks min skål, 
 Och det med hjertans fröjd. 
 Med muntert glam, förutan skrål, 
 Snart glädjen når sin höjd.

Vefour och jag suto qvar en lång stund, sedan de andre
aflägsnat sig. Utsigten från det lilla värdshusets
balkong var förtjusande. Solen hade gått ned, och
det lugna hafvet med sina hundradetals seglare å ena
sidan om oss samt de vackra dalarne på den andra,
tillika med Cherbourgs torn och hamn i fonden, var
en panorama, som vi med beundran njöto utaf. Vefour
omtalade nu, att han för markisens räkning dagen
derpå skulle afhämta hundrafemtiotusen francs i den
lilla staden Tourlaville.

"Markis de Ponchateau måste vara ofantligt rik",
sade jag.

"Ja, det är han verkligen", svarade Vefour, "och
bra är det, ty han använder sin förmögenhet väl;
få personer göra så mycket godt, som han."

Jag hann ej yttra mig vidare för Vefour, emedan denne
hastigt ropade: "Tyst! det smög sig bestämdt en person
i de der buskarne der nere, och om jag ej såg miste,
var det samme man, som anföll dig i afton. Pass'
på och var på din vakt, ty den der figuren ser mig
riktigt ut som en erkebof. Det är så godt, att vi
nu återvända till staden."

 "Sagdt!" och vi gingo hemåt nu båda;
 Månen uppstigit så glänsande full; 
 Hafvet var underbart skönt att beskåda: 
 Öster var silfver, vester var gull.

 Stilla sig sänkte aftonen neder, 
 Bredde sitt dok öfver berg, öfver dal; 
 Strålande stjernor i glimmande leder
 Blickade ned i tusendetal.

Då vi hemkommit, togo vi godnatt af hvarandra och
åtskildes. Mitt rum låg intill markisens sängkammare,
förenadt med denna genom en tapetdörr till garderoben;
men då markisen oftast satt uppe och skref i ett
litet kabinett utanför sängkammaren, brukade jag,
för att icke störa honom, alltid gå upp till mig genom
trädgården. Tätt invid uppgången till mitt rum fanns
en liten gallergrind i muren till trädgården, och just
då jag skulle öppna den, hörde jag tvenne förbigående
samtala och en röst säga: ... "vid gula stenen",
hvarpå en annan svarade någonting om ... "blifva
qvar med fåglarne på 'Gyldene ankaret'"; derefter
blef allt tyst. Den ena rösten tycktes mig bekant,
men förgäfves forskade jag i mitt minne, hvar jag
hört den. Snart glömde jag dock hela samtalet och
gick till sängs.

På förmiddagen dagen derefter sade markisen till mig,
att säga till konstapel Martial och fyra matroser,
att komma upp till honom vid middagstiden. På varfvet
fann jag snart den, jag sökte.

 Henry Martial var en munter själ 
 Och konstapel uti franska flottan; 
 Omtyckt var han utaf sitt befäl 
 Och var alltid lustig öfver måttan.

 När som daggen eller kulan hven, 
 Då var Martial uti sitt esse; 
 Till att slå och skjuta icke sen,
 Vid kanon han var en riktig bjesse.

Sedan jag meddelat Martial ordern, gick jag och
tog mig ett bad, ty luften var ovanligt tung och
tryckande. Jag mådde illa; badet ville ej hjelpa;
en besynnerlig tyngd låg öfver mitt bröst, och
det föreföll mig, som jag hvarje minut vore utsatt
för någon ledsam händelse. Slutligen återvände jag
hem, efter att hafva promenerat en lång stund vid
hafsstranden. Det var redan sent, då jag anlände,
och jag sporde portvakten: "Har markisen frågat
efter mig?"

"Nej, det har han icke."

"Är m:r Vefour hemma?"

"Nej, han gick bort för några timmar sedan med Martial
och fyra matroser", svarade portvakten.

Jag gick nu in i trädgården, för att gå upp på
mitt rum, och då jag fick se gallerporten, kom
jag att tänka på det besynnerliga samtal, hvartill
jag lyssnat qvällen förut. Hastigt stannade jag,
slående mig för pannan; rösten, jag hade hört,
tillhörde säkert "Jernarmen". Jag funderade en stund,
sammanlade "Jernarmens" lyssnande på oss, när Vefour
omtalade, att han skulle hämta hundrafemtiotusen
francs, ... 

Som en galning rusade jag ur hotellet, på
väg till "Gyldene ankaret". Stora regndroppar föllo,
åskan mullrade, mörkret hade inträdt och en och
annan stormby flög susande genom luften. Slutligen
anlände jag till värdshuset, der allt tycktes vara
stilla. Jag sprang in och ropade på värden, som
snart kom emot mig, då jag frågade honom: "Har ni
sett guvernörens sekreterare?"

"Ja", svarade den tillfrågade, "han gick här förbi
för några timmar sedan."

"Hade han några i sällskap?" 

"Ja", svarade värden
förlägen, "konstapel Martial och fyra matroser voro
med honom hit. Här utanför träffade de en person,
som sade sig vara från Bayonne, Martials födelsestad,
och äfven vara hans kusin. De omfamnade hvarandra,
och kusinen ville nödvändigt bjuda Martial och
hans kamrater på ett glas. Martial begärde en stunds
permission för sig och kamraterna, och m:r Vefour
lofvade dem, sägande, att de kunde möta honom
vid stadsporten af ... jag hörde icke namnet. Nå
väl, m:r Vefour fortsatte sin promenad, kusinen
och de öfriga gingo in. Främlingen begärde tvenne
buteljer Bordeaux, hvilket jag lemnade honom samt
mottog min betalning och aflägsnade mig. Ett par
timmar derefter var det förunderligt tyst i rummet,
hvarför jag knackade på dörren. Då jag ej erhöll
något svar, inträdde jag och fann de fem männen i
de besynnerligaste ställningar liggande på golfvet;
fönstret var öppet och kusinen försvunnen. Jag ropade
genast på mitt folk och skickade efter läkare. Som jag
trodde, att det var han, som kom, skyndade jag emot
er. Jag är dock öfvertygad om, att det endast är en
sömndryck, de hafva fått, ty pulsarne slå ordentligt;
men att väcka dem, är omöjligt."

"Store Gud!" ropade jag, när värden slutat, "här
begås troligen ett nidingsdåd i denna stund. Vet ni
något ställe här i trakten, som heter 'Gula stenen'?"

"Ja, det vet jag visst; den ligger i en hålväg i
första dalsänkningen på vägen till Tourlaville,
ej fullt en lieu härifrån."

"Kan ni skaffa mig en vägvisare, genast?"

"En klar blixt genomkorsade natten."

"Det blir svårt i det här vädret; men skall ni
nödvändigt dit, så är det raka vägen förbi här."

"Min herre", sade jag nu allvarsamt, "guvernörens
sekreterare håller kanske på att mördas i detta
ögonblick vid 'Gula stenen'; tag derföre genast allt
ert folk, gif dem vapen och lanternor samt skynda er
dit, så fort ni kan; ni träffar mig der före er."

Jag beväpnade mig nu med en stor köksknif och rusade
ut samt följde den anvisade vägen.

 Regnet strömmar, stormen ryter 
 Öfver så väl land som haf. 
 Ljungande en blixt frambryter, 
 Mörkt det är som i en graf. 
 Hafvet sig mot bergen kastar 
 Skummande mot lodrätt häll, 
 Sjelfva ufven uppskrämd hastar 
 Åter till sitt tjäll.

 Träden braka, brista, falla, 
 Knappast eken kan stå fast. 
 Uti molnen tordön skalla, 
 Bäcken stiger i en hast 
 Öfver sina forna kanter, 
 Sväller upp allt mer och mer, 
 Kastar sig från klippans branter 
 Uti hafvet ner.

Då jag sprungit framåt en stund, hörde jag plötsligt
en häst gnägga helt nära mig. Jag stannade och
lyssnade; snart visade mig en blixt två hästar, som
höllos af en man, klädd i regnkappa. En hastig tanke
flög mig genom hufvudet: "Det är en medbrottsling
till Jernarmen"; knappt hade jag gjort denna slutsats,
förrän jag på en omväg undvek mannen och å nyo
rusade framåt. Vägen började nu gå utför, och här
måste "Gula stenen" vara. I detta ögonblick hörde
jag ett hastigt rop om hjelp; -- jag sprang fram,
men i det samma ljöd ett förskräckligt åskslag;
marken tycktes darra, en klar blixt genomskar nattens
mörker och upplyste en hemsk scen. Omkring hundra
alnar framför mig såg jag "Jernarmen", som rusat på
min vän Vefour och med upplyftad arm var färdig att
nedstöta honom. Ett förfärligt rop skallade i det
samma; dess hemska ljud öfverröstade till och med
elementernas oväsen; -- sedan blef allt tyst. Ilande
fram till stället, såg jag, vid skenet af nya blixtar,
min vän stå ensam på vägen, hållande båda händerna
för ansigtet. Vid hans fötter låg Jernarmen samt en
portfölj med bankonoter. 

"Vefour! Vefour! hur är det
med dig?" ropade jag och omfattade honom, för att
hålla honom uppe.

"Ah! jag trodde först, att jag var blind", svarade
min vän, i det han tog händerna från sina ögon. Jag
ledde nu Vefour till foten af ett träd, och sedan jag
nedsatt honom der, återvände jag till "Jernarmen". Han
tycktes vara död, så orörlig var han. Jag upptog
portföljen och stoppade den på mig, då jag i det
samma hörde rop och skrik på höjden af kullen samt
såg flera lyktor skymta fram.

En ryttare störtade utför backen, ropande: "Jernarm,
vi äro förrådda!" Jag igenkände mannen i regnkappan,
och, förmodande att det var "kusinen", stötte jag
min knif in emellan refbenen på hästen, just som
han passerade mig. Det stackars djuret föll genast,
och ryttaren störtade svärjande

till marken. Jag sprang på honom och höll honom
fast. Några ögonblick derefter var platsen upplyst
af lanternor; värdshusvärden och hans folk omgaf
oss. Snart ankom äfven Martial med matroserna, en
förklaring ägde rum och om en stund återvände vi
till "Gyldene ankaret". "Jernarmen" bars på en bår,
och Martial bevakade "kusinen", hvilken han sjelf
på det omsorgsfullaste bundit och, som han sade,
"af ren slägtkärlek" ledde vid en snara, som han
bundit om bofvens hals. Vi anlände sålunda, efter ett
kort uppehåll på värdshuset, till staden, hvarest
"Jernarmen" fördes till hospitalet och "kusinen"
till fängelset.

 Och Martial kröp i arrest 
 Med sina fyra vänner. 
 Hur här de roade sig bäst, 
 Historien icke känner.

 Men medan minnet än var färskt, 
 Gaf Martial sura miner 
 Och sade: "Slägten, den är värst, 
 Men allra värst kusiner."

Efter omkring en vecka var "Jernarmen" så återställd,
att förhöret kunde börja; och ehuru både han
och "kusinen", hvilken sednare befanns vara en
nyligen förrymd galerslaf, nekade, blefvo de dock
öfverbevista. Den sednare återskickades till
galererna, men den förre, hvilkens arm blifvit af
åskstrålen krossad och förbränd, blef lam i hela
högra sidan och såsom obotlig förpassad till ett
sjukhus för brottslingar, hvarest han, enligt ryktet,
afled några år efteråt.

 Så gick det till vid "Gula stenen" 
 En stormig natt i Normandie; 
 Och aldrig glömmer jag den scenen,
 Hur gammal jag än skulle bli.



"Morgonrodnaden" på "Hôtel de Suède".

Hvilken stockholmare känner ej "Hôtel de Suède"? Såsom
beläget vid en af vår hufvudstads förnämsta pulsådror,
Drottninggatan, har dess öfver ingångsporten i gyllene
skrift   ristade   namnschiffer   väl   åtminstone
tillvunnit sig den
allmännaste uppmärksamhet.   Många af våra läsare
i Stockholm hafva   ock  helt
säkert gjort en närmare bekantskap med den celebra
restaurations-lokalens "turkiska" café, eller
dess praktfulla, med ornamenter i hvitt och guld
dekorerade festivitetssal. Men mången, som skådat
den takmålning, hvilken utgör nämde sals förnämsta
prydnad, har måhända likväl icke gjort sig rätt reda
för denna taflas allegoriska
-- så händer ofta med allegorier --
och mytologiska innehåll, eller ens erfarit, hvilken
som är den tilltalande kompositionens ursprunglige
upphofsman. Detta är ett skäl, men vi hafva ännu ett
större, hvarföre vi inför vår omfattande läsekrets
egna en närmare uppmärksamhet åt detta ämne. Taflan
utgör nämligen en kopia efter den store italienske
mästaren Guido Renis berömda plafondmålning "Aurora",
eller morgonrodnaden, i palatset Rospigliosi, i Rom.

Guido Renis "Aurora" i palatset Rospigliosi i Rom.

Kopian i hotellet är utförd af den för ett par år
sedan bortgångne historiemålaren Plageman, hvilken
under ett längre vistande i Italien hade förvärfvat
sig en synnerlig skicklighet i att kopiera de
gamla italienska mästarnes arbeten; och detta med
en sådan virtuositet, att kopiorna, så väl i fel
som förtjenster, i den särskilda härjningen af
tidens tand o. s. v., fullkomligt noga återgåfvo
sina originaler. Huruvida ifrågavarande kopia till
samma grad af trohet återgifver sin förebild, vilja
vi dock icke garantera. I det följande komma vi också
endast att beröra Guido och hans verk, liksom ock vår
afbildning, utförd af fransk gravör, står i direkt
förhållande till det romerska originalet.

*

Om vi, vid en blick tillbaka, för skulpturen finna
den bildande konstens mest glänsande anor i den
grekiska forntiden, för arkitekturen dersammastädes --
ehuru för denna sednare otvifvelaktigt äfven under
den dunkla medeltiden, der
vårt öga mötes af en storartad och underbar syn:
en drömmande verklighet i de jättelika former, som
den kristna arkitektoniken skickar mot himlens vida
rymd --, så är det dock först med den nyare tiden,
sedan medeltidens töcken allt mer och mer skingrats,
som målarekonsten når sin skönaste utveckling.

Att närmare följa gången af denna utveckling skulle
föra oss för vidt ut från ämnet för denna uppsats,
hvarföre vi blott påminna om att "la bella Italia",
"landet, hvarest orangerna glöda", är måleriets
egentliga fosterland, och att under dess blåa himmel
framstodo de berömda målareskolor, som tillhöra
denna konsts blomstrings-period,
en period sträckande sig till vid pass sextonde
seklets slut: vi se den Florentinska skolan
med Leonardo da Vinci, Michel Angelo Buonarotti
m. fl. utmärka sig genom teckningens korrekthet och
uttryckets styrka, den romerska skolan med Rafael
Sanzio, "den gudomlige", beteckna konstens högsta
spets; den venetianska genom Tizian, Tintoretto
och Paolo Veronese förnämligast genom koloritens
tjusningsmakt vinna lagern, hvilken deremot i den
Lombardiska skolan eröfras genom "den graciöse"
Antonio da Correggio's tilltalande clair-obscur
o. s. v. 

Vid senare hälften af sextonde seklet börjar
en förfallets tid, yttrande sig genom en tilltagande
manierism, eller en råare naturhärmning. Åtskilliga
konstnärer motsätta sig dessa missriktningar genom att
studera och sålunda söka förena de särskilta skolornas
förtjenster; dessa, de så kallade "eklektikerna" --
"manieristernas" (i förnekande mening äfven kallade
"idealister") och "naturalisternas" motståndare --
lyckades äfven att tillegna sig många af sina
store föregångares utmärktare egenskaper och
bereda sig en fullkomlig seger öfver sina samtida. I
synnerhet skedde detta genom de trenne Caracciernas,
(Lodovico, Agostino och Annibale) i Bologna inrättade
akademi, hvarest den grundsatsen gjordes gällande,
"att af de bästa taga det bästa, utan att vårdslösa
efterhärmningen af naturen". 

Såsom de utmärktaste
eleverna ur Caracciernes skola framstodo Guido Reni
och Domenichino Zampieri, äfven hvarandras rivaler
i täflandet om konstens pris.

Intressant skulle vara att uppställa en skärskådande
parallel mellan Guido och Domenichino, men detta
tillåter oss ej utrymmet. Emellertid -- om värma,
innerlighet och djup äro de utmärkande dragen hos
den sednare, så glänser deremot den förre genom
en större uppfinningsförmåga och ett lättare,
elegantare behandlingssätt. Och om Zampieris
lefnadsbana och konstnärliga strider företedde nog
mycket af törne, blef Guidos deremot så mycket mera
blornsterströdd. Den blygsamme, inom sig sjelf slutne,
men alltid milde och fromme Domenichino kämpade
likt en martyr mot en mängd vidrigheter; svårast
var dock den afundens hydra, hvilken framstod genom
neapolitanermålarne Lanfrancos och Riberas -- kallad
"Spagnoletto" (lilla spanioren) -- ränker. Den sednare
skydde ej dolken eller giftflaskan för främjandet af
sina onda syften. Också har man allt skäl förmoda,
att förgiftning i förtid slutade Zampieris dagar.

Men ehuru ett lyckans skötebarn och städse firande
triumf efter triumf, fördystrades dock äfven
Guidos sednaste öden af en mörkrets demon, hvilken
vid hans lefnads afton, med skuggan af sin svarta
vinge, framstår som en skärande kontrast till hans
mannaålders, af en leende morgonrodnad bebådade,
ljusa och strålande dag.

Vi få närmare erfara detta, då vi nu gå att i några
drag försöka vidare redogöra för Guidos konstnärsbana:

Guido Reni föddes i Bologna 1575.

Son af en ansedd musiker, ville fadren uppfostra honom
för sin konst; men oaktadt ej ringa musikaliska
anlag hade Guido dock ingen synnerlig håg för
fingeröfningarne på klaveret, utan så snart fadren
aflägsnade sig, såg man nothäftena blifva fullritade
med en mängd figurer, med hvarjehanda olikartade
föremål.

Med stort missnöje upptog fadren dessa utflykter, men
en vän till familjen, en ansedd nederländsk målare,
Dionysius Calvaert, hvilken nedsatt sig i Bologna
och der inrättat en tecknings- och målningsskola,
förtjusade detta så mycket mera. Det stora anseende
Calvaert, innan Caraccierna ännu inrättat sin akademi,
åtnjöt, imponerade ock på den äldre Reni, så att
när Calvaert försäkrade, att han inom ett tiotal
af år skulle kunna med sin ledning göra Guido till
en utmärkt målare, mötte ej längre något hinder för
Guido att få följa sin så afgjorda böjelse. Guido
Reni kom nu, vid nio års ålder, i Calvaerts skola,
och innan ännu fyllda aderton år hade han hunnit
derhän, att han, med samma säkerhet som Calvaert
sjelf, kunde undervisa skolans elever.

Men icke blott detta. Äfven i sjelfständiga
kompositioner försökte sig Guido, och dessa voro
redan nu af så framstående art, att Calvaert,
med endast en ganska obetydlig efterarbetning,
kunde utgifva och föryttra dem såsom sina egna
arbeten. Visserligen fann Calvaert klokast vara,
att låta sin elev få någon, om ock liten, andel af
vinsten; men när Guido, märkande att affärerna gingo
så lyckligt, framkom med en blygsam begäran om någon
förhöjning af sin andel i penninge-förtjensten,
upptogs detta af Calvaert, hvilken ej var van att
låta sig föreskrifva några vilkor, med den största
förtrytelse och såsom vittnande om den djerfvaste
oförskämdhet och otacksamhet hos Guido. Detta hade
till följd, att Guido Reni helt plötsligen lemnade den
gunstige mästaren och inträdde i Caraccis akademi. Han
hade redan förut, i all hemlighet, sysselsatt sig
med att kopiera Caraccis arbeten.

Hos Lodovico Caracci (akademiens stiftare) möttes
Guido af den mest faderliga ömhet. Härtill bidrog
ej allenast den unge konstnärens bildsköna och
tilltalande yttre, hans ovanliga förmåga att lära
och med lätthet uppfatta allt, som meddelades honom,
utan ock den blygsamma älskvärdhet, hvarmed han
afhörde och mottog hvarje beröm -- då hans kind, likt
en ung flickas, färgades af den skäraste rodnad. Det
var under sådana ögonblick som Lodovico tyckte sig
i den unge Guido skåda en verklig engel och icke
kunde förmås att lyssna till den mera misstänksamme
Annibales varningar: "Akta dig, du kommer kanske med
tiden att få beklaga dig öfver honom!"

Till inemot sitt tjugofemte år fortsatte Guido med
sitt studium vid akademien, ehuru han ock under
tiden verkade
som sjelfständig konstnär, eller som
Caracciernas medhjelpare vid utförandet af större
målningar. Förhållandet mellan akademien och Guido
blef dock med tiden ett mera spändt, allt efter som
Annibale fick förnyade anledningar att tro sig blifva
fördunklad genom Guidos verksamhet.

Vid denna tid fick Annibale Caracci ett ärofullt
uppdrag från Rom: att i palatset Farnese utföra
åtskilliga frescomålningar. Skild från Guido,
kom Annibale nästan att förgäta sin fruktan för den
farlige medtäflaren, och för att äga en behöflig
medhjelpare och dessutom äfven kunna stärka sin
ställning gent emot den kraftfulle och dystre
naturalisten Caravaggio, hvars krets af beundrare
alltjemt tillväxte, kallade han Guido Reni till Rom.

Så till vida vann Annibale detta sednare syfte,
som Guido snart, och i tysthet, gjorde sig förtrolig
med den fruktade naturalistens manér -- hans djerfva
konstgrepp med starka skuggor och skarpa ljuseffekter
-- och plötsligen framkom med en komposition, Petri
korsfästelse, alldeles i Caravaggios anda, hvarigenom
denne kom att förlora något af sin förra nimbus som
"trollkarl". -- Det var ej svårare än så, menade vår
eklektiker? -- men detta hade nära förskaffat Guido
en duell med den obändige Caravaggio, hvilken, med
sin vilda energi, mycket älskade att se ett blottadt
stål färgas rödt!

Men Annibales gamla räddhåga fick snart nya vingar, i
det att Guido genom sitt imponerande och chevalereska
yttre öfverallt vann inträde i Roms förnämsta
kretsar och sålunda lättare kom i tillfälle att
inom konsten vinna ständiga triumfer, en följande
alltid mera glänsande än en föregående! Härigenom
växte äfven Guidos anspråk: oerhörda voro de summor,
han fordrade och erhöll för sina arbeten -- till stor
förtrytelse för Annibale, som städse fått nöja sig
med de blygsammaste arvoden.

Med de ständiga och oftast lätta segrarne tilltog
äfven Guidos stolthet i högre och högre grad. Med
köld och en förnäm air behandlades alla, som behöfde
anlita hans konst, alla, som genom börd eller andra
företräden kunde göra honom rangen stridig. Han
kände en viss tillfredsställelse att få de stora,
mäktiga och rika att böja sig för hans genius. Hans
skarpsinnighet och fina menniskokännedom lät honom
inse, att han borde sätta anspråk mot anspråk,
högmod mot högmod. Mot honom underordnade deremot,
mot de lägre klasserna, visade han sig varm, hjertlig
och blygsam. Guido Reni älskades ock af folket.

Han omgaf sig med en furstlig prakt, och i hans hus
herrskade en viss seriös hofmannaetikett. Ingen
furste, om än nog så mäktig, kunde oanmäld få
tillträde till den store konstnärens atelier, utan
måste i tur och ordning vänta i Guidos mottagningssal,
hvilken ständigt hvimlade af samhällets högst
uppsatte. I sjelfva påfvens närvaro stod han med
hatten på hufvudet och intog äfven alltid platsen
på "hans helighets" högra sida. När han åt påfven
"gaf audiens" var han alltid iförd en lysande skrud,
värdig en målarfurste, och då alltid uppvaktad af sina
elever och medarbetare, af hvilka en under höfvisk
tystnad räckte honom penseln, en annan paletten,
eller något liknande.

Såsom ytterligare exempel på hans stolthet anföra vi:
när Guido vid ett tillfälle försummade att följa till
dörren en kardinal och härpå gjordes uppmärksam,
sade han: "En målares talang behöfver ej buga för
den romerska purpurn." Vid ett annat tillfälle,
då han var sysselsatt med sin toalett, fick han ett
besök af kardinal Sacchetti. Guido rakade sig, och
härunder lät han sig behaga, att nämde herre åtog
sig en kammartjenares funktion och vördnadsfullt
framhöll rakasken. Samme kardinal var också den ende,
som kunde berömma sig af att hafva sett "den store"
Guido Reni vid sitt bord.

Men oaktadt all denna stolhet ägde Guido likväl äfven
en ädel blygsamhet. När någon vid ett tillfälle
prisade Guidos förträffliga stil och hans stora,
medfödda talang, i den förmodan att dermed säga honom
någonting angenämt, svarade han: "Hvilken förtjenst
tillkommer mig genom stil och medfödd talang?! --
Med flit och möda har jag tillegnat mig, hvad jag
vet och kan. Sådant kommer icke öfver någon i

sömnen. Det höga idealet har hvarken meddelats mig i
drömmen eller genom någon hänryckande uppenbarelse, --
det finnes uti de antika statyerna, hvilka jag under
mer än åtta år från alla sidor noga studerat, för
att tillegna mig deras underbara harmoni och skönhet."

I sina omdömen om andra konstnärers arbeten var han
träffande och skarp, men rättvis.

Till fullständiggörandet af Guidos karakteristik
tillfoga vi: Guido Reni var i njutningar måttlig
och så alldeles fri från lägre begär, som väl någon
af hans samtida. Till och med för könets retande
behag var han icke synnerligen mottaglig, hvilket
förefaller så mycket mera anmärkningsvärdt, som han
genom intagande gestalt och anletsdrag, genom smak och
utmärkt elegans i klädsel, sjelf var tillräckligt
förförisk, för att låta förmoda en verklig Don
Juan. Men han satte ingen ära uti att i minsta mån
vara en sådan. Vi kunna likväl icke tillbakahålla ett
litet löje vid berättelsen om Guidos utomordentliga
vrede och harm, då vid ett tillfälle bland det från
tvätterskan nyss erhållna linnet, hade genom något
misstag innästlat sig en -- "särk".

Men trots denna stränga sedlighetskänsla beherrskades
likväl -- hvad vi i början gjorde en antydan om -- denne
man af en den olycksaligaste passion ... spelarens
vansinne!

Denna ohyggliga böjelse tilltog med åren i en mer
och mer förfärande grad, störtande i en afgrund
konstnären från de höga ärans tinnar, dit lyckans
gunst, en rik naturs gåfvor och samtidens högsta
erkännande och beundran förut fört honom.

Börjande med att bekämpa manieristernas missriktning,
och detta med den exempellösaste framgång, sjunker
han sjelf slutligen till den lägsta manierism.

Denna mörkare period af hans lefnadsbana är ungefår
att räkna från hans femtionde lefnadsår.

Under denna period blir det ej längre fråga om äran
och ryktet, om någon strid för skönheten och idéen --
den låga, som nu brinner inom hans bröst, är endast
spelpassionens allt förtärande molochsbrand:

 "Han sitter hvar midnatt och rafflar,
 Och skäckarnes klang ljuder hemsk, låter dof.
 Han är som en skugga i Lucifers hof
 Vid afgrundens glödande tafflar."

Tvingad af nöd och brist, drifves han till sist
att mot en ringa dagspenning arbeta åt en simpel
tafle-ockrare -- drabbad sålunda af den största olycka,
som kan träffa en mäktig och stolt, af all verlden
beundrad ande: att mot sitt lifs slut se sig nästan
glömd, kanske -- föraktad?!

-- -- -- -- -- -- -- -- -- -- -- -- -- -- -- -- --

Dock -- innan döden ännu hann släcka ögats ljus,
skulle Guidos lefnadsafton glimma med en mild och
ljuf rodnad.

Sjuk och öfvergifven, fann Guido slutligen i Bologna
en fristad. Hans sjukdom uppväckte öfverallt
derstädes det djupaste deltagande. Man erinrade
sig på nytt hans fordna storhet, hvilken ock aldrig
hunnit riktigt förblekna i hans fädernestad. Bolognas
förnämsta familjer täflade om att erbjuda honom hem
och skydd. Han valde en köpmans, vid namn Ferrari,
gästfria hus. Folket strömmade till kyrkorna och bad
för honom, och man sökte genom herrlig sång -- något,
som han städse älskat outsägligt -- förljufva hans
sista stunder.

Född och uppfostrad vid sångens toner, afsomnade ock
Guido Reni (den 18 Augusti 1642) stilla invaggad af
tonernas harmonier.

Sålunda återupprättad från sin förvillelse, kunde
hans ande förklarad svinga sig till de ljusa rymder,
hvarest den kärlek, som i dödsminuten bor inom vårt
bröst, skall finna en ny och skönare utveckling.

*

Bland Guido Renis mest bekanta arbeten märka vi:

Fortuna, lyckans Gudinna (målad strax innan den
period börjar, som utmärker konstnärens förfall) --
reproducerad flera gånger, men varierad på olika sätt
-- svarvande fram öfver jordklotet: än se vi henne, i
den mot höjden sträckta handen, hålla ryktets krona
och än en pung, ur hvilken hon strör guld öfver
jorden, under det en vingad genius snabbt söker
fatta hennes fladdrande slöja och flygande lockar;

-- Bethlehemitiska barnamordet, i Pinakoteket i München;

--  Kristus på korset,   med på ömse   sidor  Maria
och Johannes, samt vid foten Maria Magdalena;

--  »Madonna della Pieta», Maria gråtande vid
Kristi döda lekamen,  bredvid tvenne klagande englar;
i Pinakoteket i Bologna;

--  De  båda eremiterna Paulus och Antonius, i Berlins
museum;

--  »Ecce Homo», det berömda Kristushuvudet i
Dresdner-galleriet,   mycket   bekant  genom  en
mängd  kopparstick   och andra afbildningar;

--  Manna-undret, i katedralen i Ravenna;

--  Sabinskornas  bortröfvande,  i Kristiansborgs
galleri i   Köpenhamn,   jemte   flera   andra
arbeten,   tillhörande   vårt Nationalmuseum.

Synnerligen berömda äro hans "musicerande englar",
men ryktbarast och förnämligast af alla Guido
Renis arbeten är dock Aurora, eller morgonrodnadens
Gudinna. En berömd konstkritiker (Burkhardt)
anser detta för det utmärktaste verk inom måleriet,
som konsten under tvenne sekler, det sjuttonde och
adertonde, frambragt.

Målningen framställer det ögonblick, då Aurora "med
sina rosenfingrar öppnat österns port". På en vagn,
dragen af fyra hvita hästar, synes Helios, solens
Gud (identisk med sångens), omgifven af Horerna
(timmarne), hvilka kringsväfva vagnen i en lätt
och dansande gång. Framför solgudens spann sväfvar
den sköna Auroras lätta och graciösa gestalt,
med draperiernas rika veck, af vinden kastade i
behagfulla linier. Med sin fot lätt berörande
tyglarne, som hvila i solgudens hand, ilar Dagens
Genius framåt, vinkande med sin lifligt flammande
fackla. Helios guldlockiga hufvud aftecknar sig mot
en varm och glödande grund, under det en mörkblå sky
rullar sig undan, öfver ett vid morgonens ankomst
uppvaknande kustlandskap, för att lemna plats åt
den blomsterströende Morgonrodnaden. De kring vagnen
sväfvande Timmarnes lätta draperier skifta i olika
toner och nyanser.

En fläkt af antikens anda genomgår det hela, hvars
skära och fina klarhet höjes genom de lysande och
harmoniskt sammanstälda färgerna, -- utöfvande en
obeskriflig trollmakt på åskådarens sinne och hjerta:

 "Ack, se! på Guidos vink, i stolt galopp, 
 Far solens spann på fästet åter opp, 
 Der fly på nytt de högtidsklädda timmar: 
 En rosensky, som uti guldflod simmar!"

Svante.



Mahognyträet.

Det tropiska Amerika har i sina väldiga skogstrakter en
förvånande trädrikedom, som ända hittills i blott
ringa grad blifvit använd. I Central-Amerika göra sig
flera trädarter ur familjen Cedrelaceæ bemärkta genom
sin vackra ved. Det mest bekanta slaget är mahogny't
(af Cedrela, s. Svietenia Mahogoni). Mahognyträdet
är med sin 4-5 fot
tjocka stam en hufvudprydnad för Kubas, Haitis,
Yukatans och Honduras' skogar. Till andvändning
utväljer man helst stammar af 150-200 års ålder. Den i
början gulröda, senare bruna veden blifver med tiden
mörkare, i synnerhet genom behandlingen med olja och
fernissa, Den antager en vacker politur och angripes
icke lätt af insekter.

På ställen, der mahognyträet erhålles lätt
och billigt, använder man det också till
skeppsbyggnad; hos oss deremot tjenar det snickare
och instrumentmakare till fanering af simplare
träsorter. Dess användning i Europa börjades först för
150 år sedan. Det första blocket hade af en engelsk
sjökapten blifvit medtaget som barlast; men som det
vackra träet vann bifall och efterfrågan efter det
samma stegrades år från år, har det blifvit föremål
för en regelbunden affärsverksamhet.

På Tehuantepek-landtungan är Minatitlan den stad, som
förmedlar mahognyhandeln. Många köpmän derstädes hålla
för detta ändamål några skepp, som ditföra virket från
de skogiga Catzacualco-trakterna och antingen omlasta
det i Minatitlan eller genast fortsätta resan dermed
till England. Återfrakten består af hvarjehanda för
indianerna nyttiga handelsartiklar, som stadens
köpmän utbreda i det inre af landet.

Med mahognyträets upphuggning förknippa sig vissa
lifegenskapsförhållanden, som icke äro mycket bättre
än de slafveriförhållanden, hvarigenom negrerna voro
fängslade vid odlingen af sockerrör. För mahognyhandeln erfordras,
utom ett betydande kapital och stor energi, också
en ansenlig mängd arbetare, men hvilka i den heta
trakten bland den litet behöfvande, arbetsskygga
befolkningen blott med svårighet anskaffas. Man går
nu systematiskt till väga, för att bringa indianerna
i ett afhängighetsförhållande, hvarigenom de tvingas
till arbete. Man föranleder indianen att köpa flera
saker, än han kan betala, och härtill förmår man
honom lätt, så snart han har förtärt spirituösa. En
gång blifven köpmannens gäldenär, befriar han sig
icke lätt ifrån honom, och borgenären har här lagen
på sin sida. Genom ortens alcad eller pradre afslutas
mellan båda parterna ett kontrakt, hvarigenom indianen
förpligtas till arbete och derför månatligen erhåller
6-8 dollars.

Af dessa penningar måste han lefva. Hvad han för
öfrigt erhåller i klädespersedlar eller förskott,
afdrages å hans lön. Vid årsskiftet afslutas
räkningen genom traktens förman, och den, som
icke aftjenat sin skuld, måste arbeta vidare för
lika lön. Men i allmänhet vänjer sig arbetaren vid
mångfaldiga njutningar och kommer allt djupare i
skulder, tills han omsider helt och hållet uppgifver
hoppet att åter kunna befria sig derifrån. Äfven
hans familj drabbas af förpligtelsen till arbete,
i thy att den genom lagen göres ansvarig för
familjehufvudets skulder. Lagen bestämmer också
uttryckligen, att gäldenären får användas till arbete
i mahognyskogarne. Denna moderna form af slafveri
står arbetsgifvarne betydligt billigare, än hvad
förhållandet var med negerslafveriet i de amerikanska
sydstaterna. -- Har en köpman på detta sätt gjort
sig minst tio indianer till lifegna, så öfverlemnar
han dem åt en mahognyskärare, hvilken begifver sig
med dem åt skogen och här leder göromålen såsom
föreståndare. Denne har vanligen att åt köpmannen
öfverlemna råmaterialet till ett bestämdt pris och
bär all vidare risk. Träffar sällskapet ett större
antal mahognyträd tillsammans i skogen på en plats, så grundlägges skyndsamt
ett provisoriskt nybygge. Här upprättas kojor och
en inhägnad för oxarne, som hafva att släpa virket
till floden. Stammarne fällas och grofhuggas, skeppas
eller flottas derpå till Minatitlan och förarbetas
der vidare i sågqvarnar. Rötterna och de ojemna
grenarne skär man till faner. Afkastningen dervid
är betydlig, ehuru arbetet emellertid är temmeligen
svårt. En dugtig stam af ungefär 10 fots längd betalas
öfver hufvud af köpmannen med 50-60 dollars. Ofta
äro köpmännen, som leda hela affären blott med sina
penningar, äfvenledes ägare af sågverken, hvilka deras
faktorer sköta med skuldsatta indianer. Genom detta
system har det blifvit möjligt, att på en kort tid
bringa mahognyhandeln till en betydande höjd.

Trädfällning i en mahognyskog.

Waxholms stad och omgifningar. 
Originalteckning af C. S. Hallbäck.
Waxholm och dess grannskap. 

Gamla och nya minnen, 

upptecknade af 

Frans Hedberg. 

2.

Den store Gustaf Adolf hade, som bekant, en tysk
gemål, den i vår historia sorgligt bekanta Maria
Eleonora, som ända till afguderi dyrkade sin store
gemål och som, när han på Lützens fält fallit för
trosfrihetens ädla sak, fann hela lifvet tomt och
hela Sverige förhatligt. Den stackars Maria Eleonora
hade aldrig lärt sig älska sitt nya fädernesland;
det uppgick uti hennes beundrade make och hjelte,
och när han föll, så föll i hennes tanke äfven det.

Jagad af ett oupphörligt missnöje, en ständig oro,
aldrig sjelf förstådd och aldrig förstående andra,
nyckfull, omvexlande och halsstarrig, praktälskande
och med inskränkta medel, lefde den stackars Maria
Eleonora efter makens död ett ledsamt och sorgligt
lif. Något skulle hon roa sig med, mellan tårarne
öfver den bortgångne maken och missnöjet med den
sjelfrådiga dottren, mellan föreställningarne från
den gamle myndige rikskansleren och anfallen af den
hemsjuka, hvaraf hon led.

En vacker dag 1652, tjugo år efter den älskade
makens död, gjorde den stackars enkedrottningen en
färd ut i skärgården, och då föll hon på den idéen,
att bygga upp en stad bredvid Waxholms fästning. Sagdt
och gjordt: staden blef anlagd, den skulle till
och med heta Mariestad, och det var, som alltid,
så fasligt hett med den saken i början. Men med sin
vanliga ombytlighet glömde den stackars drottningen
snart bort både det ena och det andra.

Väckelsen var likväl gifven och början gjord. Det blef
visserligen icke något Mariestad utaf, men i stället
staden Waxholm, som på de sednare tiderna blifvit en
besökt badort -- en plats, der Stockholmsbon vant
sig att om somrarne få hvila ut från supéernas och
nattvakets tröttsamma lif. Waxholm egnar sig också
särdeles väl för en sådan uppgift. Belägen midt i en
på en gång leende och storartad natur, på endast en
och en half timmas afstånd från hufvudstaden, erbjuder
den lilla platsen en landtlig frid och en anspråkslös
trefnad, sådana som endast få större städer kunna
åstadkomma dem under den varma årstiden. Man har
der sin badinrättning, sitt societetshus med baler
och konserter, sina regattor och kapprodder, sina
båt- och ångbåtsfärder till närmare eller fjermare
omgifningar. Man fiskar, man promenerar, man klär sig,
man går ner till "Skeppsbron", -- den är visserligen
af trä och ganska anspråkslös -- men toaletterna äro
så mycket anspråksfullare. Och har man icke lust
till något af allt detta, så läser man litet, man
besöker en konventikel och slår sig för sitt bröst,
och så går man hem och är belåten med sig sjelf och
ser med ett kristligt förakt ner på alla andra.

Eller också går man upp på Norrberget, ofvanför
badinrättningen -- den plats, från hvilken tecknaren
tagit sin utsigt utaf fästningen och staden. Man
har der uppe en i sanning hänförande utsigt. På båda
sidorna om sig har man de båda Waxholmsfjärdarne,
den norra och den södra; nedanför sina fötter den
lilla staden med sina rödmålade hus och gröna träd,
påminnande om Fahlkrantz's bekanta liknelse: "ett fat
kräftor med dill ibland" -- och längre bort åt alla
sidor holme vid holme, sund vid sund, fjärd efter
fjärd i nästan obegränsad oändlighet. Vid klart
väder ser man till och med öfver skogstopparne på
Tenö-landet, en skymt af Katarina kyrktorn i blånande
fjerran. Man skall vara bra blaserad för att icke
råka i förtjusning öfver så mycket vackert! Midt emot
på Rindö-sidan står den nya redutten och blickar så
allvarligt fram åt Kodjupet, som om han redan såge
ryssen komma der lifslefvande igenom "Finnhålet",
och den stora vackra eken på Rågholmen der nere midt
i farvattnet tyckes nicka tillbaka åt redutten och
säga: det är inte farligt, det kommer ingen -- jag
håller nog utkik, jag!

Till venster sträcker sig det klara och smala
Rindö-sundet emellan öarne Rindö och Skarpö, och
längs ner vid slutet af sundet tittar en gammal grånad
kämpe fram utur de omgifvande skogstopparne; det är
Fredriksborg, jätten från 1730-talet, som en gång var
det största fästningstorn i hela vår verldsdel. Öfver
Skarpö och Hästholmen ser man det ståtliga Trälhafvet,
med sina hvita segel och sina rykande ångare,
och längst bort vid horisonten blånar fastlandet
i Åkers socken och försvinner slutligen mellan en
hel arkipelag af holmar, der den norra farleden går
fram. Åt höger återigen har man Edholma och Resarön,
Kullaön och längst bort Rydlandet; men emellan allt
detta en den rikaste Brüsselspets af skinande sund
och vikar, i hvilkas böljor solen glittrar, så att
alltsammans lyser som silfver och guld.

Vänder man sig nu åt södra Waxholmsfjärden, så blir
man sannerligen icke fattigare för det. Der har
man Tynninge-landets öar och vikar; Tenö sund med
de små trefliga sommarboningarne; det ståtliga
Montebello, ångbåtsbyggaren, ingeniör Lindbergs
vackra sommarboning, och längre bort det Höpkenska
fideikommisset, Bogesund, med sina fyra torn och
sina massiva murar, uppstigande ur den rikaste
grönska. Närmare sig har man Waxön sjelf med sina
backar, ängar och skogar; under fötterna staden,
som häråt är kanske ännu mera pittoresk än åt andra
sidan. Rucklena ligga som kråkbon bland stenarne,
men det gröna emellan höjer upp dem; och den vackra
hvitmenade kyrkan står så enkel och allvarlig midt
ibland gröna träd och tarfliga kojor och leder tanken
ifrån det hvardagliga till det oändliga.

Något längre bort ser man de vackra sommarboningarne
på "Ekudden", Waxholms fashionablaste och vackraste
plats, der några välmående Stockholmsbor byggt
sig vackra och eleganta sommarboningar och gjort
nätta planteringar, trotts bergknallarne och den
inskränkta platsen.

Den, som såg Waxholm för ett tiotal af år sedan,
skall nu kunna finna, att en ganska stor förändring
försiggått med den lilla staden. En och annan
villa i schweizerstil har sedan några år stått och
lyst i innebyggarnes ögon, och efterhand hafva de
sjelfva också börjat på att bygga i annan stil än
den vanliga ladustilen. De hafva kommit underfund
med, att ett utskjutande tak ingenting ondt gjort,
och att en veranda kan vara ganska nyttig att hafva,
under den varma årstiden. De hafva också börjat märka,
att en bärbuske inte är något ogräs, och att, om man
samlar litet jord och fyller det i bergskrefvorna,
så kan man innan kort få en liten passabel trädgård
att pyssla med. Som vanligt, så kommer aptiten
medan man äter, och det skall helt säkert icke dröja
särdeles länge, förrän de tusen badgäster, som nu
om somrarne söka sig dit ut, skola få beqvämare och
behagligare bostäder att hyra in sig uti, än förr
varit fallet. Ända ut åt den kringliggande landsbygden
har efterapningslusten spridt sig. Skärgårdsbönderna,
annars så konservativa, hafva också börjat bygga litet
bättre. Ja, på en af holmarne i trakten, Skarpö, hafva
på de sista fyra åren inte mindre än tvenne stugor i
kroiserad schweizerstil blifvit af bönder uppbyggde,
och det är att hoppas, att flera skola komma efter.

Ingen betänker för öfrigt i det lilla landtliga
Waxholm, att man egentligen bygger på en ihålig grund,
det vill säga: på kronans. Skulle ofred inträffa och
fästningen behöfva sättas i skarpt försvarsskick,
så få de beskedliga invånarne taga sina mer eller
mindre vackra stugor under armen och begifva sig af
till en annan marknad. Men hvem tänker väl på sådant,
midt i djupaste freden? Vi skola också hoppas, att
den dag först sent måtte randas, då Stockholmsbornas
sommarnöjen skola sköflas af fiendehand, och det
lilla idoga fiskarsamhällets


kojor härjas af eld och brand, antända af landsmäns händer, 
för att icke vigtigare och större intressen skola gå upp i rök. 
Till dess, måtte abborrar och gäddor vara de enda, för hvilka 
giller läggas, och namnsdagsblåsares raketer och romerska 
ljus vara de enda krigiska emblemer, som störa den idylliska 
friden i staden Waxholm.



Engelsk-norsk ishandel. 

I England urskiljer man i handeln två sorter is, den
så kallade råa eller inländska, som härstammar från
dammar och artificiella vattenbehållare inom landet,
och den utländska isen, som hufvudsakligen tjenar
till bruk för bordet. De glänsande kristall-lika
istärningar, man ser i fiskhandlarnes butiker i London
och framför Wenham-is-kompaniets fönster, härstamma
uteslutande från Norge. För några år sedan hämtade
detta kompani verkligen sin is från den vid Boston i
Nord-Amerika belägna Wenhamsjön, af hvilken bolaget
har sitt namn; men frakten förhöjde priset på isen
så mycket, att sällskapet måste vara betänkt derpå,
att hämta sin is från en närmare belägen trakt.

Mellan de ej långt från Dröbak vid Christianiafjorden
belägna kullarne finnes en sjö, hvars ganska rena
vatten uteslutande härrör från de i trakten befintliga
källorna. Kompaniet lärer genom köp af jordområden
i denna trakt disponera öfver sjön, så att det
blifvit i stånd att förhindra hvarje dränering och
hvarje infiltration, som kunde skada vattnets renhet.

Man tror i allmänhet, att vattnet vid frysningen
befrias från hvarje främmande materia, men detta är
blott till en del sant; de mineraliska salter och de
färgande ämnen, som vattnet kan innehålla, afskiljas 
visserligen vid frysningen från det samma, men
med de organiska ämnena är detta icke fallet. Isens
klarhet och genomskinlighet är derföre också bevis på
dess renhet; man påträffar istärningar af märkvärdig
klarhet, hvilka vid smältningen likväl gifva ett
vatten, som har en dålig lukt. Man får således icke
tro, att ögat är den bäste domaren öfver renheten af
detta nu så vigtiga tillbehör till ett väl försedt
bord.

Förfaringssättet vid isens upptagning stämmer öfverens
med det i Amerika använda. Man drager först medelst en
isplog öfver ytan af den frusna sjön parallela fåror,
på nära två fots afstånd ifrån hvarandra. Derefter
drager man andra fåror vinkelrätt mot dessa, så
att isfältet efter detta dubbla arbete liknar ett
schackbräde, hvars rutor hafva ungefär två fots sida,
men ungefär en fots höjd. Nu inför man issågen, för
att åstadkomma delningen, och med en ganska skarp
spade fullbordar man operationen.

I Amerika, hvarest temperaturen stundom är ganska
föränderlig, är man vid det tillfälle, då man
företager isens upphämtning ganska orolig, emedan
den erhållna isen lätt kunde gå förlorad genom ett
plötsligen inträdande mildväder. Också bringar man
här isen så hastigt som möjligt i isgrafvar, hvilka
egentligen äro ganska stora isbehållare, framställda
af granträ, med dubbla murar, som stå två fot ifrån
hvarandra; detta mellanrum är fyldt med sågspån.

I Norge, hvarest kölden är mera konstant än i Amerika,
går man mindre brådskande till väga; men isen insamlas
här med samma sorgfällighet, och man lägger den i
behållare, som kunna rymma ett förråd för 2-3 år.

Återvändom nu till det ofvan nämda bolaget,
som i sina tillkännagifvanden gör anspråk på att
uteslutande hafva ren is. Detta är en villfarelse,
ty det gifves knappast en fjord i Norge, i hvilken
icke ett handelsfartyg under vintern hindras af is,
och i detta fall skyndar sig besättningen att insamla
en laddning is, som vid första gynnsamma vind föres
till England.

Mellanrummen mellan isblocken fyllas med mindre
isstycken. Förlusten under transporten till
isgrafvarne utgör ungefär 10 procent. Isblocken
behandlas dervid liksom stenblock; man använder samma
lyftmaskiner, som vid dessa.

Sedan man genom en kran lyftat isblocken ur skeppen,
skaffar man dem på båtar till isgrafvarne. Dervid
lider isen, i thy att den endast genom ett enkelt
tjäradt och svartmåladt tält är skyddad mot
solstrålarnes verkan. Hela den förminskning, isen
undergår, innan den anländer till grosshandlarne,
kan man uppskatta till 50 procent.

Vid isens instufvande uti isgrafvarne lägger man
sågspån mellan blocken. Utan detta försigtighetsmått
skulle det hela åter frysa och bilda en tät massa,
från hvilken man blott med svårighet skulle kunna
frånskilja delar utan ny förlust.

Isblocken, som väga 1-2 centner, inpackas vid
försändningen till minuthandlarne i säckar, i hvilka
man likaledes omgifver dem med sågspån. 



Till min Stjerna.

Säg, hvar strålar du, min stjerna, 
Du, som, när jag lemnar jorden, 
Skall, en himmelsk fristad vorden, 
Mildt den trötte vandrarn värna? 

Dväljes du helt nära solen, 
Eller rullar du i fjerran? 
Har du platsen fått af Herran 
Kanske öfver norra polen? 

Ack! -- Jag i min längtan frågar; 
Ty du, mera god än Hertha, 
Grymt ej såra skall mitt hjerta; 
Jag till dig af kärlek lågar! 

Jag är säker, att jag finner 
Hos dig alla mina vänner: 
-- Fader, moder, broder känner 
Jag igen, då jag dig hinner. 

O, hur ljuft, att då få hvila 
I de hulda modersarmar! 
Herran sig till slut förbarmar, 
Låter mig mot dem få ila. 

Här på jorden fick jag föga 
Älska denna ömma moder, 
Som så snart till ljusets floder 
Flydde från mitt sorgsna öga. 

Allt (hur smärtsamt!), som i lifvet 
Blef för mig förstördt, förloradt, 
Åter skådar jag förstoradt, 
Och förädladt, återgifvet. 

Derför vill jag icke knota 
Öfver hvad jag här får lida, 
Utan tåligt, gladt förbida, 
Möta lungt hvad mörkt kan hota. 

Du, min stjerna, milda, klara, 
Återsken af himlaljuset, 
Hvad jag längtar att från gruset 
Upp till dig i rymden fara! 

Julius. 

Despennaperro-passet i Sierra Morena.
		— 57 —

En naturbild från Spanien.

Flera gånger hafva vi i vår tidskrift meddelat teckningar 
från Spanien, utförda af den berömde artisten Doré, 
och hvilka alla på ett slående sätt utmärkt sig genom 
klarhet och naturtrohet. Det är för konstnärens pensel ett 
rikt fält, detta, genom sina vexlande naturscener och sitt 
pittoreska folklif, fängslande Spanien. Också har den snillrike 
tecknaren under sina resor i landet på andra sidan Pyreneerna 
vetat att draga fördel af dessa egendomliga scener, som i så 
rikt mått och skiftande färger framställa sig för betraktarens 
blickar. De bilder, han derifrån öfverfört till det öfriga 
Europa, äro, snart sagdt, oräkneliga, och alla äro de 
uppkastade i dessa djerfva drag och med dessa fina nyanseringar, 
som äro produkterna af Doré’s pensel så egna.

Doré har inom Spanien med förkärlek framlagt teckningar 
ur folklifvet; men äfven de naturbilder, som utgjort föremål 
för hans pensel, äro ingalunda fåtaliga. Det är en af dessa, 
vi i dag återgifva -- en bild från Morenas vilda bergverld.

Sierra Morena genomskäres på flera ställen af pass, mer 
eller mindre svåra att tillryggalägga. Ett af dessa är det så kallade 
Despennaperros, som den resande måste passera, hvilken, 
kommande söderifrån, från Cordova eller Jaen, vill egna ett besök 
åt den genom den store Cervantes snillrika penna klassisk 
vordna jord, som utgjorde skådeplatsen för den ryktbare “riddarens 
af den sorgliga skepnaden“ hjeltedater. Det är från 
denna sidan, den norra, föreliggande afbildning af passet är 
framställd.

Vi vilja ej genom några ytterligare anmärkningar 
inkräkta på tidskriftens utrymme. Dessutom veta vi allt för väl 
att det ej fordras vår anspråkslösa penna, för att belysa denna 
storartade tafla, hvilken konstnären -- här som alltid -- 
förstått att gifva en sådan klarhet, att den i och för sig sjelf 
förmår hos åskådaren frambringa en temmeligen klar idé om 
de på samma gång imposanta och vilda former, som bilda 
murarne å ömse sidor om denna af naturen banade väg.

*

Ett nattstycke.

(Ram kring fyra taflor.)

Prisnovell af Sylvia.

II. 

Minny.

1.

“Jag höll så innerligen af salig Carolina, men hon passade
inte för min bror“, sade enkefru Kalm och trädde i
synålen och tillade, sedan detta krångliga göromål
väl var öfverståndet: “Ack ja, hvar och en af oss
har sina fel; det är en beklaglig sanning, som ingen
kan förneka, och du får inte tro, Dorothea, att jag
var helt och hållet blind för salig Carolinas små
svagheter, -- nej, kära du, långt derifrån! Men huru
älskade jag henne icke!“

“Akta dig att blifva för upprörd“, bad hennes
väninna, mamsell Dorothea Brus, “du mår inte väl
deraf, Bertha.“

“Jag vet det, min vän, men jag kan inte akta mig;
jag är ... är ..."

"Som utgången ur naturens hand", föreslog mamsell Brus.

"Just så, och jag visar mig, precist sådan jag är, en
svag och klen stackare, och när jag ser de moderlösa
små, så skär det mig i hjertat."

"De kära små", sade mamsell Brus och såg på en
gosse, som tumlade om på golfvet; "huru gerna hör
jag icke de späda rösterna! Gå ut, min älskling,
i barnkammaren, der har du roligare och ... stäng
för all del dörren."

"Jag försöker, så godt jag kan, vara i mors ställe",
återtog fru Kalm, "och jag önskar ingenting högre,
än att salig Carolina skulle kunna stiga ur sin graf
och se, huru jag behandlar dem!"

Mamsell Brus uttryckte också, hvilka angenäma känslor,
ett sådant besök skulle förorsaka henne.

"Jag tror, att Carolina skulle känna sig
tacksam", sade fru Kalm, som icke misströstade om
menniskoslägtet, hvarken i denna verlden eller på
hinsidan grafven. "Och om Gottfrid skulle gifta om
sig ..."

"Det gör han bestämdt inte", framkastade mamsell Brus,
skrufvade på sitt stenkolsarmband och lutade sig fram
mot sin väninna.

"Så vet jag blott en person, som skulle passa för
honom", fullföljde fru Kalm orubbligt. "Gottfrid
bör välja någon, som, medan han är nere på kontoret
och sköter sina affärer, kan handleda gossarnes
uppfostran. ... Törs jag bedja dig om vaxet,
Dorothea! ... En person med verklig bildning."

Mamsell Brus, som smickrade sig med att vara särdeles
bildad och som, så ofta tillfälle gafs, framkastade
små lösa
vinkar härom, blef nu blossande röd ända ut på
nässpetsen och slog ned ögonen.

"Ja, jag har väl annat att göra, än att hela min tid
sköta barnen här, och jag skulle blifva tacksam,
om Gottfrid, ju förr desto hellre, skaffade någon
annan i mors ställe", återtog fru Kalm, som i hela
vida verlden icke hade en enda maktpåliggande pligt
att uppfylla eller lyckan att äga något eget hem och
som kanske icke med så särdeles blida blickar skulle
motsett sitt entledigande.

"Är det menskligt, att han inte får sofva?" 
sade en liten fetlagd qvinna, som nu ryckte upp
barnkammardörren, i det hon höll ett skrikande barn
i vädret.

"Det är väl Lexis, som varit framme igen", sade fru
Kalm i en ton, som salig Carolina kanske icke alldeles
skulle gillat.

"Naturligtvis!" skrek amman, för att kunna höras
öfver barnet.

"Gå omkring härinne och visa honom speglarne",
föreslog fru Kalm som ett lugnande medel.

"De kära små!" sade mamsell Brus och såg ut, som hon
icke hörde något hellre än barnskrik. "Om man skulle
gifva honom en tesked rabarber?" Och hon sträckte ut
sina fingrar som metkrokar och drog den äldste gossen
till sig och började underhålla honom med berättelser
om gossar, som aldrig rörde sig från stället och som
hviskade, då de begärde något, samt reste sig upp i
ett utbrott af känslofullhet och tog det späda barnet
från ammans armar.

"Låt mig kyssa dig, lilla hjerta!" jollrade hon och
frigjorde en hårtofs ur hans knubbiga hand, hållande
honom långt ifrån sig, som vore han en vild kattunge
eller något annat odjur. "Jag vet inte, hvad jag
känner för det här barnet; Gud välsigne honom!"

"Han är sin fars ögonsten", sade fru
Kalm. "Ack! jag vill visst inte skryta med mig sjelf;
men det är en verklig glädje, att kunna vara nyttig
här i verlden."

"Det är en stor tillfredsställelse", och mamsell Brus
lade gossen i sitt knä, som om han varit en tom påse
eller något annat känslolöst ting.

"Jag tänkte, jag alldeles skulle duka under, då jag
först kom hit. Att öfvertaga ett vårdslösadt hushåll
... ja, min 
vän, det gör mig ondt, men jag måste erkänna,
att detta var förhållandet, -- och, som sagdt, att
öfvertaga ett så vårdslösadt hushåll, som detta,
härtill fordras mera mod, än jag kan beskrifva."

"Tänk på de gamla spartanerna", bad mamsell Brus och
såg utmanande på sin väninna.

"Du har rätt", sade fru Kalm, som icke kände
någon benägenhet att tvifla på, det ju de stackars
spartanerna också kunnat haft sina lidanden att
bekämpa. "Jag sökte också tåligt bära, hvad jag
åtagit mig ... Vänd för all del inte upp och ned
på gossen. Kanske det är så godt, att Christina tar
honom igen", tillade hon, då den lille icke ville
gifva sig till tåls, hvarken med mamsell Dorotheas
örhängen eller den lilla medaljong i hjertform,
som hon bar i en svart snodd kring halsen.

"Se der är den lilla Guds engeln", sade mamsell
Brus och for med en stormby af kyssar öfver honom,
hvarvid han skrek och vände två ullsockar i vädret,
hvilka flögo som qvarnvingar.

"Om jag visste, huru jag skulle få klippt och sydt
det hvita öfverdraget till förmaksmöblerna?"

"Jag skall hjelpa dig", sade mamsell Brus, som under
de sista månaderna, eller allt sedan herr Dunkert blef
enkling och fru Kalm kommit i hans hus, varit hennes
tjenstvilliga biträde i alla förefallande göromål,
delat hennes sympatier för hennes bror och antipatier
för fru Forsner, en ung enka, som nyligen flyttat
till Stockholm och som nu anförtrott förmynderskapet
öfver sina barn till herr Dunkert.

"Du vill hjelpa mig, Dorothea? nej, min sötaste!" sade
fru Kalm och syntes så undfallande, som om hon
icke för hela sitt lif vågade taga en handräckning
af henne.

Mamsell Brus såg helt bönfallande ut.

"Nej, nej, Dorothea, det går aldrig an!"

"För att få slut på striden, går jag genast efter en
sax ... tag blott fram tyget!"

"Ja, Dorothea, du gör alldeles med mig, som du vill
... jag är en svag stackare ... tycker du, jag
besvärar för mycket, så skyll' dig sjelf."

Härpå började mamsell Brus rifva i shirting, så att
amman nervöst bet ihop sina tänder och gick sin väg.

"Jag arbetar som en slafvinna från morgon till qväll
... Det minsta, jag kan säga, är, att salig Carolina
inte hade reda på sina nycklar", och fru Kalm skakade
på en stor nyckelknippa, som hon bar på en krok,
hängande vid sitt skärp, -- ett åtgörande, som hon
räknade sig sjelf till stor förtjenst och sin döda
svägerska till evinnerlig skam.

"I hvad fall tror du, att din svägerska inte gjorde
herr Dunkert lycklig?" Denna fråga hade hela dagen
och många dagar förut sväfvat på mamsell Dorotheas
läppar, och hon lutade sig intresserad fram.

"I mer än ett, min söta! Jag var aldrig stämd för
hans giftermål med henne."

"Och han kunde likväl göra det!" Mamsell Brus höjde
ögon och sax mot himlen i ett högsta stadium af
förvåning.

"Men jag tror, han fick ångra sig?"

"Jo, jo, men!"

"Bittert ångra", upprepade fru Kalm med eftertryck.

"Har han talat härom med dig?"

"Talat?   Min bror talar inte mycket."

"Ack nej, han är en allvarlig man."

"Men jag vet, hvad jag vet."

"Det gör du verkligen, Bertha!"

"Och sedan sitt äktenskap tror jag inte, att han haft
en enda glädjedag.   När en karl så der ursinnigt
älskar ett fruntimmer,  blir det aldrig någon
lycka."

"Han var då så förälskad?"

"Som en galning."

"Var han det också i sin första fru?"

"Åh,   inte öfver höfvan, tror jag;   men under
hennes tid var jag  inte   två gånger i deras hus.    Jag var
gift   häruppe, och   Gottfrid   bodde då ännu qvar   i   ....köping.
Han var enkling   i  hela fem års tid,   innan han lärde
känna Carolina.
Det var på balen han först såg henne,   och jag tror,
att det blott behöfdes en vals, för att sätta båda
i eld och låga."

"Nå, söta du?"

"Ja, det dröjde heller inte länge, innan han bad
henne blifva sin hustru och mor till Ferdinand,
sonen i första giftet, som då var en tio år. Strax
efter förlofningen spred sig emellertid ett rykte,
att Gottfrids affärer voro förtviflade och att
han blifvit dragen i olyckan af några handelshus,
som gjort cession. Carolinas föräldrar, som voro ett
stolt och högmodigt herrskap, ville tvinga dottern att
gifva ringen tillbaka; -- hon skulle i tid och evighet
aldrig få gifta sig med en bankrutterad köpman. Det
lär hafva varit mer än ett allvarligt uppträde mellan
svärföräldrarne och Gottfrid.

"Jo, det finns strider i lifvet!"

"Jag förmodar, att min bror bevisade för dem, att
ryktet var ogrundadt, eller lofvat bevisa, att så var,
ty han reste hals öfver hufvud bort", fortfor fru
Kalm. "Detta var en svår tid för Carolina, det har
hon ofta sagt; ty ett rykte gick så den ena dagen och
motsades den andra, och Gottfrid skref inte ett ord om
sina affärer. På detta sätt dröjde det ett par månader
eller kanske ännu längre, innan han kom tillbaka;
han hade då bosatt sig i Stockholm. Ryktet om hans
bankrutt var emellertid fullkomligt ogrundadt."

"Ja, herr Dunkert är mycket rik!"

"Ja, han har gudskelof så han bergar sig", sade fru
Kalm och såg på förgyllningarne i rummet.

"Nå, så blef han då gift?" sade mamsell Brus, för att
åter få henne på det för sig så intressanta kapitlet.

"Han var i en verklig feber, innan han blef det. Alla
sjukdomar, som inte bli döden, hafva en öfvergång,
och han fick aldrig recidiv -- febern var öfver med
prestens välsignelse och, jag fruktar, kärleken
med. Nå ja, utom ett vackert ansigte, fast det var
grufligt blekt, hade Carolina ingenting särdeles
tilldragande."

"Jag såg henne aldrig."

"Hon är alldeles lik porträttet, som hänger i
Gottfrids rum. Hvar i all verlden är vaxet igen?"

"Och hon försummade sitt hus?" framkastade mamsell
Brus, för att återfå sin väninna på rätta stråten.

"Jo, det må du tro!" Kalaser dag ut och dag in,
och regementet i pigornas hand. Hon låtsade ofta
för mig, att det var Gottfrid, som tyckte om ett så
der bullersamt lif; men då skulle han väl en enda
gång varit lifvad deraf och inte gått omkring som en
likbjudare. Gud förlåte mig! det var nog hon, som hade
smak för de der nöjena, fast hon skyllde på honom;
och hur det var med kärleken, så var han väl för svag
att kunna neka henne något. Carolina ville väl många
gånger låta mig förstå, att det gjorde henne ondt,
att hon var så mycket ute och borta från hemmet,
att hon inte hade stor tid att se om sitt hus och
sina barn, som vår Herre tog bort, ett efter annat,
utom de två sista. Men till råga på allt, så hade
Carolina det förskräckligaste lynne. Jag vet, att hon
i timmar kunde sitta inne hos min bror, och när hon
kom ut, var hon alldeles förgråten. Jag förmodar,
han då nekat henne något diamantsmycke eller någon
annan dårskap, och hon var väl inte nöjd, fast han
klädde henne som en prinsessa. Nå, Gottfrids lynne
blef också småningom egnare för hvart år; han tålde
knappast någon i sin närhet, sjelfva Carolina inte
undantagen. Det gick till och med så långt, att,
då Gottfrid blef sjuk i gastrisk nervfeber, du vet,
just vid den tiden, lille Carl blef född, han förbjöd,
att någon fick sitta inne hos honom, inte ens om han
skulle yra. Men Carolina -- det berömmet måste jag
gifva henne, att hon alltid var rädd om Gottfrid,
så snart det felades honom något -- hade inte någon
ro i sin själ, utan gick in till honom, så fort hon
kunde röra på sig. Den ansträngningen kostade henne
också lifvet. Hon blef förd ifrån hans säng och hade
inte ett ögonblicks sans ifrån den stunden. Hon yrade
förfärligt, och Gud vet, hvarom hon fantiserade,
ty hon ropade oupphörligen:

"Det var, som jag anat!"

"Gud vet, om Gottfrid rätt sörjer henne, ty han
säger ingenting; men det späda barnet håller han af
och står och ser på det hela timmar.

"Hans egenheter, som på fri hand utvecklade sig
under Carolinas lifstid, hafva inte aftagit, det
vet Gud, och jag vet, hvad jag uthärdat på dessa
sex månader. När han sofver, får ingen gå i en
dörr tre rum ifrån; han tål aldrig, att någon läser
tidningarne, och sjelf läser han dem aldrig, jag vet
inte på huru många år; den sistkomne af kontoristerna
läser hvarenda morgon för honom allt hvad som rör
börsmarknaden och sådant, som hör till affärerna. Han
politiserar aldrig och afskyr alla nyheter, hvad de
nu än må handla om; och saker och ting, som man vill,
han skall få veta, måste man ha en egen konst att
berätta honom, liksom flöge kunskapen derom på honom
genom luften. Jag gör nog, hvad jag kan, för att
vänja honom af med alla de der dumheterna; men ..."

"För min del", sade mamsell Brus, "tycker jag, att en
person, som något skiljer sig från mängden, är bra
intressant. Skall det vara krus på öfverdraget? Så
rädd jag blef", och hon lade handen på sitt tomt
hängande garibaldilif, då i det samma en medelålders
storväxt man med kalt hufvud och yfviga polisonger
stod framför henne.

"Aj, Dorothea, du klipper ju midt i tu
stolöfverdraget."

"Stolöfverdrag, Bertha?" sade hennes bror och såg på
det hvita shirtingstyget.

"Ja visst! Hvem har väl i ett ordentligt hus sett,
att man ej har stolöfverdrag?" Fru Kalm gjorde sig
ett särskildt nöje att lägga stark tonvigt på ordet
"ordentligt". "Inte för allt i verlden vill jag säga
något förklenligt om din hustru; hon var så god och
tänkte sig så lite' för. Ja, om alla möblerna stått
upp och ned på och hon sjelf legat under dem, tror
jag, att hon inte skulle sagt ett ord; men jag har
inte hennes natur. Jag är en klen stackare; likväl
kan jag ej låta bli att vara öfver allt och tänka på
allt; jag ser om det, du har, Gottfrid, och under mina
händer skall det inte förfaras. Jag kan med sanning
säga, att jag inte lagt af mig nyckelknippan, sedan
jag kom i ditt hus."

Mamsell Brus såg ut, som erkände hon fulla värdet
deraf, gaf herr Dunkert en blick och framkastade en
vink om spartanerna.

"Jag tål inga stolöfverdrag", sade herr Dunkert torrt.

"Och jag, som tänkte göra så väl. Hvad, i Herrans
namn, skall jag göra utaf tyget nu!"

Herr Dunkert slösade icke med ett förnyadt svar;
han gick mot barnkammaren och såg ut, som om det, han
sagt, var sagdt.

Fru Kalm gaf mamsell Brus ett ögonkast, som var liksom
ett åberopande af, hvad hon yttrat om hans egenheter,
och mamsell Brus lät till återtecken hufvudet fara
som en perpendikel.

"Sannerligen jag vet, hvad jag här i huset skall göra,
eller ej", började fru Kalm, så snart han stängt
dörren. "Om jag satt med händerna i kors och vore så
likgiltig som en turk för morgondagen, så tror jag,
att Gottfrid skulle gilla det; ja, till och med",
tillade hon, som höjden på allt ondt, "om jag hade
salig Carolinas natur, så skulle han aldrig säga ett
ord, så van är han vid odugliga fruntimmer! Säg,
Dorothea, kan du nu undra på, att jag sade, det
Carolina inte gjorde min bror lycklig, när du sjelf
ser, hvad han blifvit genom henne?"

"Ingenting i verlden skall härefter förvåna mig",
sade mamsell Brus.

"Jag tror det, min söta; och jag önskar, att Gottfrid
snart ville gifta sig med en förståndig qvinna, som
kunde återföra honom så småningom! Jag inverkar inte
det ringaste på honom."

Mamsell Brus sade, att hon fick upplefva det ena
miraklet efter det andra.

"Men jag kan inte sitta tanklös stilla."

"Det vet man väl!"

"Dorothea, jag tror du är min vän!"

"Det gläder mig, Bertha, att du känner mig!"

"Ja, att du rent af kunde gå i elden för mig!"

Mamsell Brus sökte   vid denna förmodan   att se så
villig ut, som möjligt.

"Ack,   det   gör så godt   att hafva någon,   som
håller   af sig ... tag i tygsnibben der ... det
värmer mitt hjerta, Dorothea; ty, ty ... man har ändå
någon, som erkänner sitt värde." 

"Bertha,  du  måste
lofva mig att dricka kamillté i qväll och betvinga
dina känslor."

Fru Kalm   rörde   vid  nyckelknippan;   hon var
villig   att när som helst lägga bort den  eller
öfverlemna den till någon värdigare.

"Jag ber dig, Bertha!" och mamsell Brus föll henne
om halsen   och höll just på   att applicera   tre
kyssar   på   hennes venstra kind, då salsdörren
öppnades och en elegant promenadklädd qvinna   i
sorgdrägt   inträdde,   åtföljd af en ung flicka, som
höll en liten gosse   i   handen.    Herr Dunkert
kom just in   på   samma gång   som  de,   följd af
sina barn.    Fru Kalm och   mamsell Brus   vexlade
ett   mörkt ögonkast,   medan herr Dunkert följde
det svartklädda fruntimret till soffan. 

"På en sådan här solskensdag   var jag alldeles tvungen
att lufta oss.   Hannibal, min älskling, kyss
din mamma!"   Hon räckte ett par purpurläppar mot
gossen, som följde henne, och höjde en half suck.
"Stadsluften är inte rätt helsosam, fruktar jag;
lilla Clara ligger hemma i hufvudvärk,   och så kan
man inte sticka foten utom dörren,  utan att göra
'grande toilette'." Och hon kastade en blick i
spegeln midt öfver,  vinkade unga Alexis Dunkert
till sig och beskärde honom samma ynnest som sin
son.    "Se så, små gossar, lek nu med hvarandra!"

"Nå,   när fru Forsner   inte tycker om lifvet och   luften
här, hvarför då flytta hit?" sade fru Kalm.

"Ack, min Gud!" svarade den lilla frun och såg ned,
som vore hon fördjupad i minnen. "Då Josef blef
sjuklig de sista åren och han drog sig från affärerna,
flyttade vi på landet ... men att lefva der, sedan
min mans död, i ensamhet ... och landtbruket ... ser
jag ut att kunna sköta ett sådant? och senhösten och
vinterqvällarne -- hu! jag ryser, bara jag tänker derpå
... Om bara en sparf hade prasslat i de bladlösa
grenarne utanför, hade jag blifvit ihjälskrämd" --
och hon lutade hufvudet på sned, som hon ofta gjorde,
då hon talade, och såg helt värnlös ut.

"Vis à vis affärer, så var den der
flyttningen från landet
också det klokaste", sade herr Dunkert.

"Ja, när man inte är någon millionär," -- hon gaf
honom i en sidoblick, -- "så är det bäst att tänka
sig före." Och hon draperade den svarta klädningen
omkring sig; och fru Kalm hade icke kunnat se
mera ordentlig och sparsam ut, än hvad den lilla
frun i detta ögonblick gjorde.          

"Du lilla
Apollobild, så lik du är din far!" sade mamsell Brus   
och hindrade   unga Dunkert   att falla
öfver hennes ömma fötter.

"Ack, de barnen!" sade fru Forsner; "men herr Dunkert
lade bort cigarren, då jag kom in, tror jag;
för all del fortsätt, jag vet ingenting bättre
än tobaksrök!"

"Nå,   med   damernas tillåtelse  då?"    Herr Dunkert   såg
rätt nöjd ut  öfver   att man uppmuntrade honom   att
fortsätta med den gamla vanan att hålla cigarren i munnen.

"Jag   vet   heller   inte någonting  så uppfriskande",   sade
mamsell Brus och gjorde en våldsam ansträngning
att inte hosta.

"Jag tänker på Josef", sade den unga enkan, hvars ögon
fingo ett lätt vattenskimmer, och såg på röken.

"Det var en hedersman", sade herr Dunkert.

"Hannibal, min älskling, du skall likna din far!"

"Aj, sade jag inte, att Lexis skulle stå på hufvudet från
stolen!" ropade fru Kalm,  kanske med hemlig
tillfredsställelse att kunna draga herr Dunkerts
uppmärksamhet från fru Forsner. 

"Gud,   en   sådan
blånad   han fick!"   sade  mamsell Brus och sprang
efter smör för hans panna, medan fru Kalm skyndade
efter vatten.

Den lilla enkan sade något vackert om moderlösa små,
tryckte derpå sin son intill sig: "ja, du är utan
far, du lille stackare! Se så, Lexis, hurtiga små
gossar skrika inte. Nej, nu få vi begifva oss af igen
... jag tackar, jag kan inte stanna;

vi hafva minsann annat att göra, än med nöje förslösa
vår dag; hafva vi inte, Minny?"

Den tilltalade log. Det var mera en mekanisk rörelse
med läpparne, och som ungefärligen kunde betyda
ett samtycke eller att hon hört, att man talat till
henne. Hon hade mörka, drömmande ögon, blek hy och
ett långt svart hår, allt för stort och ovårdadt
kanhända; fruntimren kallade henne ful och hade
ännu aldrig med afund talat om henne, och männen
hade ännu aldrig tänkt på, huru hon såg ut, eller
älskat henne. Hon kom från ett fattigt hem, för att
en tid vara något sorts sällskap åt fru Forsner; ty
föräldrarne, eller kanske rättare fosterföräldrarne,
menade, att hon hade för tungt lynne för sina aderton
år och att förströelser och en annan omgifning skulle
gifva henne mera ungdomslif och glädje.

"Jag har sytt Hannibal en ny jacka, och Gud vet allt
hvad! Ja, det är ett riktigt hufvudbry att klippa
och sy till honom, men så skall han också rustas ut
till en liten karl och börja sin skola", fortfor fru
Forsner att prata med en ifver och en barnslighet,
som gaf rodnad åt hennes kinder och som klädde henne
utmärkt väl och kom hennes duglighet och sparsamhet
att framstå i den vackraste dager.

Mamsell Brus gaf nu en vink om sin lärdom och började
tala om ett slutet sällskap, som hon stod i spetsen
för och der man roade sig med att läsa Shakespeare
på originalspråket.

"Jag hade verkligen lust att vara med på de der
föreläsningarne", framkastade fru Forsner vårdslöst.

"Det vore roligt för oss", sade mamsell Brus och höll
nacken styf, under det hon heligt föresatte sig, att
så länge hon kunde hålla den upprätt, så skulle fru
Forsner icke sätta sin fot inom det lilla sällskapets
helgade område.

"Ack, herr Dunkert", sade fru Forsner och hejdade sig,
då hon räckte honom sin hand till afsked, "jag kom
egentligen hit, för att göra en förfrågan, om det
finns någon plats ledig på herr Dunkerts kontor?"

"Det skulle kunna vara en möjlighet, ifall fru Forsner
har någon person att rekommendera."

Fru Kalm och mamsell Brus vexlade en blick och fru
Forsner log.

"Ja, det har jag verkligen: Minnys bror"; och hon
gjorde en rörelse med handen mot den unga flickan,
som nu med mera intresse tycktes följa samtalet;
"han har nu gått igenom handelsinstitutet i Göteborg
och är rätt skicklig i språk; hans far är icke utan
bekymmer att kunna få honom en plats."

"En sådan är ledig för honom på mitt kontor."

Fru Forsner kastade en half blick på fru Kalm, i det
hon fattade herr Dunkerts hand och belönade honom
med ett af sina vackraste leenden: "Det är att tala
som en gentleman!"

Dunkert följde henne nu ut och försvann för den
eftermiddagen på sitt kontor.

Men mamsell Brus och fru Kalm kastade sig handlöst
öfver den unga enkan, styckade bit för bit hennes
toalett, påstodo, att hon endast koketterade med
sin moderlighet, att hennes duglighet blott bestod i
att läsa romaner, och kände sig först lugna, när de
söndermalit hennes inre och yttre menniska till stoft
och aska, som de kastade för vinden. Icke heller
Minny, stackars flicka, som för tillfället var i
fru Forsners hus och som under besöket sutit en stum
åhörarinna, skonades; de kallade henne en idiot och
undrade, hvad det slutligen skulle blifva af henne.

*

2.

Ja, hvad skulle det blifva af Minny? Det hade hon
kanhända sjelf icke funderat på, fastän hennes natur
var drömmande nog. Det fanns i hennes förgångna lif
något dunkelt, något, som drog alla hennes tankar till
sig, och huru det kommandes kaos skulle gestalta sig,
rörde henne icke på annat sätt, än det, som just stod
i samband med detta förflutna. Hon var fosterdotter
till Adam Simers, fattig handtverkare i en småstad,
och så länge hon mindes tillbaka, hade man litet
här och litet der framkastat vinkar om just det der
dunkla, som drog hennes tankar till sig. Ur dess
skugga steg ibland
fram till henne ett blekt, förgråtet ansigte med
stora mörka ögon -- just en spegelbild af henne sjelf
-- och talade om oskuld och brott i ett otydligt
virrvarr. Den bilden kallade hon för sin mor, och
hon lyssnade ofta till de orden: "din fars oskuld
skall komma i dagen", och långa timmar kunde Minny
ligga sömnlös och tycka, att det just blifvit hennes
mission att bevisa hans oskuld.

Hon hade många gånger tänkt att fråga
fosterföräldrarne om alla tilldragelser vid hennes
fars sjelfmord; men så ofta hon förde samtalet
på detta ämne, undveko de det nästan med ångest,
och Minny visste således härom blott, hvad ett och
annat uppsnappadt ord kunnat säga henne. Men dessa ord
voro tunga nog att höra och kommo henne att allt mera
och mera sluta sig inom sig sjelf. Då hon kom i fru
Forsners hus, ville fosterföräldrarne icke, att det
skulle vara som löntagerska, utan som ett sällskap,
för att det skulle beredas henne mera frihet, än hvad
eljest kunde blifva fallet. Väl skakade fru Forsner på
hufvudet öfver den tungsinta flickan, men tog gerna
emot hennes små tjenstaktiga handräckningar eller
fördjupade sig med henne framför skymningsbrasan
i gissningar öfver den eller den hjeltens eller
hjeltinnans slutliga öde i någon intressant roman,
som de för tillfället läste; ty hufvudboken i det
närbelägna lånbiblioteket kunde utvisa, att fru
Forsner höll dubbel prenumeration och icke så litet
konsumerade af den lätta lektyr, det hade för afsigt
att strö ut i verlden. Denna läsning hade för Minny
öppnat liksom en ny sida af lifvet. Medan fru Forsner
närde sitt snille med litteraturens grönsaker och
flygtigt ögnade igenom en bok, för att fatta en annan,
grep Minny efter diktens bjertaste praktblomster och
läste sina dikter och favoritromaner om och om igen,
tilldess hjeltarne blefvo oafsättliga despoter,
som började styra hela hennes lefnad. Hon önskade
sjelf få upplefva, hvad hon fann skildradt i böcker,
och det mystiska och sorgligt dunkla i hennes eget
öde band henne med mer eller mindre oupplösliga 
fjettrar än vid den ene, än vid den andre idolen. Så
lefde hon för sig sjelf och öfverlåten åt sig sjelf,
som om hon sväfvat i en balong, utan att någonsin
tänka på att sänka sig till vanliga menniskors
glädje eller sorger. Hon brefvexlade ofta med sin
bror och gjorde med pennan i hand små mjeltsjuka och
fantastiska utflykter, som han småleende läste, för
att sedan kasta dem i någon dammig låda, och skref
som svar till systern långa gladlynta föreläsningar
öfver flickors oförstånd, hvilka Minny skrattande
mottog, skyllande honom i hjertat för att vara den
personifierade prosan.

Just med en sådan epistel i hand stod hon vid
salsfönstret en viss förmiddag, omkring en vecka
efter besöket hos Dunkert. Fru Forsner låg halfklädd
några rum derifrån på en kabinettssoffa och läste med
ifver i en försvarligt tjock bok. Minny visste nu,
att hon kunde vänta brodern och fosterfadern hvilken
minut som helst. Julius skref så hoppfullt och gladt;
det var så olikt henne sjelf, att tårar stego henne
i ögonen af längtan efter den lifvande fläkt, som
skulle komma med honom, och gaf hennes bleka ansigte
ett lätt färgskimmer. 

"Ursäkta, tar fru Forsner emot?"

Minny vände   sig   häftigt   om;   hon hade icke
hört   den talandes steg.

"Strax,   tror jag;   om häradshöfding Gunstorp
är så god och sitter ned.    Der ligga några
morgontidningar."

Men han rörde icke vid dem. Kanske behöfdes det blott
mera lif, för att göra den unga flickans ansigte
tilldragande, ty för första gången vände sig en man om
och såg efter henne. Några få minuter derefter öppnade
hon förmaksdörren för honom. 

Fru Forsner låg icke
längre på kabinettssoffan. Hon satt vid sitt sybord
i en luftig morgondrägt, öfverflödande af musslin
och spetsar, och lät den lilla flitiga handen hvila
ett ögonblick, för att draga en stol fram till sig,
visande på den med en inbjudande rörelse, medan hon
gaf häradshöfdingen en half blick, för att öfvertyga
sig om, hvad hennes lilla husliga scen gjorde för
intryck på honom. Hon hade lärt sig af sin aflidne
man, att de qvinliga dygder, som mest värderas, äro,
då en omtänksam husmoder sitter med nålen i hand eller
går vaksam omkring med en skramlande nyckelknippa. Och
det var med

denna lärdom i tankarne, fru Forsner aldrig visade
sig vårdslös och halfliggande; det var denna lärdom,
hon kanske hade att tacka för de goda tankar,
männen i allmänhet hyste om henne, medan qvinnorna
kallade henne en listig kokett, som sökte fånga sig
en äkta man.

"Jag kan inte förstå, hvarföre Minny inte genast
släppte in häradshöfdingen; en sådan här brådska är
väl ingenting ovanligt", och hon visade på en liten
kokett utstyrd barnklädning, som hon just höll på att
lägga sista hand vid; "litet kringströdt handarbete
få vi inte genera oss att visa ... häradshöfdingen
småler och tycker, att vår brådska och vårt arbete
är det inte stort bevändt med."

"Jag vet ingentig älskligare,  än en qvinna vid
sin söm."

"Jo, jag ville se ett hus, der en omtänksam qvinna
felades! Minny, min älskling, gif mig knapparne till
den här klädningen."

"De äro redan isydda."

"Det var sant, jag gjorde det i går qväll ... jag
har ibland mina små distraktioner ... den, som
ensam, såsom jag, har hus och barn att tänka på,
har så mycket i sitt hufvud", och hon lade det på
sned och log mot häradshöfdingen och Minny.

"Nå, huru går det med min process?"

"Vi hafva alla apparancer att vinna den."

"Nå, och egendomsköpet?"

"Det bjudes fyratiofemtusen riksdaler."

"Femtio var ju priset?"

"Det vet naturligtvis fru Forsner, som sjelf bestämde
det."

"Gud, ni karlar tro, vi äro riktiga affärsmenniskor
... tro, att om vi säga något den ena dagen, vi
skola komma ihåg det den andra!"

"Nå, lemnar då fru Forsner egendomen för den bjudna
summan?"

"Är den då icke värd femtiotusen?"

"Jag tror det."

"Då få vi väl vara konseqventa. Ack, hvad de der
affärerna äro tråkiga, och hvilket bråk och bekymmer
får man inte hafva for sin existens!"

"Mången skulle önska sig hafva ett sådant bråk",
sade herr Gunstorp med ett lätt leende.

"Ack, jag är så bortskämd; min man" -- hon höjde en
suck -- "tänkte på allt! Och när man tillsammanlagdt
blott kan få ut sjuttiofemtusen riksdaler för att
lefva af, så ... ja, jag erkänner mig åtminstone vara
i riktigt bryderi, för att den der lilla räntan, som
blir af kapitalet, skall räcka till. Nå, jag är heller
inte ensam, jag har två barn ... men jag syr allt
till dem sjelf och sparar, så godt jag kan." Och hon
fastsydde en rosett, och hon såg ut, som tryggade hon
sig på, att hvilken man som helst skulle sätta värde
på en så huslig och sparsam liten qvinna; och detta
hopp slog heller icke fel, ty herr Gunstorp sade:

"Fru Forsner är just en myra för sin stack, --
alltid verksam, alltid med nålen i hand, när jag än
må komma."

"Var snäll, lilla Minny, och gif mig det
gredelinrandiga förklädstyget."

"Det är redan sydt."

"Nå, i dag måste jag lida af den rysligaste
tankspriddhet. Kan det bruna tyget redan vara sydt?"

"Inte det bruna; jag tyckte fru Forsner sade det
gredelina."

"Det vet jag, min söta; det var naturligtvis en
felsägning."

"Andra menniskor bli ändå aldrig som vi sjelfva",
tillade fru Forsner, då Minny på några ögonblick
försvann. "Någon rätt nytta har jag inte af den
flickan!"

"Hon har ett behagligt utseende."

"Dragen äro rätt vackra, men alldeles liflösa." Och
när Minny nu kom in, tog hon tygstycket med en viss
häftighet ur hennes hand.

"Mamsell Simers' föräldrar bo ju i E....?"

"Ja", svarade Minny tankspridd och virade en tråd
mellan fingrarne.

"Min söta, Adam Simers är ju bara din fosterfar? Din
kusin, är det icke så? Ja, stackars flicka, sina
föräldrar kan
hon väl inte minnas", inföll fru Forsner, som i hast
fann benägenhet att röra vid det förflutna och att
det kanske icke var ur vägen att nu draga fram med
ett visst rykte.

"De dogo då tidigt?" sade herr Gunstorp.

"De dogo tidigt", återupprepade Minny och ryckte
tråden i små bitar.

"Det var ju någon tung olycka, som träffade din mor;
var det icke?" Och fru Forsner såg helt deltagande
ut. "Se inte så ledsen ut, Minny; barnen kunna ju ej
rå för ...?"

"Nej, de rå visst inte för sina föräldrars olyckor",
skyndade herr Gunstorp att säga; "mamsell Simers har
nog af att bära på detta minne, fruktar jag."

En liflig rodnad flög öfver Minnys panna, och hon
höjde sina ögon en sekund upp till den person, som
så väl genomskådade henne.

Han var omkring fyratio år, med kal panna, liten
och magerlagd. Det låg något mildt och lugnt i hans
ansigte; hon såg ännu en gång på honom.

"Ack", sade fru Forsner   och syntes helt olycklig,   "jag
är så barnslig och obetänksam; jag hade aldrig bort
vidröra ... men jag hade glömt alla de der ledsamma
ryktena." Hon höll hastigt inne och tryckte ihop
läpparne, likasom besluten, att, hvad hon än droge
sig till minnes, icke ett enda oförsigtigt ord mera
skulle slippa öfver dem.

"Nå, och mamsell Simers tycker om Stockholm?" sade
herr Gunstorp, kastande sig öfver det första bästa
ämnet, för att slippa ifrån ett, som syntes så
plågsamt för Minny.

"Omgifningarne äro vackra."

"Men lifvet, lefnadssättet här?"

"Jag har verkligen inte tänkt derpå."

"Ack", -- fru Forsner gaf till ett litet lätt skratt, --
"Minny går genom verlden med förbundna ögon."

"Det är ungdomens och ett rent hjertas blindhet;
den ger sig gudnå's med åldern och erfarenheten!"

"Jag har väl aldrig varit renhjertad då", sade fru
Forsner, alltjemt leende, "för jag mins inte den tid,
då jag gick så der slö och död genom verlden. Visst
hade jag mina flickdrömmar och gjorde som nygift
upp mina små romaner, men verkligheten jagade dem
alla på flykten. Man får minsann söka vara vaken
och klarseende, när man, som jag, från sextonde året
ikläder sig en husmors pligter."

Sedan herr Gunstorp sagt, att hon icke såg ut att
vara stort öfver de sexton åren, och de ännu hade
vexlat några ord af ungefärligen samma betydelse,
aflägsnade han sig, efter att hafva lofvat göra
allt, hvad han kunde, för att få ifylla de felande
tusenriksdalrarne i egendomsköpet.

"Gud, en så odräglig menniska!" sade fru Forsner,
så fort han var gången, och kastade fingerborg och
söm långt bort. "Jag kan inte begripa, hvarföre herr
Dunkert rekommenderat honom åt mig? Han har väl inte
tänkt på menniskan, utan bara på juristen."

"Är han en skicklig jurist?"

"Han lär vara ett af våra skarpaste hufvuden."

Om fru Forsner sagt, att han varit verldens skönaste
man, så skulle Minny kanske icke lyssnat på det med
det intresse, som nu. En jurist med "skarpt hufvud",
var det icke just det, Minny behöfde, för att kunna
gifva någon belysning åt det dunkla förgångna och för
att gifva sanning åt moderns ord: "din fars oskuld
skall komma i dagen!"

"Hvad står du och tänker på, Minny, eller tänker du
icke alls? Sannerligen är jag icke frestad att tro
detta sednare. Men en sak får jag lägga på ditt minne,
att när jag frågar efter knappar, förklädstyg och
dylikt, så torde du inte svara, att de äro 'isydda'
eller 'färdigsydda'. Det felades bara, att du skulle
hafva tillagt dig sjelf hafva gjort det, för att
riktigt kompromettera mig. Hjelp mig nu att söka upp
min bok; jag vet inte, hvar jag kastade den!" Och
efter fem minuter låg fru Forsner fördjupad i "Lady
Audleys hemlighet". När Minny gick ut, för att gifva
några order i köket, föll hon hufvudstupa i en ung
herres armar, medan en äldre man obarmhertigt höll på
att snärja in sig i ett resskärp, medan han mumlade:
"Gud välsigne dig, Minny, mitt kära barn!"

3.

"Min käre gosse", sade en ljuslett, medelålders man,
som satt i en soffa och såg sig betänksamt omkring,
"du kommer att bo som en prins."

"Jag är glad, att jag blef inackorderad här", svarade
en smärt yngling med smalt ansigte och blondt hår,
i det han gick fram och tillbaka med säker hållning
och en kort bestämdhet i sina rörelser. "Fru Forsner
har varit mycket vänlig mot mig."

"Det har hon", svarade den andre med trygg ton. "Nå,
och herr Dunkert?"

"Särdeles egen måtte han vara", sade ynglingen med
ett lätt skratt. "Jag hade blifvit tillsagd, att
han väntade mig i sitt arbetsrum, och jag gick dit,
för att få mina instruktioner. Då jag kom in, stod
han framför kakelugnen; han helsade inte, utan bara
stirrade på mig. Förmodligen kom jag olägligt, och jag
visste inte, om jag skulle gå ut eller stanna. Jag
sade emellertid mitt namn och att man sagt, att han
väntade på mig, hvarför jag tagit mig friheten stiga
in. Han såg ut, som fattade han inte mina ord, och
jag måste tre särskilta gånger upprepa dem."

"Kanske han är döf, du?"

"Nej bevars, han hörde sedermera hvartenda ord, jag
sade, och aldrig har jag hört en sådan nyfikenhet!"

"Han vill naturligtvis känna sitt folk."

"Men att hålla en sådan examen? Nå ja, mig qvittar
det lika! Jag måste beskrifva mitt hem och mamma och
dig, Adam ... och han intresserade sig för hvarenda
småsak; hvem jag var lik och andra barnsligheter,
och dess emellan tittade han inte förtjust på mig,
det vet Gud! ... men just för den der nyfikenheten,
fick han inte något utförligt besked, det kan han
glädja sig åt."

"Min käre gosse, du skall komma ihåg, att han är
din principal."

"Det glömde jag heller inte, Adam; för hade någon
annan gjort de der frågorna, så skulle jag helt enkelt
svarat, att som han visade så stort intresse för
allt, hvad som rörde oss, så bodde vi der och der,
och att han på stället bäst kunde öfvertyga sig om,
huru vi hade det."

"Här i lifvet duger det inte, att vara så kort för
hufvudet."

"Nå, inte alla hafva Adams tålamod."

"Säg inte så, käre gosse; jag hör nog också till dem,
som knota."

"Det har jag aldrig märkt; -- men helsa nu mamma, att
Stockholmslifvet inte skall hafva någon frestelse för
mig", och ynglingen slog sig med ett visst kamratskap
ned bredvid sin äldre vän.

"Det vet jag", svarade Adam med tillförsigt.

"Och så fort jag får upp min månadslön, så skall
jag sända faster Marie Sophie en rörstol, som går på
trissor, så att hon kan skjuta omkring sig sjelf, --
stackars faster, som alltid måste nyttja kryckor,
då hon vill flytta sig omkring i rummet! -- och en
sidenklädning till mamma."

"Du är en hedersgosse och tänker på alla, men ..." --
och Adam såg undvikande bort till ett spelbord --
"du får inte blifva ledsen, men sexhundra riksdaler
räcka väl inte till sådana utgifter?"

"Sexhundra, Adam! jag kommer nu till det bästa, till
det, jag i sista ögonblicket hade tänkt öfverraska
dig med; men faster Marie Sophie påstår, att jag har
fruntimmersnatur och kan inte tiga, och jag fruktar,
hon har rätt ..."

"Min käre gosse, du gör mig riktigt nyfiken."

"Jag har fått löneförhöjning."

"Hvad i Herrans namn!"

"Som jag säger; nå, gissa med huru mycket?"

"Kanske med femtio?"

"Tolf gånger femtio! hurra, Adam! det är rena
sanningen."

"Men hvarföre?"

"För min utförliga beskrifning om er alla, kan jag
tro; för jag hade inte väl slutat den, innan han sade:
"Nykomlingar bruka alltid komma hit hvarje morgon,
för att redogöra för alla handelsnotiser, så att de
tidigt vänja sig vid affärslifvets
vexlingar. Jag är säker, att det är alldeles
öfverflödigt för herr Simers. Grubb, som hittills haft
detta åliggande, kan fortsätta dermed; ty sannerligen,
han behöfver det. Herr Simers kan genast tillträda
sin plats på kontoret och har sexhundra riksdalers
påökning i lön." Då jag ville tacka, vinkade han med
handen och såg ut, som om, då han proponerade hela
löneförhöjningen, önskade han intet högre, än att
blifva mig qvitt."

"Gud ske lof, Julius, att allt reder sig så bra!"

"Mamma, stackare, behöfver nu inte tio gånger vända
på skillingen, innan hon ger ut den. Ja, Adam, jag
vet nog, att så har varit förhållandet ... huru j
hafven måst spara för min skull."

"Jag misstänker, att det var derför, du vände din
håg från studierna, Julius; det var, för att inte
ligga oss till tunga ... bara du inte förhastat
dig ... bara du passar för affärslifvet?"

"Ser jag ut, som jag inte passade, hvasa'! Ser jag ut
att låta pudra på mig odugliga varor; titta på mig,
Adam, ser jag inte fastmer ut att kunna slå blånor
i ögonen på folk?"

"Det kommer du inte att göra, Julius", sade Adam och
strök sig med en orolig rörelse om polisongerna.

"Jag skall blifva rik, få eget hus och ekipage
... hvasa', Adam? Det skall allt kännas skönt,
att gunga på de der fjädrarne."

"Du tänker då alltid på rikedom."

"På rikedom och lycka, Adam!"

"Måtte ditt hopp inte komma på skam!"

Ett bud kom nu, som sade, att fru Forsner väntade
med téet på herrarne.

"Jag dricker inte té",  sade Adam.

"Det behöfs inte heller."

"Jag satt hellre här och väntade på dig, Julius
... jag ... jag tycker inte om att prata med
sådant der fint folk, till hvilka man inte vet,
hvad man skall säga."

"Fru Forsner   för ordet,   det kan Adam vara lugn för."

"Vore det inte för Minny, det kära barnet, så gick
jag aldrig dit", mumlade Adam, i det han följde Julius
och gjorde en otymplig bugning för fru Forsner.

"Och allt är sig likt i den goda staden, herr
Simers?" sade den unga enkan, som satt, till
ögonfägnad för herr Gunstorp, i en täck grupp med sina
båda barn och gjorde i den älskligaste sinnesstämning
(herr Gunstorp hade i dag kommit med underrättelsen
om de femtusen riksdalernas lyckliga genomdrifvande)
fråga på fråga.

Adam underrättade henne,   att vår Herre förnekat
honom egna barn i sitt äktenskap,  men att han icke
saknade några, och han vände sina ögon långsamt
först på Julius  och sedan på Minny,   att   hans
hustru   var en engel i tålamod   och   att 
hans syster fortfor att vara halt och sjuklig.

Fru Forsner   såg   på   herr Gunstorp,   kanske för
att se, hvad intryck Adam Simers gjorde; drog sedan sina
båda barn intill sig   och   antog  en  ännu
behagfullare ställning   och bedyrade halfhögt, att
få menniskor voro så redbara -- ett bedyrande,   som
tystade munnen på Adam   och kom honom   att envist
sitta qvar vid dörren och se ut som en brottsling.

Der satte sig Minny hos honom, talade om sin
fostermoder och trädgården bakom hemmet, om Adam
och hans skymningspipa, tills denne åter blef helt
hemmastadd och kände sig varm om hjertat. När hon
så reste sig upp, -- ty fru Forsner vinkade på henne,
-- sade Adam till herr Gunstorp, som nu blifvit hans
närmaste granne:

"Det barnet är en välsignelse för oss!" Derpå såg
han betänksam ut och vinkade Julius till sig.

"Min käre gosse! Minny fortfar att se blek ut; du
får nu riktigt söka muntra henne."

"Hon vill bara se intressant ut; det vilja alla
unga flickor."

"Hon ser för ledsen ut, liksom ..."

"Som om hon bar på någon sorg, kanske?" sade Julius
skrattande.

"Nej, det gör hon gudskelof inte!"

Gunstorp såg på de talande; en fråga steg upp på
hans läppar, men den kom icke längre, ty han tänkte:
"hvad har

jag   med   hennes   föregående   lif   att  göra?"
Och han följde
Julius,   som satte  sig   vid   ett litet fristående
bord,   fullt med
böcker,   vinkande   lilla  Clara  Forsner   till
sig,   för   att   visa henne gravyrer.

*

4.

Adam hade rest och Julius tillträdt sin nya plats. Den
eviga likheten mellan dagar och timmar midt under
affärshvimlet tröttade väl Julius i början; men han
var från barndomen vand vid ordning och punktlighet,
och han hade med den ifver, som låg i hans natur,
omfattat den bana, han valt. Det började ligga för
honom ett visst behag uti, att vandra omkring i
dessa halfskumma magasiner. Nästan alla jordens
länder, alla menniskoslägtets raser hade arbetat,
för att fylla dessa balar, tunnor och kistor, som
här i massor stodo hopade på hvarandra och mellan
hvilka slingrade sig hemlighetsfulla gångar. Och der
Julius så vandrade, tyckte han sig än se en indiansk
kanot styra öfver någon strid ström, eller brokiga
kinesiska dschonker eller lätta malajiska båtar med
ett bamburör till mast lyfta sina vingar och kämpa
mot storm och vågor, för att samla sina skatter här
i denna mörka vrå.

Ju mera hemmastadd han blef bland alla dessa
dolda herrligheter, ju mera älskade han sitt
lefnadsyrke. Med ungdomens entusiasm hade han varit
färdig att betrakta sin principal som idealet af en
köpman. Mannens klokhet, säkerhet, energiska korthet
och stolta redlighet inspirerade honom, och han hade
gerna med svärmisk innerlighet fästat sig vid honom;
men han såg honom aldrig, utom affärstimmarne,
och under dessa höll herr Dunkert sig på så stort
afstånd från honom, som om han icke fanns till; ja,
om icke lönen hade blifvit punktligt utbetalt, skulle
han nästan varit frestad att tro, det herr Dunkert
helt och hållet ignorerade hans närvaro på kontoret.

Lifvet uppe i herr Dunkerts hus var för Julius
en myster; ty ehuru fru Forsner och hans syster,
Minny, voro bjudna på de festligheter, enklingen
fortfarande ansåg sig böra göra, så voro Julius eller
hans kamrater aldrig inviterade.

Då ekipager stannade utanför huset och galonerade
betjenter flögo upp- och nedför trapporna och brokiga
skuggor sväfvade förbi de upplysta fönstren, satt
Julius på kontoret, eller gjorde han måhända ett slag
utanför på gatan, der han kanske icke utan längtan
-- han var blott tjugo år -- såg upp mot ljuslågorna
i kronorna.

Det var just en sådan qväll. Leende gäster mötte
hvarandra i den rikt smyckade och upplysta våningen
och tusen muntra infall flögo kring den artige värden,
som ibland svarade med en förströdd min, medan
hans syster, fru Kalm, på det förbindligaste gjorde
"les honneurs" och med sina leenden sökte ersätta sin
brors allvar, under det mamsell Brus åtagit sig att
öfvervaka barnkammaren, der hon för tillfället satt
och berättade en saga för Lexis med ett älskvärdt
försök att se moderlig ut.

Herr Dunkert, som några ögonblick stått lyssnande i
barnkammardörren, hade försvunnit, för att inom få
ögonblick åter stå der.

"Det är bra vänligt, mamsell Brus, att inte i qväll glömma
barnen   --   se   der,   lille  Lexis,   gif
tant   Dorothea   det här armbandet."

"Min Gud!" sade mamsell Brus och tryckte handen mot
venstra sidan, likasom hon der känt ett häftigt styng.

"Mamsell Brus har så länge visat sig deltagande för
mina små, och jag har länge tänkt ... jag hoppas,
mamsell Brus vill bära den lilla gåfvan?"

"O, till min död!" och mamsell Brus såg ut att känna
ännu ett styng.

Och hon tog ett smakfullt armband i guld, perlor och
rubiner och knäppte det, efter ett litet famlande och
med en half blick på herr Dunckert, öfver handleden.

Hennes hjerta slog härunder lika dåraktigt i galopp,
som då hon, i en förgången tid, hängt ett visst
minnesrikt glashjerta om sin hals, och hon sjönk ned
på stolen i stort bryderi, beredd att höra, hvad än
herr Dunkert skulle kunna hafva att säga henne.

Men herr Dunkert tycktes icke vidare vara hågad för
något tal, ty han gick tyst ur rummet. "Rom byggdes
inte på en dag", tänkte mamsell Brus med en suck
och fortsatte att berätta sin saga, vid hvilken den
lille gossen somnade, och hon gick ut i salongen,
för att visa fru Forsner sin gåfva.

"Jag undrar inte på den", sade den intagande enkan
med ett af sina vackraste leenden. "Herr Dunkert
skulle väl på något sätt vara erkänsam mot en person,
som visat ett så outtröttligt nit i hans barnkammare?"

"Så afundsjuk hon är!" tänkte mamsell Brus och lät
rubinerna gnistra, och huru likgiltig herr Dunkert än
gick förbi henne, tyckte hon, att det ändock fanns ett
hemligt förstånd dem emellan, och hon tömde ett glas
champagne och seltersvatten, under det hon vinkade
mot honom med handen och såg sig om efter någon,
som kunde vara sällskapligare, än fru Forsner. Hennes
blickar träffade på Minny, som satt vid ett fönster
och samtalade med en medelålders man.

"Nej, se häradshöfding Gunstorp", sade mamsell Brus
och närmade sig de båda samtalande. "Det är några
år, sedan vi träffade hvarandra, så jag var strax
inte viss på, om jag såg rätt. Jag hoppas, jag är
igenkänd?"

"Hvem kan glömma en Aspasia?" Och han sköt fram en
stol för henne.

"Alltid lika artig!" Och hon slog honom skalkaktigt
med sin näsduk öfver armen. "Nå, mamsell Simers,
här är ingen dans i qväll; för en så ung dam måtte
detta vara en riktig försakelse?"

"Jag har intet nöje af dans."

"Ack", sade mamsell Brus, "jag vet intet roligare!"

"Den här unga damen är inte lik er andra", inföll
herr Gunstorp.

"Nå, mamsell Simers, hvad är nöje då?"

"En god bok, som jag kan få läsa från perm till perm
utan det ringaste afbrott.

"Hvad underförstås med en god bok?" fortfor mamsell
Brus att fråga.

"En roman, naturligtvis!"

"Jag läser också gerna", sade mamsell Brus och
såg halft medömksam ned på den unga flickan, men
endast vetenskapliga eller nyttiga saker, och skall
det någon gång vara lättare lektyr, så läser jag
endast romaner på originalspråket; likväl föredrar
jag skalderna. Ack, denne Shakespeare! Läs honom
på engelska."

"Det kan jag inte."

"Inte?" Mamsell Brus såg med stora ögon på en ung dam,
hvars uppfostran blifvit så försummad.

"Men Göthe åtminstone då på ..."

"Jag kan hvarken tyska eller fransyska", inföll Minny,
för att kanske på en gång befria sig från en examen.

Herr Gunstorp skrattade.

"Ursäkta, jag kommer strax tillbaka." Och mamsell
Brus fann icke längre nöje i att tala med en tvär,
obildad flicka och en lärd jurist med en evig dragning
öfver munnen, utan begaf sig vidare på ströftåg efter
en sympatiserande själ och träffade på fru Kalm.

"Jag hoppas, man inte för mycket skall sakna fru i
huset här", sade hon.

"Du är oöfverträfflig, Bertha!"

"Kom och se på min à la daube!"

"Man skulle förr kunna anse den för en praktfull
jätteblomma, än en hummer-anrättning!"

"Svin, söta Dorothea! Ja, nog kan man se om huset och
hafva ordning omkring sig, fast man har kalaser, men
så får man också hafva ögonen öppna och inte sofva mer
än med ett i sender och aldrig släppa nyckelknippan
ur sin hand!"

Mamsell Brus nickade erkännande med hufvudet,
drog fram med spartanerna och höll till godo med
en pastej, under det hon under kyssar och bryderi
omtalade armbandspresenten.

Fru Kalm sade, att hon gladde sig ofantligt, men såg
mörk ut och klagade öfver hufvudvärk. "Ja ja, få se,
hur här blir nästa vinter, då Ferdinand väl kommer
hem!" tillade hon.

"Ferdinand, söta du?"

"Min brors son med första giftet; han är väl tjugosju
år snart; nå, vi få se, huru det blir, om inte han,
i stället för sin far, för en ung, vacker fru i
huset." Och hon nickade uppmuntrande mot sin väninna,
och det såg ut, som om hufvudvärken något lindrades,
när hon nu gick för att öfvervaka dukningen.

"Hela qvällen håller du dig borta från mig och sätter
dig bara till att sällskapa med den der tråkige
Gunstorp", sade fru Forsner under supéen till Minny;
"hvad i all verlden hafven j kunnat tala om?"

"Sannerligen jag rätt minns."

"Herr Gunstorp, kom hit! Hvad sägs om Minny, som
redan hunnit glömma allt, hvad ni talat med hvarandra
i qväll?"

"Ett salongsprat är likt de här flyktande perlorna",
och han höjde ett glas champagne och bad att få klinga
med fru Forsner.

När de båda fruntimren kort derefter stodo i tamburen,
tycktes herr Gunstorp känna ett stort nöje i att
ikläda sig en tjenares skepelse, under det han
svepte kapporna omkring dem och följde dem ned till
vagnsdörren.

(Forts.)



Logogryf.

Mitt hela är synd, var viss deruppå;
Men nu till saken direkte vi gå:
Det samma plägar bestå
Af fyra bokstäfver små,
Och de kunna ordnas så,
Att man derutaf kan få:
Något att räkna på;
Något, som tjufvar förstå; 
Och något, som brukas uppå
En del utaf maten, vi få; 
Träd, som i skogarne stå;
Äfvensom hvad "lukta" må; 
Och till sist ett rum också. 
Kunnen j nu förstå?

And. Er. S.



Gåta.

Uti fyra mina tvenne sista dela, 
En af dessa delar är mitt hela; 
Sätt s framför, så får du lära 
Det epitet, min gåta borde bära.

Hafvets Son.



Siffer-charad.

Två gånger mitt första är mitt andra; 
Två gånger mitt andra är mitt tredje; 
Två gånger mitt tredje är mitt fjerde; 
Hvad är då mitt helas rätta värde?

And. Er. S.



Rebus.

(Af Filip C-ll.)





Uttydning af Logogryfen i föreg. häfte, sid. 31:
Snöflingor, hvaraf fås: snö, öl, örfil, lös,
grön, so, flor, föl, ros, ös, slingor, söl, golf,
gös, löf, lif, göl, lögn, son, Nil, lin, lönn, lön. 

Uttydning af Charaden i föreg. häfte, sid. 32: Vindkast.

Lösning af Rebus-charaden i föreg. häfte, sid. 32: Femtiofem. 

Uttydning af Charaden på nytt manér i föreg. häfte, sid. 32: Bokhållare. 

Lösning af Stafningsgåtan i föreg. häfte, sid. 32: ko, lo, so. 

Lösning af Rebus i föreg. häfte, sid. 32: 
Första delen af Dalins lexikon har en af mina kamrater fått af rektorn.

Historiska Bilder.

LXII.

Gustaf II Adolfs första vapenbragd.

Om den enskilte med en känsla af tillfredsställelse
blickar tillbaka på den handling, den uppoffring,
den sjelfförsakelse i sitt lif, hvarigenom han
efter sina krafter och sin förmåga bidragit till
sina medmenniskors -- fleres eller färres -- väl,
så är det äfven förklarligt, om ett helt folk med
förkärlek skådar tillbaka på den handling i sitt
lif, som satte det till folkens välgörare. Ett är
målet -- framåtskridande, utveckling till ljus och
frihet, och hvem som helst kan i sträfvandet för
detta mål vinna en ovansklig lager. Sveriges folk
har vunnit en sådan genom sitt deltagande i det
trettioåriga kriget. Här förvärfvades ej blott ur
krigisk synpunkt en verldshistorisk betydelse, utan
äfven från synpunkten af den allmänna civilisationen,
och i detta afseende buro de svenska krigarne bland
segertecknen på sina svärd äfven berättigandet af
att vara ett af Europas kulturfolk, ett berättigande,
som sedan i alla riktningar häfdats af svenska män.

Men om å en annan sida sjelfva denna storartade
tilldragelse i och för sig med skäl fängslar
efterverldens blick, så återfaller glansen af den
samma på hvarje deltagare deri och naturligtvis i
första rummet på den man, som, den ypperste af hela
sin samtid, förde svenska folket fram till seger,
till makt och ära, -- vi mena Gustaf II Adolf, den
kunglige stridsmannen för sin tids och alla tiders
ädlaste och högsta arbete, menniskoandens frihet. Det
är derför, som vi hafva trott, att en skildring från
denna verldshistoriska storhets första uppträdande på
krigets fält, der han måste söka medlen och vilkoren
för vinnandet af sitt mål, torde läsas med nöje.

Det var om sommaren 1611, det sista året som Carl
IX regerade. Sverige liknade ett fartyg, inklämdt
mellan trenne fiendtliga, omvärfdt af eld och rök
utan någon utsigt till räddning. Med Polen hade kriget
fortgått sedan århundradets början, med Ryssland sedan
föregående året och med Danmark sedan April 1611. Och
under allt detta träffades den åldrige konungen
sjelf af slag, först helt lindrigt om sommaren 1609,
sedan omigen på hösten samma år farligare, så att
han derefter icke kunde tala fullt begripligt, icke
heller hade sitt gamla minne i behåll. Man må väl
sålunda säga, att faran var stor för Sverige och att
förvirring och modlöshet väl kunnat inställa sig. Men
aldrig har Sveriges folk visat sig större än i farans
stund. Konungen sjelf med sin brutna helsa och sin
af ålder och sjukdom bräckta kropp kastade sig midt
i faran med ungdomlig kraft, liksom om just detta
behöfts för att tvinga kroppshyddans bristande band
att hålla och göra tjenst under den oförsvagade anden.

Hvad Danmark beträffar, uppträdde det, att vi så
må säga, i medeltids stil, d. v. s. med en sak till
syfte, som redan bort vara en öfvervunnen ståndpunkt,
nämligen Sveriges läggande under Danmarks krona. De
unionistiska idéerna lemnade sent Danmark. De
lärdomar, som gåfvos dess konungar under Sturarne,
glömdes, i samma mån som krafterna på nytt växte,
och hvad som lyckats med Norge, torde äfven lyckas
med Sverige. Den nu varande konungen, Christian IV,
utan tvifvel den yppersta af hela Oldenburgska ätten,
en man, som i kraft och duglighet och snille stod
den blifvande grannkonungen i Sverige, Gustaf Adolf,
närmast af alla Europas furstar, drog nu ut för att
verkställa de länge närda förhoppningarne, och --
knappast hafva någonsin utsigterna varit så gynnsamma
för Danmark.

Från Skåne inbröt han med tvenne härfördelningar i
Sverige. Hans marsk Sten Sehested tågade med 7000 man
upp genom Halland, för att derifrån gå på Jönköping,
medan han sjelf med 13,000 man tågade genom Skåne och
Blekinge till det af honom anlagda Christianopel,
hvarifrån han drog fram mot Kalmar och intog denna
stad den 27 Maj. Slottet höll sig ännu -- dock voro
utsigterna för ögonblicket ytterst mörka för dess
besättning --, då svenska hären, nu 21,000 man, med
flygande fanor och klingande spel kom antågande på
Perstorps äng.

Genom de lyckliga striderna under Sturarne och sist
under Gustaf Wasa samt genom den oemotståndliga
framgången af det svenska nationalitetssträfvandet,
som just sprängt sig fram under dessa strider och
segrar, hade den föreställningen om nationalfienden
gjort sig gällande, att han icke var ett stridsdugligt 
folk, som man egentligen behöfde frukta. Denna åsigt 
uttalade Carl sjelf, när det började visa sig, att 
det danska kriget var oundvikligt. "Hafver Juten intet 
främmande folk, så skrämmer han icke många med sina 
egna", sade han. Men detta oaktadt var Sveriges 
ställning nu sådan, att Carl sökte på allt sätt först 
förekomma och sedan, när kriget var utbrutet, förmå 
konung Christian till fred. Detta var dock en omöjlighet. 
Christian hade icke för intet gjort så stora rustningar, 
och kriget fortfor tolf år efter Carls död.

Emellertid, när Christian efter Carls ankomst framför
Kalmar icke ville lyssna till några fredsanbud,
företogs från svenska lägret en djerf ridt in i
fiendens eget land, i spetsen för hvilken stod
den unge Gustaf Adolf. Det gälde det nyanlagda
Christianopel, der konung Christian hade sina
förnämsta krigsförråd, och dit äfven invånarne från
den närmaste bygden fört sin förnämsta egendom i
säkerhet under kriget. Men allt det folk, 

som   kunde   undvaras,   hade   på   Christians
befallning  lemnat platsen och begifvit sig till
danska hufvudlägret vid Kalmar.

Tvenne fanor rytteri, utgörande 1,500 man utsökt folk,
uttågade från lägret under Gustaf Adolfs anförande,
lyckades obemärkta komma förbi danskarne och nalkades,
framemot midnatt den 25 Juni, Christianopel. Fästet
aftecknade sig mot den ljusa sommarnattshimmeln, och
allt utvisade, att inga fiender väntades. Den lilla
staden hade blifvit anlagd 1603 omkring några äldre
befästningsverk, hvilka kallades "Styr-Kalmar",
emedan dess bestämmelse var att utöfva ett visst
tvång på denna närmaste svenska gränsfästning. Ortens
forna namn var Awaskär. Fästningen och staden lågo på
en lång och smal halfö, der ännu köpingen med samma
namn är belägen, och vägen går, sedan man på stora
landsvägen till Carlskrona gått öfver Brömsebro å
och lemnat den omkring en fjerdingsväg bakom sig i
sydostlig riktning, rakt mot kusten och Christianopel.

När Gustaf Adolf och hans ryttare nu kommo fram ur
skogen och nalkades staden, funno de bron ouppdragen,
och några ryttare skyndade fram till porten samt
sprängde den genom en petard. Den samtida biskopen i
Lund, som fick sina underrättelser från kyrkoherden
Mogens Jörgensen, omtalar i ett bref till sin frände,
Ægidius Lauridsön, erkedegn i Ribe Domkirke,
"att staden låg vid tillfället begrafven i vin och
sömn." Det var nu icke något ovanligt, hvarken för den
eller andra tider, och tillförlitliga underrättelser
visa oss, huru under den följande belägringen af
Kalmar man drack sig "drucken och full", till och
med samma natt, som man visste att underhandlingar
med fienden i fiendelägret pågingo, hvilka man
bort ana vara af art att kräfva full vaksamhet och
handlingskraft. Det nämda biskopsbrefvet är måhända
ock den enda tillförlitliga källan för ifrågavarande
tilldragelse och bör derför så mycket mera tagas
vara på, som man här befinner sig i ett rikt flöde
af hvarandra motsägande uppgifter om både likt och
olikt. Invånarne i staden och besättningen på slottet
med sin höfvidsman Jens Björnsen i spetsen, hvilka
minst af allt tänkte på ett fiendtligt öfverfall,
då svenskarne hade tillräckligt göra att tänka på
sig sjelfva, hade öfverlemnat sig åt bordets nöjen
och befunno sig försänkta i djup sömn, då de svenska
ryttarefanorna närmade sig, och väcktes först, med
undantag naturligtvis af den förbluffade portvakten,
af den antända petarden och portens sprängande. Då
rusade herr Jens Björnsen ut med dragen värja, nedhögg
fyra eller fem af sina fiender, men träffades af en
kula och föll.

Det kunde naturligtvis nu icke bli fråga om något
allvarsamt motstånd. De få af besättningen, som
satte sig till motvärn, nedgjordes. De allra
flesta hoppade öfver stadsmuren och sökte sin
räddning i flykten. Gustaf Adolf sjelf med den ena
ryttarefanan, som han höll samlad, red fram till
torget och höll der, medan den andra spred sig öfver
staden att plundra. Sådant var tidens krigssätt, och
det var Gustaf Adolf sjelf förbehållet att sedermera
derutinnan söka åstadkomma en förändring. Nu ansågo
sig ryttarne hafva att hämnas danskarnes grymheter
vid Kalmars stormning, och derför foro de utan
tvifvel fram med största vildhet äfven mot de
värnlösa invånarne. Alla, som kunde, sökte rädda
sig genom flykten, och äfven de togo till största
delen vägen öfver stadsmurarne. Redan dervid omkommo
många. Mödrarna kastade först barnen utför vallen
och hoppade sedan sjelfva efter. Andra flydde på
båtar genom vattenporten. Tre båtar sjönko, och de,
som voro ombord på dem, omkommo. Likväl räddade sig
en stor del. Ett rikt byte togs af alla de ditförda
dyrbarheterna, och staden antändes. Gustaf Adolf
ville ej tillåta det sednare, men förmåddes dertill af
en svensk adelsman, hvars egendom nära Kalmar blifvit
uppbränd af danskarne och som derför nu yrkade,
att ingen skonsamhet måtte visas dem.

Medan prinsen höll på torget, kom kyrkoherden Mogens
Jörgensen, så godt som halfnaken, fram till honom,
för att begära hans beskydd. Detta fick hän äfven
för sig, hustru och barn, och äfven några andra,
som frivilligt gåfvo sig, erhöllo samma skydd --
berättade kyrkoherden sedan för biskopen i Lund,
ur hvars bref underrättelsen är tagen. Prinsen
räckte kyrkoherden handen och samtalade med honom
en fjerdedels timme om åtskilliga ämnen. Bland annat
skall han hafva sagt: "Det är löjligt, att jutekungen,
som är en ung och oerfaren krigsman, ville föra krig
emot min far, som är en gammal väl öfvad krigsherre;
men jag tror, att vi snart skola lära honom se
upp." -- Det gick bland danskarne det talet, att
icke många ryttare och fotknektar funnos i Sverige,
utan att derför qvinnor togos till ryttare. Prinsen
skall derför hafva sagt, "att kyrkoherden nu sjelf
kunde göra sig underrättad om verkliga förhållandet,
der ryttarne sutto på torget". Slutligen befallde
prinsen presten med de sina skynda sig ur staden,
att ej något ondt måtte hända dem. Detta omtalas i
en samtida dansk berättelse, men vi hafva icke velat
förbigå det här, emedan det visar svårigheten för den
unge, menniskovänlige fursten, som sedan i afseende
på krigstukt och krigisk ordning förvärfvade sig en
ovansklig ära, när han först uppträdde på krigets
blodiga stråt, att beherrska dess gräsligheter. I
alla fall måste redan nu för oväldiga domare hans
ära öfverglänsa den danske konungens, hvilken
hunnit mogen ålder samt ägde erforderligt inflytande
öfver sina krigare, men likväl icke kunde förekomma
sådana ohyggligheter, som föröfvades i Kalmar, der
de värnlösa invånarne efter stadens stormning 
ihjelslogos såsom oskäliga djur.

Sådan är emellertid den enkla berättelsen om Gustaf
Adolfs första vapenbragd, efter oss tillgängliga
källor sofrad från alla den muntliga öfverlemningens
nyckfulla utstofferingar. Märkligt nog, har knappast
någon tilldragelse inom en rent historisk tid blifvit
så utsmyckad som denna. Men det bevisar, att den unge
prinsens första företag i kriget och den lycka, som
krönte hans djerfhet, väckte allmän uppmärksamhet,
ej minst hos fienden. En flyktad Christianopelsbo
berättade ett, en af besättningen ett annat, men hvar
och en, efter som han uppfattat saken. Det otroliga,
att en oerfaren yngling midt bakom den fiendtliga
hufvudhärens rygg borttagit och förstört en fästning
med deri samlade hufvudförråd, -- det var något,
som fordrade en ovanlig förklaring. Och så, när de
olika berättelserna upptecknades, tillkom än ett,
än ett annat, tills slutligen den förklaring framkom,
som ända till våra dagar varit gällande.

Enligt denna skall befälhafvaren i Christianopel
hafva tillskrifvit danske öfversten Anders Bilde
om undsättning, men brefbäraren hafva fallit i
Gustaf Adolfs händer, som då låtit kläda 500 man i
danska drägter eller gifvit dem danska fanor samt
mutat brefbäraren att vända tillbaka och omtala
undsättningens snara ankomst. Derför var bron
ouppdragen, och när de förklädde kommo ridande och
man strax efter dem såg en större hop svenskar liksom
förfölja, öppnades porten för de förra. En berättelse
säger till och med, att blott fyra man insläpptes,
-- förmodligen då tills vederbörlig anmälan kunde
ske hos befälhafvaren om undsättningens ankomst,
ehuru dervid den i hack och häl förföljande svenska
styrkan lemnas alldeles ur sigte --; desse fyra skulle
då hafva antändt petarden. En annan berättelse
på tyska, som synes hafva kommit från en krigsman,
förmäler kort och godt, att "samma natt (25 Juni),
mellan kl. 1 och 2, kom prinsen af Sverige, hertig
Gustaf Adolf med två fanor ryttare för Christianopel,
ryckte strax för porten och, tillfrågad: 'Wer da?' --
svarade: 'Freunde und des Königs eigener Diener!' --
fästade genast en petard på porten, sprängde denna och
bröt in". Man ser äfven här ett bemödande att gifva
saken en förklaring genom att anföra en krigslist,
i det att prinsen sjelf sade sig vara den danske
konungens tjenare. Huru lätt kunde icke denna
tanke sedan låta sig omklädas i form af danska
fanor eller danska drägter, och så hade man hela
historien om öfverrumplingen färdig, hvarvid är att
märka, det denna sistnämda utstofferingen torde få
anses tillhöra en senare tid, då särskilta drägter i
vidsträcktare mån började begagnas af krigsfolket. Ty
vid denna tid var det endast danska konungens liffana,
som bar särskilt drägt eller uniform, såsom det nu
heter. Bland det byte af vackra kläder, tillhörige
adeln, guld, silfver, husgeråd, krut

-- ett betydligt förråd, bly, luntor, musköter, harnesk, viner, 
Rostocker-öl och annan nödtorft, som vid tillfället togs, 
omnämnas äfven några hundra klädningar, dels af elghud, dels 
af blått kläde, äfvensom 20 eller 27 fanor. Måhända voro just 
dessa drägter de omnämda uniformerna.

Klockan 6 på morgonen lemnade Gustat Adolf det 
brinnande Christianopel och begaf sig tillbaka till svenska lägret. 
När han tågade förbi det danska och de tagna fanorna fladdrade 
framför ryttarne i vinden, sköts häftigt från fiendens sida, men 
blott en enda, Johan Slatte, blef ihjelskjuten.

*

Gråsparfvens qvitter.

Jag sitter nöjd på min takås, jag,
Så natt, som dag,
Och andras glans med lugn bekikar; --
Men qvittra bland dessa andra, nej,
Det vill jag ej -- 
Jag vill blott qvittra, jag, bland likar.

Jag mycket hör och jag mycket ser
Från taket ner;
Men föga bryr mig denna flärden. 
Jag ser dess flod och jag ser dess ebb,
Men dock min näbb 
Ej härmas skall i stora verlden.

När siskan sjunger sin ljufva sång,
Jag mången gång 
Nog spritter yr och ville vara,
Så snäll som hon och så skön också,
Men tänker då, 
Att lifvet ägde större fara.

Jag hör kanarie-fågelns drill,
Men dock jag vill 
Ej byta till mig gyllne buren
Emot den frihet, jag hos min vän
Får njuta än 
I torftig hydda invid -- muren.

Och hör jag vakans så ömma slag,
Då tänker jag:
Du stackars, stackars lilla vaka, 
Som ensam klagar i natten så!
Har du ej då, 
Som jag, en liten, trogen maka?

När våren kommer med guld och glans,
Bland myggors dans 
Jag finner näring nog och sänder
Af tack ett offer till himlen opp,
Som skänker hopp 
Om skörd, så rik, i våra länder.

Och kommer hösten med frost och snö ...
Vill jag då -- dö?
Ack nej, då stretar jag som -- sarfven. 
Och glad och hoppfull jag qvittrar än:
O, men'skovän! 
Strö några korn åt -- lilla sparfven.

W....n.

*


Snö-fantasi.

Från molnen falla silfverhvita lappar, 
Och kanske redan flere tusen kappar 
Ha kommit ned, om man dem skulle samla. 
Men vore det nu silfvermynt, som skramla', 
Vi bure dem i säck, allt hvad vi orka, 
Till kakelugnen hem, för att dem torka.

Det vore ganska eget, och tillika 
Vi kunde i en hast bli mycket rika. 
Bekymren då ej blekte våra lockar:
Man ju behöfde endast göra bockar. 
Då buro alla, både folk och kungar, 
För portmonnäer kolossala pungar.

I verkligheten nu, om j dem fatten, 
Så får ni händren fulla blott af vatten. 
Men om det fryser, är man så erfaren, 
Att man tar skidor på och går på skaren. 
Och får man ingen varning af polisen, 
Så tar man skridskor på och går på isen.

Yar god och titta nu kring land och sjöar, 
Hur allt blir hvitare, ju mer det snöar. 
Och får det hållas några dygn i raden,
Så händer, att det går långt öfver vaden. 
Då blir det lif och brådska utan måtta 
Att bana väg, som kallas för att skotta.

Visst vore snön till mera praktisk nytta, 
Om man af massan kunde få en bytta, 
En soppterrin, fregatter och kasteller, 
Cellfängelser, prostgårdar och kapeller. 
Molin då kunde fort och billigt forma
Statyer åt oss alldeles enorma.

Då blef oss vintern kär, och hela massan 
Af oberäknelig fördel för kassan. 
Man finge boningar för kristlig hyra, 
Och arkitekter blefve ej så dyra. 
Naturen kunde då tillhopasnöga 
Ett universitet, som kostar föga.

Då blef det luft i luckan uti norden, 
Och polen blef det bästa land på jorden. 
Ett föremål blef drifvan för exporten, 
Ty alla ville ha af nya sorten. 
Man lefde upp, och ingen tänkte mera 
Att “ta till chappen“ eller emigrera.

E. S--dt.

*
Skogsdufvan.

Bland de hos oss förekommande vildt lefvande dufvor
är skogsdufvan (Columba oenas) den allmännaste. Hon
utmärker sig genom ganska täcka färgnyanser. Hufvudet,
halsen, öfvervingen, underryggen och gumpen äro
vallmoblå; vingpennorna och ändarne af stjertpennorna
hafva skifferblå färg; öfver vingarna drager sig ett
ofullkomligt mörkt band. Ögat är djupbrunt, näbben
blekgul, vid roten mörkt köttröd, foten matt mörkröd.

Liksom den så kallade ringdufvan finnes skogsdufvan
hos oss i stort antal; men om sommaren vistas de
merendels i olika trakter. I allmänhet bebor
ringdufvan mer de nordliga, skogsdufvan mer de
sydligare trakterna af halfön. I det södra och
mellersta Sverige är hon på vissa ställen ganska
talrik; men i norr torde hon näppeligen anträffas
högre upp än till 60:de eller 61:sta breddgraden. Som
flyttfågel anländer hon till oss i slutet af Mars och
början af April, samt qvarstannar till i Oktober. Hon
tyckes föredraga glesa ekskogar med stora, till en
del torra träd, i hvilkas ihåliga stammar hon kläcker
och på hvilkas grenar hon helst hvilar. Skogsdufvan
är mindre snabb och vild än ringdufvan, men mera
otvungen i sina rörelser, går med större färdighet
och bär kroppen vanligen något mer upprätt, flyger
ledigt, i början med klatschande ljud, sedan med
högt och gällt pipande och vid nedsänkningen, som
sker jemt sväfvande, utan något ljud. Hennes stämma,
d. v. s. hennes kuttrande, ljuder helt enkelt som "Hu,
hu, hu". Härvid uppblåser hon sin hals och håller
honom i rörelse, men sitter för öfrigt stilla på
samma gren. Från April till September hör man ofta
enskilta skogsdufvor kuttra; dock svarar stundom
en hane den andre, och der, hvarest många höga träd
finnas på ringa afstånd från hvarandra, täfla flera
dufvor sins emellan.

Skogsdufvan röjer en stor kärlek för den af henne
valda vistelseorten, vid hvilken hon visserligen
är bunden för de der befintliga ihåliga trädens
skull. Uppskrämmes hon, så sänker hon sig ned ej
långt från sin förra plats och återvänder till denna,
så snart hon icke mer fruktar någon fara.

Näringen består af hvarjehanda slags frön. Omkring
klockan åtta om morgnarne och fyra om aftnarne flyger
hon ut för att proviantera; vid middagstiden och om
aftonen söker hon vatten. Skogsdufvoparet är en bild
af trogen äktenskaplig kärlek. Hanen är innerligt
fästad vid sin maka, är vanligen i hennes närhet,
underhåller henne med kuttrande, under det hon rufvar,
och beledsagar henne, då hon jagas från äggen. Genast
efter ankomsten om våren väljer sig paret ett passande
nästehål, och redan i April lägger honan den första
kullen; i Juni lägger hon den andra.

Skogsdufvorna äro icke blott ömma makar, utan äfven
trogna föräldrar. De röja en hög grad af tillgifvenhet
för sin afkomma. De sitta icke blott ganska fast på
äggen, så fast, att man stundom kan gripa den rufvande
dufvan, utan de uppsöka, äfven med fara för lifvet,
åter sitt näste; ja, man kan till och med skjuta
efter dufvan, utan att hon lemnar sina ägg.

Skogsdufvan jagas för det fina och möra köttets
skull. Utom menniskan har hon också åtskilliga andra
fiender att frukta, hvaribland må nämnas höken,
ugglan, trädmården och hermelinen, hvilka angripa
henne och afkomman, då det är dem möjligt att intränga
i nästet.

Fångade skogsdufvor blifva snart tama och kunna
flera år hållas i bur. Att sörja för deras underhåll
är en lätt sak, då de förtära så väl säd som andra
frön. Skogsdufvan blandar sig stundom frivilligt
bland klippdufvorna, och det förekommer till och med,
att hon parar sig med dessa.

Skogsdufvan.




Ett fosterländskt Bildergalleri.

XI. 

Thomas Thorild.

(En bit svensk litteraturhistoria.)

Det var var på  andens,  på litteraturens  område  ett
rörligt lif under Gustaf III:s dagar.    Det var för
vännerna af svenska  snillelekar  en tid  med sol i,
till hvilken man också gerna i tanken återvänder.

De andliga krafter,  som här voro  i  verksamhet,
söndra sig  för  granskaren i  fyra  grupper,
hvardera  framträdande  i sin egendomlighet.

Här möta vi först Creutz, Gyllenborg och Oxenstjerna,
hvilkas dikter äro uttryck för en aristokratisk
finbildning, idylliska eller episka, någon
gång sväfvande med en litet sipp tournure in
på epigrammets fält, hvilket dock ännu är mildt
till sin natur och nöjer sig med en fyndig point
i älskogsmanér till Dafne eller Chloë. Denna
grupp tillhörde väl egentligen frihetstiden,
hvars litterära blomkrona den var; men den
var dock konung Gustaf III och de genom hans
revolution skapade nya förhållandena tillgifven.

En   andra   grupp   af   unga   män,   lifliga,
qvicka   och  af Voltairiansk sinnesart, utgjordes
af Kellgren, Leopold, Schröderheim.    Med sin
afgud Voltaire ropade de: "Alla sätt äro bra --
utom det tråkiga", och drefvo denna sats till den
ytterlighet,  att de gjorde sig i början halft till
pulicums clowns, för
att roa. Deras styrka var skämtet, satiren och
en frivol sinlighet, som då ogement roade en
förnäm verld, hvilken för sminkets skull glömt
att rodna och enligt en ordlek höljt la pudeur
med la poudre. Gruppen hade i Kellgrens tidning
"Stockholms-Posten" ett organ, hvilket för visso
representerade en helt annan journalistisk verksamhet,
än den, som utmärker vår tid.

Men se derborta, hvilka fängslande gestalter! Deras
sånger gå ej inom hvarken den ena eller den andra
skolans marginaler. De äro foster af ögonblickets
inspiration och bära dennas prägel, tecknad med
snillets hand. Du känner väl igen dem, ty du har
lärt att älska dem, företrädesvis de tvenne: Bellman,
Lidner -- den sednare ett sprakande fyrverkeri, som,
under det att det utkastar diktens mångskimrande
ljusglimtar, förbränner sig sjelft; den förre,
"skaparen af en ny, en förut ej anad poetisk verld
af outsläckligt löje och otröstlig sorg", der det
bacchanaliska ruset genom diktarens hand uppgår i
en humor af outsäglig skönhet och allvar. -- Vidare
i kretsen: Wallenberg, Hallman, Kexél.

Men midt emot den andra gruppen reser sig en titanisk
gestalt med en väldig Thorsklubba i sin hand. Hans
blick

lågar och vredens eld flammar derur. Med kraftig
hand slår han till de förgylda afgudabelätena, så
att grannlåten faller af. Allvarliga äro de ord,
han tillropar en häpnande samtid, hvars häpnad dock
snart öfvergår till ett gillande. Med satirens,
ironiens och qvickhetens alla synålar sticker man den
väldige andlige atleten. Men han slår omkring sig med
snillets blixt -- en verklig Tors ild -- och bryter
omsider väg för en djupare allmän bildning. Atleten
är: Thomas Thorild.

Hvilken tafla! hvilka figurer! Malmström tecknar
dem så: "Förgrunden upptages af konungens grupp, i
hvilken han sjelf är hufvudfiguren; på långt afstånd
i bakgrunden ser man, ännu insvept i morgontöcken,
Thorilds ungdomliga hjelteskepnad. Kellgren vid
konungens sida, full af skämt och sång, full af mod
och förhoppningar, är korföraren för tidehvarfvets
allmänna glädje, dess allmänna belåtenhet med
det närvarande, dess allmänna förtjusning öfver
sin snillrike unge monark. Men taflan förändras:
tjusarkungen aflägsnas mer och mer från den glada
kretsen, Kellgren förvandlar sitt ljusa anlete,
han ser det aflägsna skenet af verldsbranden, han
förfäras öfver de bränbara ämnen, som han strött
omkring sig ur fulla händer, han ser med vrede och
icke utan fruktan Thorilds mäktiga gestalt växa allt
större och större; Leopold, hans kalla och förslagna
vapenbroder, inger honom ingen rätt förtröstan, han
innesluter sig inom sig sjelf, han blifver mildare
och tillika djupare till sinnes, hans kritik blifver
mera human och grundlig, hans sång mera allvarlig
och innerlig. Han har funnit ett högre ljus, än den
flacka upplysningens. Men konungen går bort: Kellgren
följer honom snart efter; Thorild försvinner i blixt
och dunder, de öfriga figurerna draga sig tillbaka,
och den nyss så lifliga taflan insvepes i ett mörker,
som morgonstrålarne af en ny dag på länge ej förmå
att genomtränga."

Och hvem var denne Thorild -- denne man, som vågade
häfda svenskhetens värde gentemot den ensidiga
franska småqvickheten med dess glatta moral,
på hvilken hoffröknar och hofpredikanter i kapp
halkade omkull? Hvem var han, som ville återställa
det nordiska allvaret i tänkesätt och handling
vid en tid, då detta var nära att mögla under det
qväfvehaltiga i långodset? Hvem var denne väldige,
som djerfdes i en tid af onatur, då peruken, muschen,
sminket, all annan artificiel formfulländning onämd,
förde spiran, återställa naturens stentaflor som
budord och gifva sin samtid till lösen: Naturens
sanning! Snillets frihet! Det högsta af känsla och
det högsta af förstånd!?

Det är blott en svag skuggteckning vi kunna lemna
af denne man, denne Titan. Men skulle vi lyckas att
för honom
intressera någon, som förut ej känt honom -- och bland
"Familj-Journalens" tusendetals läsare finnes det väl
mången, som hört hans namn, men ej vet hans betydelse
för vårt land --, så vilja vi ifrigt uppmana denne
någon att göra hans närmare bekantskap i det galleri
af svenska siare och skalder, Atterbom lemnat i arf
åt sitt land.

*

Thomas Thorild.

Skulle vi granska våra storas ursprung inom konstens
och vetenskapens områden, så skulle vi nödsakas att
i de flesta fall söka det i synnerligt anspråkslösa
förhållanden. Så äfven med Thorilds. 

Thomas Thorild
föddes sannolikt (ty uppgifterna äro något stridiga)
på hemmanet Blåsupp i Svarteborgs socken af Foss
pastorat i Bohus län, den 3:dje Mars 1759, och
armodet var hans barndoms lekkamrat. Hans fader var
kronolänsmannen Jöns Olsson Thorén (ett i Bohus
län ganska utbredt slägtnamn) och modern Börta
Thomasdotter, och hette sonen länge Thomas Thorén. Af
fyra syskon var han den yngste sonen. Kort
efter hans födelse dog modern, och fadern dröjde
ej länge att följa henne, så att sistkomlingen i
ännu späd ålder var både moder- och faderlös. 

Efter föräldrarnes död kom denne till sin broder Olof
Thorén i Kongelf, hvilken var stadskassör och 
derjemte tygskrifvare på Bohus fästning. Denne och hans
hustru voro för Thomas nya och ömma föräldrar, hvilka
vårdade sig om hans uppfostran och derföre satte
honom i Kongelfs trivialskola, då förestådd af Anders
Tranchell, hennes förträfflige rektor. Men redan 1772
blef gossen för andra gången faderlös. Fostermodern
satt som sörjande enka i ett skuldsatt bo och måste
anlita andras hjelp. Man ville nu återsända Thomas
till slägtingar i Svarteborgs socken; men hans i
skolan visade utmärkta anlag förmådde rektorn att
åtaga sig gossen, som redan året derpå (1773)
afgick till Göteborgs gymnasium.
I Göteborg fick han fritt bord hos rektorns broder,
sedermera direktören i ostindiska kompaniet, Jonas
Tranchell; hvarjemte han läste för en grosshandlare
H. J. Beckmans barn.

Som gymnasist sysselsatte han sig företrädesvis
med studiet af humanistiska ämnen, synnerligast
historia. Äfven här väckte hans sällsynt snabba
fattningsgåfvor förundran. Sommaren 1775 besökte
han Kongelf och lät sig öfvertalas af sin broders
enka att predika, ehuru efter mycken motvilja. På
lördagsaftonen var han i sällskap med några bekanta
i en trädgård, der han ådagalade en mycket upprymd
sinnesstämning. Plötsligt ropade han: "Nu måste jag
läsa öfver till morgondagen!" och aflägsnade sig
till en löfsal. Återkommen derifrån inom en timme,
försäkrade han sig vara fullt redo. Man trodde
ej derpå; men dagen derefter höll han en utmärkt
predikan. Prosten

Hilleström omfamnade honom i sakristian
och lyckönskade honom till att blifva ett
utkoradt Guds verktyg. "Jag skall bjuda till,"
svarade Thorild, "men på mitt vis." Till en nära
vän, sedermera sjelf prest, Lönberg, yttrade han:
"Så! nu har jag gjort min svägerska till viljes; men
i predikstol uppstiger jag aldrig mer. Mitt bröst
är dessutom för klent."

Lektorerna i Göteborg voro på den tiden misstänkta
för att idka Svedenborgianism, bland dem en vid
namn BeijerDenne Beijer, som brefvexlade med sin mästare,
är författaren till det ansedda i Amsterdam 1779
tryckta verket: "Index in Opera Svedenborgii Theologica tripartitus".
, hvilken föreläste i filosofi och
dervid visste att hos lärjungarne insmyga sina
Svedenborgianska satser. Den förkärlek för dessa,
som Thorild sedermera visade, grundlades här,
liksom den skepticism, hvilken blef hos honom ett
framstående drag och yttermera utvecklades genom
studiet af Voltaires skrifter, af hvilka han lärde
sig en del utantill.

Hösten 1775, den 27 September, inskrefs Thorild
som student vid Lunds universitet, der han till en
början uppehöll sig genom en kondition hos rådman
Liljewalch, snart utbytt mot en annan lärarebefattning
hos superkargören Dittmer på det naturskönt, vid Göta
elf belägna Rånum, i trakten af Wenersborg. Hans anlag
som skald hade då redan börjat utveckla sig, och han
visade den öfverspända inbillning, som skulle sedan
göra honom både så stor och så naiv. Gessner var då,
med sina till franskan öfversatta herdeqväden och
fabler, hans gunstling, och han lefde med honom i
en förtrollad idyll-verld. På våren 1777 anlände
till Rånum en flicka, vid hvilken han tyckes hafva
innerligt fästat sig och som i hans äldre skrifter
ofta omtalas under benämningen "Eos" -- såsom hans
morgonrodnad till ett nytt lif af outsäglig glädje
och lycka --, med hvilken i hjerta och tanke han sjöng:

 Min luta endast ljuda bör 
 Om hvad som lifvets fägnad gör; 
 Om huru ljufligt oskuld rör, 
 Om huru ömt en blick förför, 
 Om vårens vällustfulla pustar. 
 En ros, en dufvas ömma korl, 
 Min Eos' kyss vid bäckens sorl
 När små sefirer sakta susa, -- 
 De endast kunna rätt förtjusa.

Denna Eos har antagligen besvarat den unge diktarens
böjelse. Det var det första erotiska kapitlet
i en spännande lifsroman, hvilket för öfrigt var
ganska vanligt, i det att flickan sjelf eller hennes
föräldrar voro nog förståndiga att inse, det en ung
fattig informator, om han än ser bra ut, ej är någon
lämplig äktenskapskandidat, hvarför hon öfvergaf
den vackre drömmaren och gifte sig med en rangerad
karl. Den fabeln är ju så alldaglig.

Vårterminen 1778 återkom Thorild till Lund, der han
vid sommarens början samma år inför Göteborgs nation
höll ett akademiskt öfningstal, hvilket Atterbom
vackert kallar: "denna ynglingsskepnad af hans lära,
denna dess i sin första utsprickning stadda vårknopp,
som ännu glänser af alla morgondaggens droppar". Detta
tal om "det ädla och sköna i vetenskaperna"
innehåller redan de första anslagen till hans
blifvande hela själsverksamhet och åskådning, samt
fordrar vetenskapernas luttring i öfverensstämmelse
med betraktelsens enfald, tankens frihet och all
kunskaps tillämpning på vår sällhet. Han säger:

I stället för att uppleta visheten i sjelfva naturen,
dana de (lärda) den sjelfva; och tvista evigt om, hvem
som danat bäst. De föra tanken utom verldskretsen,
för att roa sig med synvillor; för att se varelser
utan utsträckning och figur.

Ofta framblixtrar dock en klar stråle. Se der
sanningen! ropar en. Nej! se der villfarelsen! ropar
en annan. Och derpå sammanstöta de så häftigt,
att strålen bortskymmes och försvinner. Nu ljungar
förkättringsandan och det blinda systemnitet. Fåfängan
kastar sina konsteldar...

Gudomliga enfald! Du, all och vår naturs
fullkomlighet! Du är det första ädla och sköna,
som borde möta mitt öga i vetenskapernas rike; men
der finner jag dig icke. Blott en svag och utsirad
konst! en tom skole-grannlåt! Men det är icke sådant,
som ger vetenskaperna värde. All sanning, allt ljus
bör sökas -- i sjelfva naturen. Hvad konsten i denna
väg eftergör, är irrande och falskt...

Förståndets frihet är alldeles vilkorlig. Ingen makt kan tvinga 
det att se annat, än hvad det ser. Der tre sidor visa sig, kan vårt 
naturliga kroppsöga icke se fyra. En spegel kan icke återkasta 
andra strålar, än han emottagit. Lika evig och nödvändig är 
förståndets lag: att följa sitt bästa ljus och tro, hvad det vissast ser...

Låtom då hvarje slags påfvedöme falla för en skepticism, som 
är -- vis och ädel. Låtom allt andas sitt naturliga lif! ...

	I ett rent och himmelskt ljus 
	Leta sköna tankeslut;
	I ett rent och himmelskt ljus 
	Alltings sanning veckla ut; 
	Ädelt tåla snillets strid 
	(Fri är tanken, fri vår själ); 
	I en mild och ömsint frid 
	Söka mensklighetens väl. 

Detta är ändamålet af vår varelse.

Detta hänförda angrepp mot en skolastisk pedantism, som 
höll på att förqväfva den naturliga forskningen, måste väcka 
jubel bland ungdomskamraterna. Vännen “Arist“, sedermera 
teologie professor Hylander, skref ock om talet:

		Tityr!
	När du talar, du upplyser;
	Täckt din mun af enfald myser; 
	Du är nyttig, du förnöjer, 
	Ädel frihet blygsamt röjer. 
	Säll jag läser, gagnas, ler, 
	Slutar, tänker; ack! ej mer? 

Samme Hylander brukade på gamla dagar “med synbar 
smärta“ berätta, huru han en vacker pingstdagsmorgon råkade 
Thorild på Lundagård och försökte att förmå honom göra 
sällskap med sig i den närbelägna domkyrkan, för att afhöra 
högmessogudstjensten. Men Thorild, som ämnade sig åt ett 
annat håll, svarade stoiskt: “Arist, gå du i templet och tillbed 
Messias, jag går upp på Helgonbacken och tillbeder naturen, 
vi råkas ändock slutligen på samma ställe.“

Från Lund återvände Thorild till Rånum. Hans Eos var 
då derifrån försvunnen, och han klagade i sin smärta:

	Här, hvarest hjertat endast rår 
	Och intet smicker ges, -- 
	(Om icke? hvad den bilden får, 
	Som än af mig tillbes), -- 
	Jag återkallar forna dar, 
	Förflutna stunders fröjd; 
	Den ljufhet, blotta minnet har,
	Gör nu mig tjust och nöjd. 

Men fingo hans sinliga ögon sålunda ej längre frossa i 
betraktandet af den synliga Eos, kunde deremot hans själs ögon, 
nu oförvillade af det yttre, öppnas för andens skönheter. Han 
gjorde nämligen bekantskap med Young och Ossian, som 
Macpherson då nyss öfverflyttat till Englands litteratur och 
räddat från förgängelsen, Shakspeare och Milton. Gessners 
herdepipa stoppades nu i fickan, Voltaire lades på hyllan, och 
med sina nya engelska vänner kringströfvade han i de herrliga 
Rånums-trakterna, sökande sanningens ljus för den sinlighetens 
skuggbild, som i hans älskarinna flyktat ifrån honom.

Ossians heroiskt elegiska naturdiktning med dess i 
hemlighetsfull mån-dager kringsväfvande hjelteskuggor måste slå 
mest an på en för naturens symbolik så emottaglig ande som 
Thorilds. Han sjöng ock till Ossian:

	Tyst storm och vind och dagens lopp,
	Tyst, o naturens inre kraft,
	För denna harpas serafs-slag!
	Som ljuset, flödar harmoni
	Ifrån din harpa, Ossian!
	Ren, himmelsk, ljuf,
	Hög, strålande, förskräckelig:
	De svagas själar rysa -- dö.

Från Rånum återkom han ånyo till Lund, för att 
fortsätta sina studier, 1779; men han trifdes icke, fastän han i en 
juris studiosus Heurlin upptäckte en nära själsfrände och vän, 
hvilken dock snart lemnade Lund och for till Stockholm, för 
att der ingå i konungens kansli. Atterbom meddelar
åtskilliga bref från Thorild till Heurlin, af hvilka
det vill synas, som om denne uppmanat Thorild att
taga någon bestämd examen och välja sin bana, att
"engagera sig". I Stockholm återfinna vi honom ock
i början af år 1781, men af engagementet blef det,
som bekant, intet. Han fick dock fritt tillträde
vid den då till biskop i Göteborg, från kyrkoherde i
Jakobs församling, utnämde, men ännu icke afflyttade
Wingårds bord.

Såsom mången annan, hvilken söker till intelligensens
hjertpunkt i vårt land, hufvudstaden, för att der
bereda sig en bana, hade Thorild nöden att kämpa
emot. En af hans gamla vänner lät honom dock en tid
bo fritt hos sig ute på Kungsholmen, der svärmaren
hade "omkring sig landet, skogen, friheten, den
vises sällhet". Här började han sin skaldesång öfver
"Passionerna", med hvilken han ville täfla om det
pris af 20 dukater, som utsatts af sällskapet 
"Utile Dulci", stiftadt af drottning Lovisa Ulrika och
år 1786 ombildadt till den nuvarande "Vitterhets-,
Historie- och Antiqvitets-akademien". Detta sällskap
hade till särskilt täflingsämne utsatt "Passionerna"
och bestämt ett pris af 10 dukater för "en ode till
jordbrukaren."

Thorild kände sig lockad att försöka sig i dessa
båda ämnen. Han gjorde sitt bästa i att besjunga
dem: det förra i en "lärosång" diktad på hexameter;
det sednare i rytmiska strofer af egen uppfinning,
båda -- orimmade. Den 24 Januari 1782, då sällskapet
firade en högtid på konungens födelsedag, företog
det sig att bedöma de insända täflingsskrifterna,
femton till antalet. Kungörelsen härom, med särskilt
omdöme öfver hvar och en, infördes en månad derefter
i den af sällskapets sekreterare Kellgren utgifna
"Stockholms-Posten", hvilken naturligtvis äfven var
sällskapets organ.

Thorilds "ode" besegrades af Sjöbergs "ode till
åkerbrukaren"; men hans lärodikt prisbelöntes, ehuru
ej med första priset, utan med ett accessit, emedan
det var "bundet i ett orimmadt versslag, stridande mot
den i vitterheten allmänt godkända smaken", "en likaså
vådlig, som onödig nyhet; vådelig derigenom, att den
lemnade medelmåttan en fördubblad lätthet; och onödig,
då vi redan på jambisk vers äga i vårt språk verkliga
mästerstycken, så i det starka, som behagliga". Dock
erkände man i stycket "den djerfva, fast stundom
förvillade utflykt, som endast snillet gifver; en
ädel frihet, som dock någon gång torde bryta till
sjelfsvåld; en rik och brinnande bildningskraft,
som likväl ej alltid erkänt förnuftets och smakens
lagliga styrsel; en hög och manlig, ehuru på sina
ställen nog mörk, sträf och med tvungna epiteter
belastad stil; och framför allt en öm och liflig
känsla, men ibland förlorad i kalla utrop".

Denna dikt och denna för oss besynnerliga prisdom
skulle blifva af den mest afgörande betydelse för
Thorild. Men innan vi skrida vidare, må här ett utdrag
ur dikten göras, på det läsaren må sjelf döma till
dess i flera afseenden ståtliga storhet:

 Mäktig är du, natur! O, alla varelsers fullhet!
 Mäktig är du. Och kraft, och kraft af evighet strömmar
 Från ditt inre, ditt outgrundliga lif. I ditt hela
 Oomfamneligt utsträckt, stor, harmonisk, oändlig;
 I ditt stoft obegriplig. Källa af smärta och vällust;
 Källa af ljus, af själ. På den höga, eviga himlen
 Strålande, nådfull. Lif i solen, och fägring i blomman.
 Skönhet i allt, i allt! men gudom och under i -- menskan.
 Menniskan -- ack! naturens afbild, helgedom, tempel!
 Djupt i dess väsende outgrundelig lefver naturen:
 Lefver och verkar i känslan. -- Hemlighet! Hemlighet! Känslan?
 Väsende, kraft, hvad är hon? Gud -- förborgad i stoftet;
 Gud -- inom oss. O djup! Från henne flöda begären:
 Flöda elände, storhet! flöda qval och förtjusning!
 -- -- -- -- -- -- -- -- -- -- -- -- -- -- -- --
 Kraft och harmoni, tillsammans, förklara naturen ...
 Men begges förening,
 Uttryck af Gud! i er, o höga, mäktiga själar,
 Er! odödliga, snillen och hjeltar! Gudomens lågor! 
 O, Han lefver i edra sinnen; utgjuter stoftet
 Vidt till tusendens väl, till verldars sällhet och ära.
 -- -- -- -- -- -- -- -- -- -- -- -- -- -- -- --
 Harmonien är skönhetens grund; och skönheten nöjets;
 Nöjet föder begären. Der, i den heliga, djupa,
 Gud -- förrådande känslan, det föder oändligt, oändligt,
 Genom verldarnes riken, i eviga myriader.
 O, naturens herrliga syn! Guds heliga! i dig
 Hvimla kreatur, hvimla begär, lefver allt outgrundligt;
 Lefver den evige. Ack! utgjut dig, källa af skönhet;
 Vidt öfver verlden, din varelses sken, ditt väsendes uttryck.
 -- -- -- -- -- -- -- -- -- -- -- -- -- -- -- --
 Nöje! du centrum i alla naturens kretsar, -- ack! evigt
 Kringom hvilket de hvimla och röras, de lefvande stoften, -- 
 Fatta mig, himmelskt strömmande smak af naturen och lifvet; 
 Vidga dig, droppe utaf Guds sötma, och för mig ur gruset, 
 För mig på dina vågor med dig, till det hela! till Honom!
 -- -- -- -- -- -- -- -- -- -- -- -- -- -- -- --
 Nöjets fara? Den är ett lägres, som hindrar ett högres 
 Mera saliga njutning. Blott denna är sällhet, är vishet! 
 Dåren må lockas af dräggen och lefva af äckel och plågor; 
 Men du, ädlare! drick ej gift ur gyldene skålar; 
 Gack till den rena källan, och drick der Skaparens kärlek! 
 Upplyft mig, dygd! till hjeltarnes himmel. Nöjen och ära,
 Saliggörande! följa blott dig; du ljusa, du glada,
 Själarnes Venus! skönhet! Himmelens dagg öfver jorden!

Läsaren har redan af dessa profbitar kunnat finna,
hvilken grad af naturalism, som ingick, bemängd med
ett poetiskt sinnes skimmer, i hans åskådning.

Thorild blef alldeles förbittrad deröfver, att
sällskapet ej beviljat honom första priset, på de
anförda grunderna, och i sitt vredesmod affärdade han
till det samma en protesterande skrifvelse, hvilken
enligt vår tids begrepp i sådana saker förefaller
något naiv, såsom då han säger:

"När jag beslöt att försöka något i snillets verld,
så föresatte jag mig fullkomligheten; lika i
bemödande och ära. Denna är fri. Den måste vara den
högsta i hvad krets jag söker den. En blick! ropa
hundrade. Dess hela ljus! ropar jag. Många hafva
nog af det, hvarvid andra dö af hunger. -- Det är
icke nödvändigt att vara skald! Men i alla konster
för äran och förträffligheten måste man vara lärling
privat; offentligen mästare. Var jag inför sällskapets
domstol det förra: så hade man icke bort blotta mitt
namn. Jag beklagar mig deröfver; och antar ej en
belöning för ofullkomligheten. Det är tydligt, att
sällskapet mera fäst sig vid sin kritiska storhet,
än vid ett ungt snilles intressen. Jag beklagar mig
icke öfver någon annan orättvisa, än denna. Sällskapet
har, i det öfriga, följt sin lagstiftning ... Jag
förklarar mig emot den. Förnuft -- smakens styrsel --
stadgade lagar: hvad betyda dessa orden? Hvilken tid
och krets har icke sitt "förnuft" och sin "smak" och
sina "stadgar?" Jag upphäfver dem icke. Men de måste
vara falska; eller ock utesluta någon ny möjelig grad
af väl och skönhet. -- -- "Den allmänt godkända" smaken:
ja, i Paris och Stockholm! Men Grekland och Rom, och
England och Tyskland och Italien sjunga gudomligen
orimmadt. Alltid blir då frågan: kan man? friare,
skönare, starkare?

"Sällskapet är en domstol; och har gjort väl i att
följa sin högsta regel af rätt, tills någon visar,
att den är otillräcklig. Jag måste vörda den. Men
hvart snille är födt lagstiftare: sjelfskapare i sitt
ämne. Det tar icke, utan ger lagar. Det känner inga
andra reglor, än naturens; än den högsta kraftens och
den högsta skönhetens. Efter dessa var det jag behöfde
att dömas; ej af en domstol med en viss lagstiftning,
utan af fria snillen; ej efter vissa stadgade lagar,
som är klart att jag icke kunde följa (då jag just
sökte upprätta nya), utan efter känslan af det
högsta sanna och sköna. Man hade icke bort fråga:
är denna harmonien rimlös? utan: är den ljuf, stark
och rik? är den förmögen till alla naturens uttryck?

"Jag tycker icke om dessa lagar, som stympa
vår varelse och sällhet. Hvar är gräns för
menniskofullkomligheten? Ortodoxien, i vitterheten,
liksom i religionen och politiken, qväfver för ofta
naturens krafter. Den kan uttrycka det antagna och
stadgade. Men uttrycker den sanningen? -- Denna frågan
skall icke slutas i dag. -- -- -- "

Man kan lätt tänka sig den förvåning, med
hvilken Kellgren, den oinskränkte domaren öfver
den tidens vitterhet och smak, skulle upptaga
denna anmärkningsskrifvelse af en ung nybörjare,
riktad mot honom och den vittra areopagen. Det
var något oerhördt. Också svarade han Thorild i
"Stockholms-Posten" med en uppsats, mer än förståndigt
salt och bitter, i hvilken det till sist hette: "Det
urskiljande publicum skall kan hända tro, likasom ni,
att edra domare gjort er orätt;

om ej genom sin granskning, dock genom sitt beröm: ty
det är i sanning tvifvelaktigt, om så litet förnuft
och så mycket högmod nånsin varit förenade eller
kunna förenas med ett verkligt snille."

Härpå svarade Thorild med en ytterligare förklaring,
innehållande bestämdare framställningar af hans
åsigter om poetisk skönhet. Den samma var till formen
mycket höflig, nästan undfallande. Men Kellgren fann
sig dermed ej till freds, utan utslungade nu den
första af de mot den vittre upprorsmakaren riktade
parodierna, qvick, bitande, lustig. Thorild svarade,
allt i "Stockholms-Posten", sägande till sist:
"Namnet qvick smickrade mig en gång: nu skulle jag
anse det för en förebråelse. Jag är öfver tjugo år;
och söker en mans dygder". Ett dräpande utfall mot en
smak, som satte qvickheten så högt, Kellgren kunde
ej heller smälta det, i synnerhet som kring Thorild
bildade sig en allt tätare krets af meningsvänner,
utan började ytterligare en följd af bitande parodier
och poetiska satirer mot den djerfve revolutionären
och hans anhang.

Thorild förhöll sig ännu lugn, men fram på
hösten 1783 utbröt den egentliga stormen, som
skulle börja att skaka den rådande vittra smaken
och för alltid omöjliggöra en försoning med den
nya tidens man och den af honom sjelf så benämde
"behagens skald". Någon af Thorilds lärjungar och
vänner lät i "Stockholms-Posten" införa ett "Försök
till orimmad vers", hvilket skulle föreställa en
lofsång öfver stoicismen, men var platt och nästan
löjligt. Kellgren, orimmets motståndare, försummade ej
tillfället, utan gaf poeten följande råd: "Min Herre!

 "Ni skrifver rätt poetiskt; 
 Men svenskan till sin skaldkonst 
 Behöfver också Rimmen; 
 Ty annars blir det Prosa."

Missnöjd med både vännens verser och tuktarens råd,
införde Thorild i "Stockholms-Posten" ett stycke
"Försök till orimmad vers" i samma versart, med
hvilket han ville visa, huru sådan poesi skulle taga
sig ut, tilläggande i en efterskrift: "Om rimmet gör
poesi, så återvakna, omätliga damfrätna arkiv af alla
verldens rim-lumpor! Men ett Stockholms bel-esprit
kan ej gerna tala emot något, utan att räcka ut
tungan litet. Hans mening är endast att göra en qvick
grimace." Han bifogade äfven en prisande sång öfver
"Rimmet" i jemväl orimmade, men fritt rytmiska verser
och trodde sig hafva härmed ådagalagt sin oväld. Men
motståndaren var ej af denna åsigt, utan angrep åter
Thorild, som ville söka att "deltaga i lagstiftningen
för Svenska Parnassen", med ett "nytt försök till
orimmad vers", hvilket näpstqväde börjar med de
bekanta stroferna:

 "Om druckna pojkars undran 
 Och dårars lof du söker;
 Bryt oförsökta vägar -- -- 
 Du, tag af Shakspeare yrslan,
 Med store Klopstocks orim, 
 Och Göthes konvulsioner,
 Och Ossians evigt samma: 
 Så lyft dig, stor af jäsning,
 Gudhärmande, seratisk, 
 Eterisk och luftsyrisk,
 Högt ur begreppets verld -- --"

Från denna dag var hvarje brygga till förlikning
mellan Thorild och Kellgren, mellan det nya och
det gamla, upprifven. Thorild svarade med sin
"Straffsång", hvilken var så bitter, att ingen
boktryckare i hufvudstaden djerfdes trycka den,
hvarföre den trycktes följande året, 1784, i
Strengnäs. Det heter i den samma bland annat:

 "O, rimmets lille hoppare!
 O, vettets lille baladin!
 O, smakens lille bjäffare!
 I din beundrans lillepytt,
 Hvem gaf dig in, att -- gudar! -- du,
 Att, du, din hjernas sommardunst,
 Ditt lilla svindlande begrepp
 Väl skulle fatta snillets flygt? ...
 Du sparfunge! hvem gaf dig in,
 Att med ditt späda vingpar slå,
 Och flaxande anfäkta dig,
 Och säga: "så gör örnen! så
 Han skådar in i solens glans!" ...
 Gå! rimmets blanka vatten drick!
 Se'n kycklinghjerna, löp och säg
 Om vinets ädla drickare:
 "De hafva ej en nykter dag."
 Du, drick ditt vatten, matta hamn;
 Och späd det upp med gallisk mjölk,
 Och lite, lite infalls-salt;
 Och tacka Gud, och frukta ej
 De stora tankars halfguds-rus ...
 -- -- -- -- --  Du gycklare,
 Häng på dig dina bytens prål;
 Du listige bestjälare
 Af Pope, af Young och Gallerne!
 På lånta vingar sväfva täckt
 I andras blomsterängar kring:
 Och vill du mera högt, dig häng,
 Men fast, i din Horatii svans.
 När sist du, matt, ej mer förmår,
 Så tumla, sparf! behagligt ner;
 Och qvisqvittqvattra på hvar qvist
 En -- parodi mot örnens flygt! -- --
 O K**n (Kellgren), kyss din E**ll**n (Envallson)! 
 Och E**ll**n, din K**n kyss!
 I trofast hunda-broderskap, 
 Gemensamt skällen: tjuten hop! 
 Nu väl! ställ konsteligen upp, 
 Flytt hit och dit, gör under med 
 Ditt skaldskaps lilla tjuf-boutik, 
 Ditt viga fiddelklingklangkling! 
 Var fin du ärans skojare,
 Du lille dubble Simei!
 Var fin! och kringom munnen stryk
 En politessens siraps-rand:
 Och se'n, så ljum och söt och hal,
 Gå, narra dig i lyckans kök
 Ock några feta bitar till ...
 Yfs, sätt dig i ditt gille högst,
 Odödlighetens lillpytts-kung!
 Bekrön, en minnets cherubim,
 Krön andra cherubimer små;
 Och jubilera, platthets-chor,
 I Dulcis lilla himmelrik! --
 Men ledsnar vid ditt fåvetts-spel
 Det ädla folket, vill en gång
 Se upp -- och ser: hvad gör du då,
 Du Voltaires fagra apekatt? --
 Då bit dig, apa, klorna af,
 Och kryp, och göm dig i din skam!"

-- -- -- -- -- -- -- -- -- -- -- -- -- -- -- --

Detta är, hvad man i våra dagar kallar
"litterärt ovett", som förslår.

Kellgren nöjde sig med att till svar på denna
"Straffsång" citera följande rätt vackra stanser af
fransmannen Thomas:

 "Qu' importent les tributs de la Reconnaissance? 
 N'as tu pas Dieu pour toi, tes Vertus et ton Coeur? 
 Ta gloire en est plus pure; et l'Ingrat, qui t'offense, 
 Ajoute à ta grandeur."

På detta sätt fortgick denna satiriska kamp, under det
att Thorilds anhängare började växa allt mera i antal
och betydenhet samt hans åsigter mera omfattades af
den stora allmänheten, som gerna älskar ombytet och
värderar det nya.

Emellertid fann Thorild sig ej längre nöjd med endast
denna strid, huru mycket buller den än gjorde. Så
skref han till sin vän Heurlin: "Kungen lefver som
en herre på sitt gods, utan embete, blott sysselsatt
med sin enskilda hushållning. Han är god och nådig,
säga hans domestiker och de, som umgås i hans hus; men
folket har ingen konung. Jag kan icke inbilla mig en
regering med mindre verksamhet. Alla äro förströdda
med annat. Barndomen utbreder sig öfverallt. Alla
jollra; ingen känner och tänker. Dessa själarne
behöfva en stöt. Nöden, eller en eldad medborgare,
måste gifva den ... Eldad medborgare? ja. O,
min vän! om vi äro visa i Naturens stora samhälle,
hvilka pligter åligga oss då i Mensklighetens och
Fäderneslandets! Min själ samlar eld och styrka
för dem. De skola utbryta en gång. Här behöfves en
åska. Allt stagnerar. -- I hela landet gifves icke
mer än en post, som jag vill hafva: den, att vara
kungens vän." Thorild ville således, att döma häraf,
ingripa i det allmänna medborgarlifvet,

och härvid framträdde naturligtvis för honom
behofvet af ett eget organ. Och så uppstod "Den
Nye Granskaren" (i April 1784), som skulle blifva
ett kritiskt tidningsblad så väl i medborgerlig
riktning som i vitter och, enligt anmälan, vara "ett
Gransknings-Blad af rätt anda och lif, som öfversåge
dem alla; der sanningen kunde hafva en röst; det,
som är skönhet, en lärande mästare; och det allmänna
en högre undervisning i ädelt och manligt vett".

Bladet hade, i följd häraf, en dubbel uppgift: den
poetiska och den politiska. Den sednare blef ej stor,
ty Thorild förstod ej konsten att krypa i smutsen för
massan och vann således icke denna. Han förklarade sig
med ett högt folk mena "ett, som förstår sanning och
skönhet"; han ville ej äga till publicum "den 
halfkunniga hopen af missnöjda, som så högeligen älskar
ett blindt rop, ett slag på deras kära larmtrumma,
och finner mera beqvämligt att skrika mot de styrande,
än mot sin egen låghet, okunnighet och träldom". Han
djerfdes uttala en sats, som man gerna kunde i dag
upprepa: "Af en konung fordren j alla dygder; visen
mig edra egna!" Men å andra sidan tvekade han ej att
till konung Gustaf III, vid dennes återkomst från
Italien och Frankrike till ett af nöd tryckt land,
ropa i en sång:

 "Se, konung, rörd, se åter dina länder,
 Från glansen af ditt majestät!
 I tårar se ditt folk, med nödens sträckta händer:
 Glöm nöjet; rädda det!

 Den kung är stor, som folket så kan nämna, 
 Ej gycklarns tomma rop; 
 Lik Gud i nåd, lik Gud att orätt hämna 
 Och krossa mörkrets fala hop.

 Gör rätt! Gör rätt! Gud, folket och ditt hjerta
 Dig, konung, pålagt detta kall. 
 Försumma det ... en djup och evig smärta 
 Din minsta suck i nöjet följa skall. -- -- --"

Han kunde således icke heller vinna de konungska.

I rent vittert hänseende bestod "Den Nye Granskarens"
verksamhet företrädesvis i polemiska utbrott mot
"Kelltringen", Kellgren, hvars vänner naturligtvis
utmålade Thorild såsom alldeles förryckt, så
att denne till och med i sin tidning utropade:
"Himmelens Gud! Det är visst en ära att höra tvistas
på källrarne, om man är oändligt galen eller oändligt
klok!" Thorild tröttnade emellertid, och hösten 1784
afslöt hans tidning sin till verkningarne ganska
obetydliga granskareverksamhet.

En ny stjerna hade kort förut upprunnit på den svenska
skaldekonstens himmel. Denna stjerna var Leopold,
som redan gjort sig bekant i Upsala för ovanliga anlag
och, bland annat, i universitetets namn diktat en ode
öfver den nyfödde tronarfvingen, den 1 November 1778,
hvilken helsades af Thorild med förtjusning och till
och med prisades i en ode, hvarest det, bland annat,
hette:

 "I strålar, lik en Gud, betagen
 Utaf din egen gudoms glans,
 Sjung de odödliga behagen,
 Det ljus, som, före Dig, ej fanns. -- --"

Leopold angreps äfven af Kellgren för nämda ode,
så att emellan dem en litterär fejd jemväl uppstod,
hvilken naturligtvis icke minskade Thorilds beundran
för den unge diktaren. En brefvexling uppkom emellan
dem, hvilken dock afbröts om hösten 1785, då det
visade sig, att deras åsigter drogo dem mer och mer
ifrån hvarandra. Leopold utgaf sina "Erotiska Oder",
vid hvilkas läsning man, såsom Beskow säger i sin
teckning af Leopold, tycker sig

 "Känna vingens fläkt
 Af dufvorna, som drogo Fröja."

"Genom dem", fortfar Beskow, "eröfrade han sångens
lager i en diktart, uti hvilken Kellgren ansågs vara
oupphinnelig. Det hedrade denne att vara den förste,
som räckte sin forne motståndare kransen, med de
ord, att han i sin sång förenade Propertii djupa,
brinnande känsla med Ovidii behag."

Leopold ägde således nu både Thorilds och Kellgrens
beundran: han var föremål för vänskapsanbud af den
sednare,
hvars kropp var slocknande och kraftbruten, och
den förre, som ryckte, lik Simson, i de pelare, som
uppburo den rådande smakens tempel. Ännu mera: Gustaf
III, hvars i sådana fall skarpa blick äfven upptäckt
den nya stjernan, kallade den unge skalden, i Februari
1786, till Stockholm, der han blef konungens vittre
gunstling och Kellgrens medbroder på parnassen,
hvarjemte han utnämdes till medlem af Svenska
Akademien, som instiftades under det årets lopp.

Allt detta måste skilja Thorild mer och mer ifrån
Leopold, hvars förlikning med Kellgren han såg med
oblida ögon.

Den märkliga 1786 års riksdag inträffade, under
hvilken Thorilds missnöje med förhållandena med
en större bjerthet, än hittills, framträdde. Han
utfärdade en prospekt till tvenne öfversättningar,
hvilka han ville hafva synnerligt uppmärksammade af
ständerna, såsom skolande vara en god medborgerlig
läsning, i afseende på det högsta i poesi och det
lärorikaste i historia: Ossian och Tacitus. Planen
mottogs mycket ljumt, och flertalet af riksfäderna,
såsom Thorild sjelf sade, "kastade sina tanklösa
ögon på prospekten som på ett nymåladt plank,
och undrade, hvar och en hos sig: hvad angår det --
mig?" Stockholms-Posten helsade den med sitt nålstyng:

 "-- -- -- -- -- -- -- --
 När du har öfversatt de snillen, du så prisat, 
 Hvem skall se'n öfversätta Dig?"

Äfven den stora allmänheten var kall för företaget,
hvaraf också blef ingenting. Någon framgång rönte
ej heller tvenne af Thorild utfärdade memorialer:
"Om det Allmänna Förståndets frihet", det ena till
konungen, det andra till ridderskapet och adeln. I
det förra uppmanade han Gustaf att återställa den
af honom på senare tid inskränkta tryckfriheten; i
det sednare bad han de "ädle riddarne och herrarne"
att sjelfva taga saken om hand. Intetdera vann
framgång. Konungen blef förtjust i den till honom
stälda skriften, emedan den var ett mästerstycke
i vältalighet; men han bedömde den som utgjutelse
af en ungdomlig svärmare: han hade sjelf svärmat på
samma sätt. Skada, att han ej lyssnade till sådana
sanningar som: "Ack, om de styrande såge, såsom en
privat, denna mörka, djupa, oändeliga försmädelsen:
hvad de skulle förakta tvånglagar, och älska den
fria, den stora dagen! De skulle se, huru genom ett
tvång på själen, och i det politiska mörker som deraf
kommer, födas hatet och bullren, och satiren, som är
ett lömskt försåt af småsnille, och pasquillerna,
som äro en mera heroisk arghet; alldeles så, som
fasorna födas i natten ..." -- eller till denna
egendomliga slutbetraktelse: "Andra konungar må
drifva med gyldene spiror sin menniskofänad, än på
bete, än till slagtning, lika utan snille och utan
ära. Men detta folk, eders majestäts aldrig kufvade
folk, frågar ännu, och frågar efter tio revolutioner:
'är detta rätt? är detta stort?' En Gud kunde göra sig
heder af att styra ett sådant folk: och, i sanning, om
det ej hade vett och mod till att knota, så vore det
ju en blind hop af slafvar; så borde då en storsint
konung med harm le åt sin egen höghet och kasta en så
ovärdig spira. Men -- för en konung af så stort snille
och så stor makt, som eders majestät, tycker jag nu
ej återstå mera i lifvet, än att, i lugn, roa sig
med att blifva gudomlig; det är: att göra allt det,
som man har tänkt mest rätt och stort på jorden."

Det andra memorialet ville adeln ej taga befattning
med. "Den slugaste ledaren", säger Thorild sjelf,
"fann frågan för stor och "eclatante" och bad honom
afvakta, "nästa riksdag; då blir rätta fältet för
det stora och eclatanta".

Thorild tillbragte ännu någon tid i Stockholm med
diktande af poemer, författande af filosofiska
uppsatser och besök på teatern; hvarjemte han
flitigt besökte sina vänner, bland hvilka nämnas:
Heurlin, som nu flyttat till Stockholm, en notarie
Blidberg, en svedenborgianare baron Silfverhjelm och
en viss Lidstrand, som Thorild brukade gifva tillmälet
"geni-oxen", derför att han i deras litterära dispyter
alltid tvang Thorild genom sina genialiskt-cyniska
infall till underkastelse. Härunder stadgade sig hos
Thorild tanken på att lemna

fäderneslandet och begifva sig till England, i
hvars samhällsskick han då såg sitt statsideal. Men
dessförinnan ville han fara till Upsala, för att der
låta examinera och promovera sig till juris doctor,
för att "genom detta namnet synas mera en lärd,
än en avanturier" i det främmande landet.

En af Thorilds gynnare, brukspatron Tham, sjelf en
egendomlig personlighet, hvars kassa så ofta öppnades
för Thorild, understödde honom med medel i dessa
planers utförande, ehuru alltid under brumningar,
hvilka Thorild besvarade med bålstora fraser,
undfallenhet och smicker.

(Forts.)



Flyttfåglarne.

(Återkomsten.)

De komma på brusande vingar 
Der uppe bland vårskyar små! 
Hör, nästan melodiskt det klingar, 
När samfäldt de luftströmmen slå!

I flockar sig tåget syns dela: 
De rasta vid skimrande vik, 
Der böljorna smått börja spela 
En gripande välkomstmusik.

Hvar sippa för gästerna niger: 
Välkomna, ty nu är det vår, 
Då sången mot himmelen stiger, 
Då känslan ej tiga förmår!

Välkomna! Jag vinkar med hatten 
Från dörr'n af mitt landtliga tjäll. 
Så lång var den vintriga natten,
Som svepte sig kring våra fjäll!

De kläda sig, lundernas toppar, 
De morna sig, tufvornas små; 
Så sjungen bland svällande knoppar,
Mitt hjerta skall lyssna derpå!

Jag ock är -- en flyttfågel bara, 
Som lyfter på vingen i sång, 
Tilldess jag får jublande fara 
Mot sommarens länder en gång.

Anna A.



En nattlig duell.

(Fragment ur skildringen af en leopardjägares lif.)

Man har länge förblandat och man förblandar ännu ofta
pantern med leoparden, hvilken i sjelfva verket mycket
liknar den förre. Deraf stora motsägelser i hans
historia och mycken ovisshet rörande gränserna för
hans vistelseort. Nu synes det emellertid ådagalagdt,
att den verklige pantern icke finnes i Afrika, utan
allenast i Indien, Japan och på de närgränsande öarne,
såsom Java, Sumatra m. fl.

Leoparden, eller, som han ock kallas, den afrikanska
tigern eller pantern, eller stora pantern (Felis
leopardus), som är större än den egentlige pantern
-- från hvilken han för öfrigt skiljer sig genom det
karakteristiska kännetecknet, att, då denne sednare
har 28 stycken svansvertebrer, han endast äger 22
sådana --, mäter såsom fullväxt, utom den ända till 3
fot långa svansen, en längd af nära 5 fot. Hans blekt
lädergula hud är prydd med 10 rader af talrika bruna
fläckar, omslutna af ringar, hvilka dock icke äro
fullkomligt kretsformiga. Enfärgade svarta fläckar
finnas på hufvud, nacke, skuldror och extremiteter; å
buken öfvergår den ljusa grundfärgen i rent hvitt, och
samma färg hafva underkäkar, främre delen af halsen,
bröst och inre sidan af extremiteterna, å hvilka
öfverallt finnas svarta oregelmessiga fläckar. Öfra
sidan af svansen är äfvenledes fläckig och har svarta
ringar. Leoparden bebor hela Afrika och en stor del
af Asien; man finner honom ända inuti de länder,
som gränsa intill Kaukasus.

Leoparden är ännu farligare än pantern; ty med ett
lika vildt lynne, besitter han vida större styrka. Han
gör språng af ända till fyratio fot med en förvånande
lätthet och faller ned på sitt byte med en kanonkulas
hastighet. Han uppehåller sig företrädesvis på buskiga
ställen, i närheten af ett vattendrag eller hafvets
stränder; sällan finner man honom på höga berg. Man
tror i allmänhet, att han klättrar i träden; detta
är dock icke fallet. Det händer stundom, att han
hoppar upp i ett lågt och lutande träd, men det sker
blott undantagsvis. Hvad som är sant, är, att han
hvarje dag, innan han gifver sig ut att jaga, skärper
sina tänder utefter ett träd, mot hvilket han reser
sig i hela sin längd; och de märken, han qvarlemnar i
barken, bevisa, att han finnes i grannskapet. Det är
också blött undantagsvis som han tager sin tillflykt i
en bergsskrefva; vanligen är hans håla belägen inne
i en tjock skogsdunge.

Leoparden jagar aldrig
midt på dagen, emedan han då med svårighet urskiljer
föremålen; men då natten inträdt är
hans syn fullkomlig. Det är då han begifver sig ut att
söka näring. När han uppvädrat ett rof, slingrar han
sig fram som en orm, tills han anser sig kunna uppnå
det med ett enda språng; derpå, tagande sats, fäller
han det till marken i en blink. I Algier, hvarest han
är allmän, uppträder han oupphörligt som stråtröfvare
bland infödingarnes hjordar och är icke mindre fruktad
än lejonet. Oxar, hästar, kameler, getter, får -- så
är hans vanliga matlista anordnad! Han angriper icke
menniskan, utan att hafva blifvit retad, så vida han
icke ser, att han kan nå henne i ett enda språng; ty
i detta fall kastar han sig öfver allt, som rör sig,
till och med utan att veta, hvad han kan råka ut för.

Om lejonjagten har odödliggjort en Jules Gérard, så
har leopardjagten ryktbargjort en af hans rivaler
å denna farliga carrière. Vi tala här om en herr
Bombonnel, bokhandlare i Dijon. Denne oförskräckte
man har egnat sig åt leopardjagten i Afrika, en jagt,
som fordrar lika stor uppmärksamhet, som lejonjagten,
och hvilken är till och med ännu farligare än denna.

Bombonnel utgaf år 1862 ett intressant verk,
innehållande berättelsen om hans äfventyrliga
expeditioner. Vi återgifva här det kapitel, hvari
han berättar den förfärliga strid, som han hade att
utstå mot en leopard, som blifvit sårad af honom -- en
fasansfull strid, som utfördes vid branten af en djup
ravin och hvilken var nära att kosta honom lifvet.

Bombonnel berättar denna händelse sålunda:

"Det var klockan åtta på aftonen; vi intogo helt
lugnt vår middag, i det vi samtalade om våra planer
för den kommande dagen, då en arab af stammen
Ben-Assenat helt andtruten anlände. Han sade mig,
att vid solnedgången hade en leopard tagit en get i
herdens närvaro; att denne sednare hade sett honom
begifva sig ned i en ravin, hvarest han var viss att
ännu finna honom. Jag ville allt för gerna åt detta
fördömda djur, för att tveka ett enda ögonblick. Jag
gaf mig icke tid att fullborda min måltid, utan grep
mina vapen, oaktadt påminnelserna af de närvarande,
som sökte qvarhålla mig, gjorde mig uppmärksam på,
att natten var ganska mörk och tiden ogynnsam; men
som jag visste, att månen skulle gå upp klockan tio
och att jag borde hinna fram till arabernas by före
denna timma, begaf jag mig åstad.

"Mannen, som ledsagade mig, förde mig, för att
förkorta vägen, å trånga gångstigar och ofta tvärt
igenom busksnår.

Min jagtknif slog mig på benen och hängde upp sig i
grenarne; för att befria mig från denna olägenhet,
lät jag vrida gördeln ett fjerdedels hvarf, på det
sätt, att fästet, i stället för att vara placeradt
vid sidan, befann sig bakom mig. Jag anmärker här
denna omständighet, ehuru den synes vara af föga vigt;
såsom man sedermera får se, var den hufvudsakligaste
orsaken dertill, att jag fick behålla mitt lif.

"Då jag   anlände   till   byn,   hade araberna,
som väntade mig, en get i beredskap samt en stång
att fästa den vid.  De följde   mig   till   omkring
sex hundra   stegs   afstånd   från den nämda ravinen
samt yttrade: 'Leoparden är der nere; se här en liten
buske, hvari ni bör placera er; vi skola nedsätta
stången.' Jag blef ganska   öfverraskad  att se,
det de hade valt mig en så passande ställning,
något, som jag sjelf ofta ej kunnat finna utan stora
svårigheter.  Terrängen var en sluttande plan, som
sänkte sig   temmeligen hastigt ända till ravinen,
å hvars kant jag tog  plats,   vändande   ryggen
mot den samma.    Araberna planterade  stången på
den högsta platsen,  på  20 fots afstånd från mig,
och då de hörde geten bräka, skyndade de att fästa
den, derpå   aflägsnade   de   sig   med  största
skyndsamhet, tillönskande mig god framgång;   de
antogo, att vilddjuret ej var långt   borta, och
hade  ej lust att tjena som lockbete för det samma.

"Några få minuter hade knappt förflutit sedan deras
bortskyndande; jag hade just satt mig i min buske;
jag hade ännu icke dragit min jagtknif ur slidan
för att placera honom bredvid mig på marken; jag
aflägsnade små grenar, som kunde vara mig till hinder
i mina rörelser, då leoparden med blixtens snabbhet
och förr än jag kunnat ana, kastade sig öfver min get,
som gifver ifrån sig dödsrosslandet. Jag återhåller
andedrägten och väntar, för att kunna skjuta, att
månen skall glimma fram; några sekunders verk, ty
hans strålar lysa på toppen af ett närgränsande träd.

"Men huru stor blifver icke min förvåning, då jag får
se leoparden gå förbi mig, bärande geten med samma
lätthet, som en katt, hvilken bortbär en rotta. Han
är på få stegs afstånd och med sidan midt emot mig;
jag varseblifver hvarken hufvudet eller svansen,
jag ser blott en svart massa, som rör sig, som snart
försvinner ... Minnet af mina trettiofyra nätter
genomfar min själ som en blixt; vreden hänför mig,
och, glömmande alla eder om försigtighet, skjuter jag
genast af det ena skottet mot massan, som jag kan nå
med ändan af min bössa.

"Djuret faller, kastande sig öfver geten och
utstötande vilda och förfärliga skri. Jag hade
krossat dess båda framtassar; det hade icke sett,
hvarifrån skottet kom och trodde förmodligen, att
geten kreverat mellan dess käftar.

"Den minsta rörelse från min sida kunde tilldraga mig
dess uppmärksamhet och förderfva mig; förnuftet ålade
mig den mest fullkomliga orörlighet; men fruktande
en öfverrumpling, vill jag vända mig i min buske,
för att kunna se djuret och sända det mitt andra
skott. En gren fastnar vid min kapuschong och gör,
att jag faller på skuldran. Detta var åter en af de
försynens skickelser, hvilka jag har att tacka för
mitt lif. Jag blef tvungen att sätta mig upp.

"Vid det lätta buller som förorsakades af denna
gren, utstötte mitt listiga vilddjur icke ett skri,
icke ett flåsande; det fästade sin uppmärksamhet på
busken och lyssnade. Ett ögonblick går till ända;
då jag icke mera hör någonting, ej heller ser något,
anser jag djuret dödt.

"Framåtlutad, med största möjliga försigtighet, utgår
jag ur min buske, hållande bösspiporna riktade nedåt
och med fingret på andra trycket. Jag hade icke ännu
rest mig, då leoparden, varseblifvande mig, kastade
sig fram med tillhjelp af sina bakfötter och släpar
sig tio fot på sin bringa. Jag riktar mitt andra
skott; men den snabbhet, hvarmed han uppnår mig,
är så stor och skuggan på detta trånga ställe så
ogenomtränglig, att jag förfelar honom; min kula
tränger ned i jorden, och böss-elden bränner håret
på hans hals.

"Det förskräckliga djuret blifver deraf ännu mera
rasande; det störtar sig öfver mig och kullkastar mig
med ett lokomotivs våldsamhet. (Se illustrationen,
sid. 76.) Jag faller under det, kastad på rygg och
skuldror uti busken, som hade tjenat
mig till bakhåll. Det söker att qväfva mig, och
gripande häftigt tag i min hals, biter det med
obeskrifligt raseri. Halsen var emellertid skyddad
af rock-kragen och den tjocka kapuschongen. 

"Med venstra handen söker jag att försvara mig och stöta
leoparden tillbaka, under det att jag med den högra
gör oerhörda ansträngningar för att komma åt den
under mig liggande jagtknifven. Leoparden griper
den förstnämda armen och genombiter den, oaktadt
ylleärmen, som betäcker den samma; han biter mig
förfärligt i ansigtet: en af hans kroktänder i öfra
käken bearbetar min panna, genomborrar näsan; den
andra kroktanden intränger i venstra ögonvinkeln
och krossar den öfra delen af kindbenet. Oförmögen
att med en hand afhålla det förskräckliga odjuret,
öfvergifver jag det fruktlösa sökandet efter min
jagtknif och griper med begge händerna om djurets
hals. Det griper då tag tvärt öfver mitt ansigte
och, inträngande sina rysliga tänder i mitt kött,
kommer hela min käke att krasa. Detta brak genljuder
så smärtsamt i min hjerna, att jag tror hufvudet hafva
blifvit fullkomligt krossadt. Mitt ansigte befinner
sig i leopardens gap, hvarifrån utgår en brännande och
stinkande andedrägt, som vill qväfva mig; jag håller
hans hals, hvilken har en hattkulles omfång och är
hård som en trädstam, och hoptryckande honom med
den kraft, som förtviflan gifver, aflägsnar jag det
förfärliga hufvudet från mitt. Han kastar sig på min
venstra arm, åstadkommer vid armbågen fyra djupa
hål. Utan den stora mängd kläder, som betäckte den,
skulle den hafva blifvit krossad som glas.

"Jag var fortfarande kullkastad på ryggen, vid
yttersta kanten af ravinen, med benen högt och
hufvudet lågt, och ofvan mig höll jag den, med
tassarne på mina ben, öfverhängande leoparden, hvars
förfärliga rytande kom araberna och deras boskap på
sexhundra stegs afstånd att darra som löf.

"Han söker att åter gripa mitt ansigte; jag stöter
honom tillbaka; men i ett ögonblick, då jag böjde
mig något litet, fattade han hufvudet och höljde
det fullkomligt i sitt breda gap. Dervid samlande
allt, hvad som återstod mig af kraft och vrede,
uti en yttersta ansträngning, lösgör jag mig, hans
tänder glida öfver min hjessa, hvilken de grymt
tilltyga; min vadderade kapuschong qvarblifver mellan
hans käftar. Jag hade upplyftadt honom med sådan
kraft, att han glider öfver mig utför den branta
sluttningen. Hans tvenne framben äro krossade; han
kan icke qvarhålla sig, utan tumlar rytande ända till
bottnen af ravinen.

"Slutligen fri -- och det var ej mycket för tidigt,
försäkrar jag eder --, reser jag mig åter, i det jag
utspottar fyra af mina tänder samt en massa blod,
som fyller min mun; men jag tänker icke på min
smärta. Öfverlemnande mig åt det raseri, som hänför
mig, drager jag min jagtknif, och utan att veta hvad
som blifvit af djuret, söker jag det på alla håll,
för att åter börja striden (ty jag anser mig icke
länge öfverlefva mina sår). I denna ställning funno
mig araberna, då de anlände.

"De sade mig, att de fullkomligt hört leoparden,
hvars rytanden hade försatt dem i förskräckelse;
att deras boskapsdjur och hundar ej vetat, hvart de
skulle taga sin tillflykt; att de icke betviflade,
det han stred med mig, men att hvar och en trodde, att
han jemrade sig öfver sina sår, och att man icke hade
vågat utgå förr än då man icke mera hörde någonting.

"Törsten efter hämd och i synnerhet harmen öfver
att icke vara segrare i en strid, som jag så mycket
hade åstundat, beherrskade mig till den grad, att
jag nödvändigt ville återfinna besten, för att döda
honom eller låta döda mig. Araberna förde mig med
sig till sin by; de ville tvätta mitt ansigte och
förbinda mina sår; men jag motsatte mig detta och
lät föra mig till paktgodset Corso. Jag anlände vid
midnattstid. Ni kan sluta till bestörtningen bland
invånarne, hvilka om aftonen sett mig begifva mig
bort frisk och munter, och nu sågo mig återkomma med
ett hufvud, snarare liknande ett blodigt köttstycke
än ett menskligt ansigte!

"Den mannen, som hade transporterat mig på sin
mulåsna, begaf sig, enligt min önskan, strax åstad
att i Algier hämta doktor Bodichon, en af mina goda
vänner, till hvilkens vetenskap jag hyste odeladt
förtroende.                                        .

"Under det att de närvarande personerna å paktgodset
på mig slösade sina omsorger, med en klokhet
och välvilja, hvarför jag under hela mitt lif
skall blifva dem tacksam, begärde jag en spegel,
emedan jag önskade att sjelf kunna döma om mitt
tillstånd. Men man fruktade, att jag skulle blifva
allt för häpen vid att se mig, och låtsade ej finna
någon. Jag tog då ett ljus och gick, trots alla
invändningar, fram till en spegel. Min venstra kind
var lösryckt och hängde ned på munnen, lemnande
det krossade kindbenet blottadt; pannbenet syntes
äfvenledes på en längd af circa fyra tum; hvad min
stackars näsa angår, hvilken förut hade varit en
kroknäsa, så var den tillplattad, söndersliten och
tilltygad på ett förfärande sätt; jag var ryslig.

"De, som omgåfvo mig, voro ganska bedröfvade och
mindre lugna än jag. Jag läste i deras ansigten, att
de ansågo mig hemfallen åt döden. Jag sökte att trösta
dem, i det jag sade, att hjertat fortfarande var godt
och oskadadt; att vilddjuret icke hade förorsakat
mig någon fasa; att jag ofta hade sagt och upprepat,
att den skönaste dag i mitt lif skulle vara den,
då jag finge en sammandrabbning med en sårad leopard
eller ett såradt lejon, så mycket förtroende hyste
jag till styrkan hos min med jagtknifven beväpnade
hand. O, min Gud! förlåt mig denna vansinniga bön!

Strid mellan jägaren och leoparden.

"Nu, då jag läser eller hör berättas om någon af dessa
jagter, hvarvid man dödar alla slags vilda djur med
yxor och dolkar, kan jag icke afhålla mig från att
le. Är det möjligt att med något annat vapen än bössan
anfalla ett vilddjur af sådan styrka och vighet som
leoparden -- ett djur, som väger två till fyra hundra
skålpund, och hvars tyngd mer än fyrdubblas genom
dess långa och häftiga språng -- ett djur, som faller
öfver en, hastigare än blixten, och innan man hunnit
göra en rörelse? Hvem är då den herkules, som förmår
motstå ett sådant anfall?

"Oaktadt den försynens skickelse, som hade placerat
mig på den branta kanten af ravinen, oaktadt öfriga
gynnsamma omständigheter, som beskyddade mig, hade
jag, i fall leoparden haft ena ramen fri och färdig,
otvifvelaktigt varit förlorad. Om jag, under just
det tillstånd, hvaruti han befann sig, hade kunnat
beväpna mig med min knif, så hade jag icke mer velat
släppa den ur händerna; med en hand hade jag icke
haft nog styrka att stöta leoparden i från mig, med
den andra hade jag icke nog fort kunnat döda honom,
och hans förfärliga käftar skulle hafva krossat mitt
hufvud. Jag hade lycka, såsom man
ser. Men då jag ur en så förskräcklig strid undkom med
lifvet, så måste det, näst Guds hjelp, hufvudsakligen
hafva berott deraf, att jag inlade lika mycken ifver
i mitt försvar, som vilddjuret raseri i sitt anfall."



Sala grufva.

Gull ej annat är än mull, tacka vet jag silfver --
hette det förr i tiden, då Sala silfvergrufva för
sin rika och ymniga malm var hållen för Svea Rikes
Skattkammare och yppersta Klenod. Sala grufva gaf
också på den tiden årligen 24,000 lödiga mark,
men den goda tiden är nu mera förbi. Grufvans ålder
kan ej bestämmas, men man har velat antaga, att den
arbetats ända in i hednatiden, ehuru andra påstå, att
den ej skulle vara äldre än sedan Knut Erikssons tid,
då Esterna år 1187 gjorde infall i Mälaren och
derefter slogo sig ned i denna trakt. Bättre än de
uppgifter, som om grufvans ålder finnas att tillgå,
vittna om dess bearbetning från äldsta tider de
ofantliga slagghögarne och de hundra gruföppningar,
hvilka finnas på det stora malmfältet. Vår teckning
framställer den uti riksföreståndaren Sten Stures
tid år 1480 upptagna, efter honom kallade, Herr
Stens-grufvan, hvilken på sin tid var mycket gifvande
och var arbetad till ett djup af 420 fot. Under Johan
III:s regering skedde i denna grufva den 18 September
och 5 November 1571 tvenne

ras, hvilka gjorde, att grufdriften under längre tid
låg så godt som helt och hållet nere, tilldess under
Carl IX:s och Gustaf II Adolfs tid från Tyskland
införskrefvos åtskilliga i bergsvetenskapen kunniga
personer och år 1622 ett nytt schakt blef upptaget,
som för dess ymniga malmtillgång erhöll namnet
Makalös. Men den gyllene tiden, om man får begagna ett
sådant uttryck för en silfvergrufva, återkom likväl
aldrig. Kort efter upptagandet af Makalös-schaktet
föll taket ned öfver Herr Stens-grufvan, och ifrån
den tiden har allt arbete i detta schakt upphört,
emedan tid efter annan stora klippstycken lossnat och
nedrasat från väggarne. Samma år, eller 1622, anlade
Gustaf Adolf staden Sala, en fjerdingsväg öster från
gruffältet, och dess nya inbyggare, de, som dittills
bott vid grufvan, fingo under fem år befrielse från
de utlagor, som i andra städer utgjordes, och hvilka
den tiden benämdes tullaccis,
bakugnspenningar, tomtören, boskapspenningar
o. s. v. Grufvan arbetades under denna tid ömsom
för kronans räkning och ömsom uppläts den mot
kontrakt till Sala bergslag. Carl XI, som i likhet
med de föregående konungarne, aldrig sparade på hvad
som kunde lända till grufvans bästa, uppehöll sig
ofta på dåvarande bergmästarebostället Wäsby och
besökte derunder grufvan. Den 13 Augusti 1687 for
Carl XI jemte dåvarande presidenten i bergskollegium
grefve Fabian Wrede i en tunna igenom hela grufvan
till det nedersta rummet, der, högtiden till ära, en
kunglig krona blef uthuggen i berget på det ställe,
der konungen hvilat. Men ej nog härmed. På den
tunna, i hvilken konungen for till underjorden,
graverades i messingsplåt en minnesskrift på vers,
af hvilken vi här citera de två sista raderna:

 "Så har GUD Smordan sin på denna vägen skött, 
 Att Han sin fot ej har mot sten el' klippa stött."

Medaljer slogos öfver denna vigtiga händelse både i
guld och silfver, och efterföljande verser blefvo
jemväl författade. På det att dessa, som, ehuru
äfven ämnade till inskription på tunnan, ej blefvo
ristade hvarken i messing eller sten, ej må för
efterverlden gå förlorade, inlägga vi dem i denna
vår lilla skildring af Sala grufva:

 Den elfte konung CARL, en stor och väldig konung,
 Som styr sitt trogna folk med mild och nådig hand,
 Som med ett rättvist hägn drar omsorg om sitt land,
 Han for på detta trä till jordens djupa våning.

 Hans Majestät, som ej har låtit sig förtryta 
 Att fråga efter, hur en fattig bonde mår, 
 Han vill ock gerna se, hur sig en bergsman står, 
 Och huru de sitt bröd ur hårda berget bryta.

 Förr skall det skarpa berg bli mjukt, förr vattnet hårdna,
 Förr solen tröttna upp att mäta tider af,
 Förr verldens stora kropp förfalla i sin graf,
 Än vi sku glömma bort vår milde Kungs omvårdnad.

Af de många berättelser, man har om händelser, som i
fordna tider timat i Sala grufva och ännu fortlefva i
folksägnerna, vilja vi anföra följande tidigare, från
hertig Carl Philips tid. Hertigen kom en höst resande
med något följe och tog in hos en välmående bergsman,
kallad Bråstagubben, beryktad i hela trakten för sitt
goda öl. På bergsmannens enträgna begäran kommo de då
öfverens, att hertigen skulle stanna qvar tilldess,
såsom orden lydde, "hans gossar (hofmän och drabanter)
i källaren druckit ut en tunna", hvilken, då man
knackade på henne, gaf en ihålig klang ifrån sig,
såsom skulle hon snart vara tom. "De drucko i dagar,
de drucko i två", men tunnans innehåll tycktes
dock icke minskas. Slutligen kom man under fund
med bedrägeriet. Gubben hade nämligen en källare
bredvid den hvaruti tunnan låg, från hvilken en pipa
gick genom muren ur andra ständigt påfyllda tunnor,
hvarigenom ölet i den anlitade tunnan ständigt höll
sig vid samma höjd. Hertigen skrattade åt infallet
och sade: "Innan din tunna blir tömd, få vi se både
jul och påsk."

Grufstöten i Sala grufva.
Originalteckning af C. S. Hallbeck.

Sala grufva har fyra bottnar; dess största djup är
150 famnar och längden nära 3000 fot. De schakt,
i hvilka nu arbetas, äro förnämligast 
Torgschaktet, Storgrufvan eller Christinæschaktet
och Carlsschaktet. Omkring 80,000 tunnor sten
uppfordras årligen och deraf utskrädes bättre
och sämre vaskmalm till en mängd af omkring 28,000
tunnor. Silfvertillverkningen är såsom förut blifvit
nämdt nu mera obetydlig och har i flera år drifvits
med förlust, men att grufvan med 
skäl under fordna tider kallats Svea rikes skattkammare och 
yppersta klenod, synes af en 1810 på riksens ständers begäran 
företagen undersökning, hvarigenom blifvit utrönt, att den på 
de sista tre seklerna afkastat silfver till ett värde af 13,138,000 
rdr specie, och som grufvan, ifall man får sätta tro till äldre 
uppgifter, ifrån år 1400 till denna beräknings början, skall 
hafva gifvit mer än dubbelt så mycket, så har den på de sista 
fyra seklerna inbringat nära 108 millioner rdr rmt.

Grufvan lemnar årligen 12 à 1500 centner bly samt 140 
à 150 centner silfverglitt.

Grufvans omgifningar äro ej särdeles inbjudande, men så 
mycket mera tilltalande är sjelfva gruffältet, denna frukt af 
seklers arbeten. Den del af det samma, som vår teckning 
framställer, sjelfva öppningen till ett af de schakt, som nu 
bearbetas, och der nedanom ruinerna af den igenrasade Herr 
Stens-grufvan visa oss, hvilka jättearbeten här blifvit utförda. 
Anblicken häraf är anslående, mäktig, och tilltalar oss genom 
det storartadt vilda, som naturen här danat, men som likväl 
nödgats gifva vika för menniskans okufliga viljekraft. Likasom 
till trots mot den styfmoderliga naturen framträder här och 
der ur remnorna mellan de under tidernas lopp på hvarandra 
hopade klippblocken en björk, måhända ej vresig utan orsak: 
resande sig på den jordlösa klippan, lummig och grönskande, som 
syskonen derofvan, ger han lif åt omgifningen, behag åt taflan.

K. T-n.



Drömmarnes land.

Sagor af Richard Gustafsson.

II.

Svalorna.

"Nu är jag här igen!" sade Dröm-Jan och knackade så
sakta på rutan, att det lät som om vinden förde en
syrenqvist mot glaset.

Sven var icke sen att skynda upp, men han hade så när 
icke känt igen Dröm-Jan, ty han var så förändrad. Endast 
sitt milda anlete hade han qvar, annars var han snarlik en 
fågel, ty stora spetsiga vingar sutto på hans rygg.

"Nu ska' det bära af på långresa", hviskade Dröm-Jan. 
"Vill du vara med?"

Det var en fråga det. Sven ville lika gerna följa med
som han ville lefva. Men han var nyfiken och derföre frågade 
han:

"Hvart skola vi fara?"

"Vi följa med svalorna, som hafva sina bon under takåsen", 
svarade Dröm-Jan.

"Svalorna flögo sin kos i går och pappa sade, att de
foro till Italien."

"Ännu ha' de icke hunnit långt, och om vi raska på, så 
hinna vi nog fatt på dem", sade Dröm-Jan och tog fram ett 
par stora vingar, som han fästade vid ryggen på Sven. "Nu 
kan du flyga tio gånger så fort som en svala."

"Det vill jag pröfva på!" ropade Sven, och i ett nu flögo 
de båda ut genom fönstret.

Ute var det natt och mörkt, men Dröm-Jan hittade vägen 
fram öfver skogen, der de gula löfven höllo hvirfveldans med 
höstvindarne, och öfver åkrarne, der den nysådda rågen gjorde 
sig grön i den tron att det skulle blifva vår.

"Att flyga är ändå bättre än att rida", sade Sven och
slog några raska slag med vingarne, så att Dröm-Jan blef ett 
stycke efter. Då skrattade Sven och seglade helt makligt fram 
genom luften tills Dröm-Jan åter var vid hans sida.

"Nu är det inte tid att leka längre", yttrade Dröm-Jan. 
"Hör du hur det qvittrar och piper under oss?"

"Ja, jag hör", svarade Sven, saktade farten och lyssnade.

"Det är svalorna, som hålla sin aftonbön innan de gå
till hvila."

"Ska' vi då inte slå ner?"

"Jo, men var försigtig, så att du inte slår ihjel dig mot 
någon sten."

De började båda att sänka sig ned genom rymden, allt 
saktare, ju närmare de kommo till jorden. Sven höll på att 
fastna med ena vingen i en grantopp, men Dröm-Jan hjelpte 
honom, och snart suto de i kretsen af alla svalorna, som slagit 
sig ner helt nära stranden af en stor sjö.

"God afton, små svalor!" helsade Dröm-Jan, och det
tycktes som om han var en förtrolig vän till fåglarne, ty de 
voro icke alls rädda för honom.

"En rolig natt!" svarade en gammal svala, vippade med
stjerten och somnade. De andra gamla svalorna följde hennes 
exempel, ty, sade de, "vi behöfva hämta krafter till den långa
färden i morgon." Men ungdomen, som alltid är lättsinnig, 
ville icke gå in på att sofva, utan samlade sig i flock, för att 
berätta historier. "Det måste vi höra på", sade Dröm-Jan. 
"Du förstår väl svalornas språk?"

"Nej, jag har inte lärt mig det", svarade Sven. 

"Det lär du dig på två minuter, ty det är så enkelt",
förklarade Dröm-Jan, och så togo de plats midt bland den 
pipande skaran.

"Vet ni hvar jag är född?" började en af svalorna. "Jag 
såg dagens ljus en vacker dag i tornet på ett slott. Aldrig 
glömmer jag hur varmt och skönt det svarta taket var der 
jag först fick hoppa omkring. Och när mor se'n lärde mig 
att flyga, då blef det ändå gladare dagar. Ibland kretsade vi 
omkring ett tempel i parken, ty der var det så godt om 
insekter mellan träden. I templet satt ofta en menniska, en ung 
herre, som alltid såg så blek och sorgsen ut. Det var 
slottsherrn, sade mor. "Och hvarför är han så sorgsen?" frågade 
jag. "Han säger att han ingenting har att lefva för." "Och 
ändå är han så rik." "Han är mätt på allt och önskar sig 
döden." Hur det var möjligt att inte vilja lefva när träden 
voro gröna och när det fanns så godt om insekter att man 
kunde äta två, tre flugor i minuten, det kunde jag inte begripa, 
men mor, som var mera erfaren, sade, att lyckan beror på 
ett förnöjdt sinne och det hade inte slottsherrn. En dag kom 
den bleka mannen upp till oss i tornet. Mor trodde att han 
ville göra oss illa och vi gömde oss derföre i ett mörkt hål 
långt inne i muren. Men han såg icke åt oss, utan gick ut 
på altanen och lutade sig öfver jerngallret. Der stod han 
länge och stirrade långt bort i det blå. Slutligen hörde vi 
honom sakta säga: "Lifvet är mig en plåga, hvarför skall jag 
då spara det längre?" Han böjde sig ännu mera öfver gallret. 
Bara en tum till och han skulle falla ned på den stenlagda 
gården. Då stod jag inte ut längre, utan flög fram ur 
mitt hål och började kretsa omkring honom. "Qvirivitt! se 
på mig, jag är så glad!" ropade jag, och sedan han en stund 
stirrat på mig, vände han sig bort från balkongen och gick 
nedför torntrappan. Från den stunden blef slottsherrn gladare 
med hvar dag och när mor och jag kretsade kring templet, 
smålog han öfver att vi jemt ropade: "qvirivitt! se på mig 
jag är så glad!" Dagen innan vi redde oss till flyttningen var 
det bröllop på slottet och då stod glädjen högt i tak. Innan 
jag for stämde jag möte med slottsherrn vid myrtenhäckarne 
i Italien, dit han kommer efter med sin brud, för att sjunga 
med mig: "qvirivitt! se på mig jag är så glad!"

Svalan slutade sin berättelse och alla åhörarne förklarade 
med en näbb, att det var en mycket vacker historia. "Dess 
största förtjenst är att den är sann," tillade berättaren och såg 
rätt förnöjd ut, öfver att han lyckats roa sina kamrater.

"Nu är det min tur", sade en liten svalfröken och vände 
hufvudet på sned, för att hon skulle se intressant ut. "Jag

har bott i staden under sommaren och sett sprättarne
stå på Norrbro, med lorgnett i ögat, och käpp med
guldknapp. Jag har hört musiken och sett de stora
fåglarne, som flyta omkring på vattnet och andas rök
och eld. Men det vackraste af allt som jag sett var en
liten flicka, som var klädd i siden och som bar en den
skönaste docka på armen. Hon mötte en tiggarflicka på
gatan och tiggarflickan gret. "Du skall inte gråta",
sade den lilla fina flickan. "Se här har du min docka
att roa dig med." Och så kysste hon tiggarungen på
båda kinderna och sist på munnen. Men i det samma kom
der fram en lång och mager barnpiga, som tog dockan
från tiggarbarnet och förde bort flickan, som var
klädd i siden. "Inte ska' lilla fröken bry sig om en
så stygg och ful unge!" sade pigan, men lilla fröken
gret och kastade slängkyssar åt henne, som icke fick
behålla dockan. "Det var visst en engel!" tänkte
tiggarflickan och torkade sina tårar. Sedan återsåg
jag ofta de båda barnen. Tiggarflickan var sorgsen
ibland, men då flög jag till henne och talade om
engeln, som ville gifva henne dockan, och strax blef
hon glad igen. Och det är hela historien, som har
till moral, att i en god gerning bor evig glädje.

"Min saga är en helt annan", sade en liten
liflig svala med ögon glänsande som slipade
stenkolsperlor. "Jag bodde vid foten af de höga
bergen, der forsen kastar sig ned i djupa afgrunder
och kokar som i en kittel. I stugan, som gaf mig
skydd, lefde en familj med fyra barn, två gossar
och två flickor. Den yngste af gossarne var ännu
helt liten, men i elakhet var han den störste och
modern gret ofta öfver honom. Fadern påstod, att den
elaka pojken var en bortbyting, som trollet lagt i
vaggan. "Ack, hvad skall det blifva af honom?" suckade
han och modern suckade med, ty det var omöjligt för
henne att få makt öfver hans olydnad. En dag, då det
elaka barnet gjort sina föräldrar och syskon så mycken
sorg, att de alla greto, stod jag inte ut längre,
utan flög upp till örnen, som bodde på fjället,
och honom frågade jag om råd. Den saken är lätt
rangerad, sade kungsfågeln och tog afsked af sina
ungar, hvarefter han följde med mig ned i dalen. Ack,
hvad han såg stolt och majestätisk ut, då han seglade
fram genom den blåa luften. När han blickade på mig
med sitt skarpa öga kunde jag icke hålla mig från att
darra, men då sade han: "Var inte rädd, din stackare,
du är alldeles för liten, att jag skulle äta upp
dig. Visa mig nu på det elaka barnet." "Det är han
som står dernere och kastar sten på ett fågelbo. Han
vill komma åt ungarne, för att sticka ut ögonen på
dem." Som blixten far ur molnet så störtade örnen
ned på sitt rof. Han grep gossen med sina klor och
höjde sig upp i luften med honom. Allt högre och
högre flög örnen, så att till sist hördes icke den
elaka gossens skrik. Men innan han kom så högt upp,
flög jag fram till honom och frågade: "Hvad tänker
du göra af honom?" Han svarade: "Mina ungar ska' hugga
ut hans ögon, och när de bli' hungriga äta de upp
honom."

"Hu då!" ropade alla svalorna af förskräckelse och
i det samma började morgonrodnaden att flamma. Sven
såg ut öfver den stora sjön, men ingen strand var
synlig, endast vågor som rullade fram och visade sig
än röda, än hvita, än violetta och än guldfärgade. Det
var en herrlig syn! "Aldrig har jag sett en så stor
sjö!" sade Sven. "Det är hafvet", förklarade Dröm-Jan,
och Sven kunde icke taga sina ögon från det sköna
skådespelet. Himmelen stod i purpurröda flammor,
som gingo uppåt, och der himlafästet förenade sig med
hafvet började flammor, som darrande och skälfvande
trängde ned i djupet.

Efterhand vaknade alla svalorna och ropade i korus:
"Framåt! framåt!" och hela skaran höjde sig med en
susning, som när vinden böjer trädens toppar. Dröm-Jan
och Sven skakade morgondaggen af vingarne och följde
med. Än voro de öfver, än under, än framom och än
bakom sina små reskamrater. Flera af de yngre svalorna
ville pröfva sina krafter och flyga i kapp med Sven,
men då ropade han: "har du sett mig flyga?" och
så gjorde han några snabba cirklar, som tydligt
bevisade, att han kunde flyga tio gånger fortare
än den snabbaste i hela skaran. "Ska' vi inte ta'
oss en middagsrast der nere

på det gungande skeppet?" frågade Dröm-Jan. Men de
gamla erfarna svalorna afrådde från något sådant,
ty man kunde lätt blifva sjösjuk och då är hela nöjet
förstördt.

Långt innan qvällen bröt in, lemnade flyttfåglarne
hafvet bakom sig och nattqvarter togs i en gammal
förfallen riddareborg, som låg på ett berg vid
stranden af en stor flod. Och floden var grågul
och grumlig af lera, men folket som bodde vid dess
stränder sjöngo: "Du blåa, du klara, du herrliga
ström!" Och det tyckte svalorna var roligt, men
somnade strax derpå, ty de hade ju icke sofvit något
förra natten.

Öfver gröna fält, der städer och byar lågo som hvita
dufvor mellan tufvorna, flögo svalorna med hvarje
dag allt längre mot söder. Ibland syntes marken
alldeles svartgrön med ljusa glittrande band, som
slingrade sig fram likt jätteormar. Det var de stora
skogarne och floderna, som i dalarne sökte sig väg
ned till hafvet. En dag måste skaran flyga högre än
vanligt, för att kunna taga fågelvägen. "Blunda nu,
mina barn!" sade en gammal erfaren svala. "Den, som
ser ned på de snöhöljda alperna, när solen skiner,
blir snöblind." Och alla svalorna lydde rådet, ty
ingen ville äfventyra att icke kunna se Italiens
herrlighet. Men Sven han såg ned utan fruktan på
de glimmande glaciererna och på snöpalatset, der
bergkungen bor. "Här skulle jag vilja stanna, om det
inte vore så kallt", sade han och gnuggade händerna,
ty han frös. Ändtligen hade de hunnit öfver alperna
och strax flögo de lägre. Det kändes så varmt och
skönt. En doft af rosor fyllde luften, som var så
blå, så blå, och i fjerran skimrade hafsviken lik
en glänsande safir. Alla svalorna jublade: "Nu ä'
vi i det sköna Italien!" och så kysstes de och togo
afsked af hvarann, ty hvar och en hade sin trakt
att vistas på, somliga åt vester, somliga åt öster,
och somliga ännu längre söderut.

Sven och Dröm-Jan hvilade ut efter färden i en lund
af cypresser; men snart tyckte Sven att cypresserna
sågo så dystra ut och då förde Dröm-Jan honom till
ett leende landskap, der marken var täckt af brokiga
blommor och der apelsinerna hängde som guldklot mellan
grenarne på träden. "Här stanna vi!" ropade Sven och
hans öga strålade af fröjd, men den glädjen var kort,
ty snart tyckte Sven att blommorna doftade för starkt
och att apelsinträden sågo så stela ut. Dröm-Jan förde
Sven till en stor stad, der kyrkospirorna tycktes
vilja slita sönder molnen och der folket böjde knä vid
klockornas klang. Sven gick länge häpen och stirrade
på allt det förunderliga han såg. Processioner och
brinnande rökelsekar, soldater och munkar, altaren och
monumenter, slott och ruiner, sånger och spel, allt
drog honom till sig från den ena sidan af staden till
den andra, men en afton gick han ut genom stadsporten
och ville inte vända tillbaka. "Låt oss då flyga ned
till hafvet," sade Dröm-Jan, och så flögo de. Men när
de kommo fram till hafvet, satte Sven sig att gråta
i stället för att se på utsigten.

"Jag har länge märkt, att det är något, som fattas
dig", sade Dröm-Jan. "Säg ut hvad det är!"

Men Sven kunde ingenting svara, han endast gret
allt bittrare.

"Du känner liksom en stickande smärta i hjertat",
återtog Dröm-Jan.

"Ja, ja", suckade Sven.

"Du ser oupphörligt framför dig en liten hvitmenad
boning, som ligger midt uti en trädgård, och der
bakom synes den mörka granskogen?"

"Ja, ja."

"De enkla höstblommorna på trädgårdsrabatterna synas
dig tusenfallt skönare än de yppiga rosorna här?"

"Ja, ja."

"Och nyponbuskarnes röda frukt är för dina ögon
herrligare, än de glödande orangerna?"

"Ja, ja." Sven gret, men smålog på samma gång och
tyckte sig se den tafla Dröm-Jan rullade upp för
hans själ.

"Nå, då är det icke svårt att säga hvad som fattas
dig", återtog Dröm-Jan. "Har du kanske hört talas om
hemlängtan? När den kommer till oss i främmande land,
så synas för oss
de rödaste rosor grå och de skönaste frukter blifva vämjeliga. 
Nu har hemlängtan rört vid ditt hjerta, och om du icke får 
vända åter till granskogen, så skall du dö."

"Ack ja, jag vill hem!" ropade Sven och omfamnade Dröm-Jan 
häftigt. "Hej och fallej! Så låt det gå." Och de höjde sig 
båda på sina vingar, med blicken mot norden. Tio gånger 
fortare än svalorna flögo de, men fastän Sven 
knappt kunde draga andan, så tyckte han, att 
det gick för sakta.

"Du vill fram fortare?" frågade Dröm-Jan. 

Sven nickade, ty tala kunde han icke för fartens skull.

"Då kan du just vakna nu, din sjusofvare!" 
skrek Dröm-Jan och klippte vingarne 
af Sven, så att han föll med en förfärlig 
hastighet mot jorden.

"Nu är det förbi med mig", tänkte Sven, och
hjertat bultade, så att han trodde bröstet
skulle sprängas. Och i det samma vaknade
han och blef så innerligen glad, ty han 
låg i sin säng. Utanför fönstret stod den 
välbekanta syrenbusken, och mellan löfven såg 
Sven dufslaget och de hvita fåglarne, som voro 
hans glädje. Sven steg upp och gick till 
fönstret. Han såg, hur solen höjde sig öfver 
granskogen och speglade sig i daggen, som 
ännu låg qvar i trädgårdens blommor. Han 
hörde hästarne stampa i stallet, och ljudet af 
en koskälla nere vid vägen talade om, att 
kreaturen drefvos ut på bete. Aldrig hade 
Sven tyckt, att skogen, trädgården och ängarne 
varit så vackra som nu, och han drog ett 
djupt andedrag och sade: "Gud ske lof, att 
jag är hemma!"

*





Moderskärleken.

Djupa grundton, du, som igenomströmmar 
Hvarje väsen, hvaruti lifvets gnista 
Blifvit tänd af Honom, som ensam lifvar 
Tingen, Han skapat;

Du, som evigt höres i harmonien 
Af serafers harpor i himlars rymder, 
Du, som hörs af lyssnande känslans öra 
Dallra i blomman;

Kärlek, du, som utgör all salighetens 
Evigt, evigt klingande, ljufva stämma,
Hvar på jorden lifligast, starkast, klarast 
Blir du förnummen? --

Är det väl, der hänryckt en yngling sluter 
I sin famn den flicka, han svär att älska, 
Under det han på hennes läppar trycker 
Glödande kyssar?

Är det väl, der lifvet för fosterlandet 
Och för älskad drott och för hem och maka 
Gladt och modigt, midt uti stridens tummel, 
Offras af krigarn?

Är det väl, der vänskapens händer räckas, 
En för annan lofvar att gå i döden, 
Fosterbrödrablodet tillhopa gjutes 
Under en torfva?

Nej, du brinner, kärlekens gudalåga, 
Klarast, starkast, lifligast i det hjerta, 
Som inunder sig har ett annat ammat 
Med sina pulsslag.

Ack, hvar jordisk kärlek är liksom strålen 
Utaf himlens sol: den kan blifva bortskymd 
Af ett moln, som ställer sin mörka skifva 
Honom i vägen;

Utom en, och den är en moders kärlek 
Till sitt barn, för hvilket hon gått igenom 
Dödens fasor, hvilket hon salig sluter 
I sina armar. --

Vill du se den blicken, som liknar himlens 
Varma sommarsol, då hon smeker blomman, 
Bjuder denna mera och mer utveckla 
Glänsande bladen;

Se då blicken, hvilken ifrån en moders 
Hulda, milda, strålande öga faller 
Ljuf och god och smekande ned på barnet 
I hennes sköte.

Vill du se ett leende, gladt som dagen, 
Vänligt som ett skimmer af nattens stjernor; 
Se en moders då, när hon ler mot barnet, 
Slutet i famnen.

Vill du se en sorg, som är blek som drifvan, 
Blytung, hård, förkrossande; -- se en moders, 
Då dess barn blir olyckans eller dödens 
Skördade offer.

Högst på ärans, högst uppå lyckans branter, 
På din medgångs skönaste rosenkullar, 
Blott din moders kärlek förutan afund 
Följer dig troget.

Längst på nödens, mörka, törniga stigar, 
Djupast inom fängelsets täta galler, 
Än der bödelns blodiga yxa blixtrar 
Följer han med dig.

Han är den, som varmaste tåren fäller 
På den graf, som slutit dig i sin gömma. 
Han på denna sätter den första blomman, 
Sist henne vattnar.

Näst Guds kärlek, kärlekens ursprungsflamma, 
Ingen sådan varmare ännu brunnit, 
Ännu ingen renare tiden skådat,
Än den en moders.

Claës Joh. Ljungström.



Interiör af grafitgrufvan Batugol i Sibirien.
(Se texten å följande sida.)
Grafiten.

Bestående väsendtligen blott af kolämne, förekommer
grafiten äfven såsom sten, d. v. s. i stora massor. 
De mest framträdande egenskaperna hos detta mineral 
visa blyertspennorna, ehuru dessa för närvarande icke mera
framställas af ren grafit, utan af en blandning deraf med 
ganska fint slammad lera. Dessa egenskaper äro svartfärgningen 
och en fett- eller tvålaktig känsla vid beröringen med fingrarne. 
Ännu en annan tekniskt vigtig egenskap är grafitens stora 
eldfasthet, hvilken måste synas så mycket mer anmärkningsvärd,
som den samma består nästan blott af kolämne och i afseende 
på den kemiska sammansättningen har ganska stor likhet med 
kolblende, hvilket man använder som brännmaterial. Men 
ännu mera stämmer den i sammansättningen af sina grundbeståndsdelar
öfverens med diamanten (det renaste kristalliserade
kolämnet), från hvilken den genom svart färg, fullkomlig ogenomskinlighet, 
stor mjukhet och annan kristallform så tydligt skiljer 
sig, att första anblicken aldrig skulle låta igenkänna dessa 
båda mineralier såsom likartade eller sammanhörande. Trots
denna högst påfallande skillnad, anser man denna allena bero 
deraf, att grafitens beståndsdelar skulle vara sammangyttrade 
på ett annat sätt, än diamantens eller det rena kolämnets, 
alldenstund de ganska ringa tillsatser af jern, som den förra
vanligen innehåller, icke ensamma kunna vara orsaken till dessa 
olikheter. Grafiten bildar sexkantiga kristaller, diamanten 
deremot fyrkantiga, således efter olika kristallsystem; men 
vanligen finner man grafiten icke kristalliserad, utan såsom 
finfjälligt eller tätt mineral. Grafiten är bland mineralierna
ett af de mjukaste, diamanten afgjordt det hårdaste; grafiten 
är blott ungefär två gånger så tung som vatten, diamanten 
deremot tre och en half gånger så tung. Äfven förekomsten 
och ymnigheten af de båda mineralierna är ganska olika. 
Under det att diamanten blott högst sällan anträffas såsom 
sparsam blandning af sten, anträffas grafiten vida allmännare 
såsom tillsats i gneis, glimmer- eller lerskiffer, eller i form af
sjelfständiga lager mellan dessa stenarter. Efter dess förekomst 
i kristallinisk skiffersten och efter dess kemiska sammansättning 
förmodar man, att grafiten är det näst diamanten starkast 
förvandlade, ursprungligen vegetabiliska kolet. Den första 
förvandlingsprodukten utaf stenlager af betäckt växtsubstans 
är det ganska jordbeckhaltiga brunkolet; genom längre eller
starkare betäckning och värmeinverkan har deraf, efter förflygtigande 
af en del jordbeck, blifvit stenkol; genom ännu längre eller 
starkare inverkan det nästan jordbeckfria kolblendet och slutligen,
efter förflygtigande af allt jordbeck och förändringen af 
grundbeståndsdelarnes sammanställning, grafit, som man blott finner 
i eller emellan de starkast förvandlade stenlagren.

Bland de ställen, hvarest grafiten förekommer i rikligare 
mängd må här särskilt nämnas: grafitlagren vid Pargas i 
Finland, vid Passau och Wunsiedel i Baiern, vid Borrowdale i 
England, samt uti Sajanbergen i Sibirien. Det är den å sistnämda 
ställe belägna grafitgrufvan Batugol, af hvars inre vi å 
föregående sida lemna en partiel afbildning. Grafitlagren härstädes 
upptäcktes år 1847 af en fransman Alibert; redan samma år 
började man bearbeta de samma, och grufarbetena hafva sedan 
dess oafbrutet fortgått. Batugol-grufvans produkter täfla nu med
de bästa i den vägen, och hennes eleganta troféer på åtskilliga 
industriexpositioner bära nogsamt vittne derom, att hon väl 
förtjenar det odelade bifall, hon tillvunnit sig.

Grafiten finner genom sina särskilta egenskaper rätt
mångsidig användning; framför allt gör man deraf, såsom redan 
är anmärkt, blyertspennor, äfvensom smältdeglar samt åtskilliga 
andra föremål. Vidare har man nyligen företagit sig att 
använda den till maskinsmörja. Man svartfärgar med grafit 
jernkaminer med flera saker. Inom galvanoplastiken begagnar 
man grafit, för att dermed öfverdraga härvid använda formar 
af trä, guttapercha och andra ämnen, som ej leda elektriciteten. 
Slutligen har grafiten också stundom blifvit använd i medicinen.



Svenska Jorsalafarare i fordna tider.

För alla bildade menniskor utgör »Österlandet» ett foremål, 
dit blicken gerna riktas, icke blott emedan fantasien 
der möter en verld af praktfulla naturbilder och 
underbara sagor, utan äfven menniskoslägtets äldsta barndomsminnen, 
i betydelsefull skönhet af oskuld, der spela bland de
dunkla, varma skuggorna under höga palmer och doftande
paradisfrukter. Der uppgingo de första strålarne af gudomligt 
ljus för menskligheten och der fullbordades den eviga försoningens 
värf. Der utfördes de blodiga, sekellånga korstågen 
under medeltiden, dessa strider, genom hvilka de kristna folken 
i Europa ville tillkämpa sig väldet öfver det land, hvarest 
deras religions stiftare lefde och dog, men under hvilka krig 
Saracenerna i stället befästade sin grymma makt och förvandlade 
dessa, fordom de herrligaste länder på jorden till ödemarker, 
der ännu i dag förödelsens styggelse och yppigheten 
af den rikaste växtlighet omvexlande framstå och kämpa mot 
hvarandra.

Under medeltiden besöktes »det heliga landet» äfven af 
pilgrimer från norden, från Sverige, och namnet »Jorsalafar» 
var en ärofull benämning för dessa. En tradition förmäler, att 
konung Erik den heliges fader Jedvar Bonde besökt »den 
heliga grafven», äfvensom att konung Inges gemål Ragnhild 
gjort en pilgrimsfärd till »de heliga orterna». Den heliga 
Birgitta och den åldrige biskop Tavast i Åbo, med flere 
andra, hade varit i Jerusalem. Medeltidens jorsalafarare hemförde, 
utom sina minnen, äfven dyrbara reliker och en vidsträckt 
»aflat».

Efter reformationen blefvo icke mera egentliga pilgrimsresor 
företagna, för att vinna andlig förtjenst. Emellertid känner 
man dock några svenskar, som rest i österlandet och besett 
de heliga orterna.

Biskop Erik Falk i Linköping hade en son, med samma 
dopnamn som fadern, och denne var hofjunkare hos konung 
Johan III. Han omtalas såsom mycket lärd och vida berest. 
Han hade rest i österländerna och der blifvit slagen till »Christi 
grafs riddare», såsom det heter om honom. Under Sigismunds 
regering blef han katolik, och man känner icke hans 
slutliga öden.

En bergsman från Falun, vid namn Hans Finlow, säges
hafva besökt Christi graf 1610, men öfver hans resa har man, 
i stället för bestämda uppgifter, framkastat tvifvelsmål, huruvida 
den verkligen ägt rum.

Deremot äger man närmare och säkra uppgifter om en
svensk ädlings märkliga, till och med romantiska äfventyr. 
Grefve Bengt Oxenstjerna (född 1591), tidigt fader- och 
moderlös, studerade från 16 års ålder i Rostock i tvenne år, 
samt derefter i Jena och Wittenberg. Han ägde således, för 
den tiden, både kunskaper och bildning. Han hade förnämligast
skaffat sig insigt i de nyare språken och önskade fullkomna 
sig i ridderliga öfningar. Han var tjugutvå år gammal, då 
han blef fattad af en sådan reselust, att han företog mångåriga 
och vidsträckta resor, hvilka förvärfvade honom namnet 
»Resarebengt». Han reste genom Tyskland till Italien, och derifrån
sjöledes till Jaffa, den vanliga landstigningsorten för dem, 
som besökte Palestina. Sedan han besett de märkvärdiga 
ställena och framför allt Jerusalem, »Christi graf, Oljoberget, 
Sion, Tabors berg, Betlehem och Juda konungars grifter», blef 
han en gång öfverfallen af arabiska röfvare. Dessa icke blott

plundrade, utan sargade honom, så att han, för att
finna goda läkare (»balberare»), måste åter begifva
sig till Jaffa, derifrån han, på ett turkiskt fartyg,
lyckades att komma öfver till Cypern.    Här blef han
än ytterligare hemsökt af olyckan, ty här afled hans
betjening, och han var sjelf nära döden, då en köpman
från   Nederländerna fattade  medlidande för den
svenske ädlingen och lät honom, på ett fartyg, föras
till Venedig.   Der tillfrisknade   han  och  blef,
ehuru han var protestant, antagen i storhertigens
af Florens tjenst.     Den  toskanska galerflottan
utförde åtskilliga sjötåg emot turkarna, och
Oxenstjerna deltog i dessa.    Den   tappre   nordbon
fick tillfälle  att bese en stor del af Medelhafvets
kustländer   och förvärfvade  sig derunder,
vid eröfringen af åtskilliga turkiska galerer,
byte och prispenningar till betydligt belopp.
Han uppträdde nu vid de norditalienska   hofven
och  besåg   Florens,   Parma och Rom samt begaf
sig åter till Venedig.    Här vaknade med förökad
styrka reslusten, och han begaf sig till Orienten.
Det var 1616.   Efter besök på åtskilliga märkvärdiga
ställen i Mindre Asien och på Arkipelagens öar, begaf
han sig till sjelfva Constantinopel, der han uppehöll
sig en tid, för att lära det turkiska språket. Det
tyckes likväl, som han icke egentligen hyst någon
vänskap för turkarne, ty följande   året begaf han
sig på en landtresa djupare inåt Asien, genom Syrien
och Bagdad, till Ispahan i Persien.    Det   var   då
krig   emellan turkarne och perserna, och Oxenstjerna
reste, för   att   bivista fälttåget,  till den
persiske scheiken,   som hette Abbas den I:ste.
Han lyckades att vinna herrskarens   vänskap  och
följde honom under hela sommaren i kriget,   tills
han  återvände  till Ispahan.    Men Oxenstjerna
önskade fortsätta sina resor.   Då han öfver
Schiraz och Ormus ämnade begifva sig till Indien,
insjuknade han tillika med sitt ressällskap, vid
pass 20 personer, hvaraf de flesta dogo.   Knappt var
han sjelf återställd, då en listig turk falskeligen
anklagade honom   och  han blef kastad i fängelse.
Det var endast med stor svårighet och kostnad, som
han ur denna fångenskap blef lösgifven.    Emellertid
måste han, både för denna motgång och för sjukdomens
skull, från det Indiska Hafvets kust återvända till
Ispahan, der han åter vistades någon tid vid hofvet.
Derifrån reste han (1618) öfver Bagdad och Babylon
till Aleppo, samt   derefter  genom  Damascus till
Palestina och Jerusalem. Å nyo besåg han de  heliga
orterna, men här träffade honom åter   det   missödet
att blifva fängslad.    Han ansågs nämligen för en
spejare.    Men han lyckades äfven denna gång att
med penningar friköpa sig och for till Bethlehem,
derifrån han besökte Döda Hafvet och Gaza samt anlände
till Egypten.   Sedan han   besett   pyramiderna,
mumiernas  grafvar  m. m., tog han vägen   öfver
Alexandria   till  Sidon och Tyrus, samt återkom
slutligen till Italien, till Genua och Venedig.
Nu fortsatte han sin resa genom Europas flesta länder,
äfven Spanien och Portugal, Frankrike och England,
samt ankom, genom Tyskland, i Augusti 1620 till
Sverige.    Der blef han genast af Gustaf II Adolf
utnämnd   till   kammarherre,   följde   konungen
i några  år och anställdes i flera diplomatiska
värf.    Han var generalguvernör i Liffland   och
slutligen   riksråd.    Han   afled   1643,   och det
kan anföras såsom en märkvärdighet, att hans enka,
Margareta Brahe, som sedan gifte sig med grefve Johan
Oxenstjerna, den store rikskansleren Axels son, äfven
öfverlefde denne och slutligen för tredje gången blef
förmäld, och då med en tysk landtgrefve,  Fredrik
af Hessen-Homburg,  hvilken var 30 år yngre än hon.
Hon dog 1669, i en ålder af 63 år.

Det tilldrog sig att en fattig, småländsk bondeson
också blef en af Sveriges Jorsalafarare. Han
hette Truls och tog sig, efter sin födelseby Kåremo
tillnamnet Kåhre. Emedan han var begåfvad med en
utmärkt sångröst, skaffade han sig sin föda genom sång
utanför portarne i staden Calmar, och arbetade sig,
såsom den tiden icke var ovanligt, till student i
Upsala. Der erhöll han ett stipendium och begaf sig
ut på resor. Sedan han besökt Lissabon och derefter
både de afrikanska och europeiska Medelhafskusterna,
begaf han sig inåt österländerna. Här besökte
han Libanon och kom, öfver Palmyra och Euphrat,
till Jerusalem 1643. Truls Kåhre hade således
blifvit Jorsalafarare. Med en stor karavan af 600
kameler följde han från Jerusalem, genom Arabien,
till Egypten.
Kosan togs derifrån till Grekland, och från Athen
kom han till Rom. Der fick han se ett påfveval,
nämligen Innocentius den tiondes. Nu reste han öfver
Florens till Paris och besökte derifrån England och
Holland. En fransysk resident, som skulle resa till
Sverige, antog honom till tolk, och med denne ankom
han till Stockholm sjelfva julafton 1645. Han förblef
nu i fäderneslandet och utnämdes redan följande
året till rådman i Stockholm. Han tjenstgjorde vid
hufvudstadens domstolar såsom assessor och slutligen
som preses, till sin död 1672. 

En annan jurist, som
slutligen dog såsom borgmästare i Arboga 1726, lärer
äfven varit Jorsalafarare. Han hette Johan Petre.

Om professor  Michael Enemans resor är mera bekant,
emedan han  efterlemnat några märkliga bref, ehuru
han icke hann   att   fullborda någon  särskilt
resebeskrifning.     Han var rådmansson ifrån Enköping
och blef vid 16 års ålder student i Upsala.    Jemte
det han studerade teologien, fattade han en särdeles
håg för de österländska språken.   Han lyckades
vinna medicine professorn Olof Rudbeck den yngres
vänskap och bodde såsom student  tre år i hans hus.
Denne professor, »en stor son af en ej mindre stor
fader», såsom det heter om honom, var en utmärkt
kännare  af de österländska språken, likasom han  var
en  utmärkt läkare, och den unge Eneman erhöll af
honom   enskild  undervisning jemte tillträde till
hans bibliotek och samlingar.    Men  det fanns en
särskild dragningskraft till Olof Rudbecks hus, der
hans dotter Catharina hade gjort intryck   på   den
unga Enemans hjerta, och han lyckades äfven vinna
hennes.    Då han skulle  disputera, valde han till
ämne: Om Christi  graf (de   Sepulchro Christi) ehuru
han visserligen icke då kunde föreställa sig, att han
skulle personligen få skåda den   heliga grafven.
Han blef prestvigd 1706 och begaf sig samma   år
utrikes.    Först reste han till Greifswald, der han
ett   helt  år  sysselsatte  sig  med teologiska
studier.    Derifrån skref han till Rudbeck
och helsade till »gunstigsta fru doctorinnan»
och »samtelige dygdige jungfrurne».    Han har
åtskilligt ät förmäla om tvenne disputationer, den
ena om Simsons åsnakindbåga (de maxilla Samsonitica),
den andra om Simsons räfvar.    Äfven berättar han,
att en professor Palthenius blifvit förlofvad med
en  borgmästaredotter,  men  endast med vilkor, att
han,  emedan hon  var af adlig börd, måste låta adla
sig, då  han   ändrade   namnet till von  Palthen.
Man äger några flere af Enemans bref till hans
blifvande svärfar, och åtskilliga drag   torde kunna
intressera  våra läsare.    Vi finna af dessa bref,
att han om våren 1707 begaf sig till Leipzig, der
han fick hålla en  profpredikan  för  konung Carl
XII, och derefter till Alt-Ranstadt, då han blef
utnämd till notarie i fältkonsistoriet. Då konungen
om hösten samma år begynte sitt förnyade tåg till
Ryssland,  medföljde Eneman.    Åtskilliga  drag om
kriget förekomma i hans bref.    En turkisk aga med
sitt följe hade, såsom sändebud från sultanen, besökt
konungen.   Eneman skrifver derom,  att  turken fick i
föräring 800 dukater, »men till någon allians var han
intet kommen, ej heller har Hans Majestät någonsin
beqvämat sig till förbund med de otrogna emot sina
fiender» (pacta cum infidelibus contra suos hostes).
Carl tänkte väl icke då, att han skulle behöfva
ett sådant förbund! För öfrigt   skrifver   Eneman,
att han  icke kommit till någon större   stad   än
Warschau   och   der icke  kunnat  fråga efter biblar
och andra böcker.   »Hos munkar i klostren och prester
i byarne   har jag  alltid  sökt, men aldrig kunnat
finna.    Här är en stor ignorantia och stora idioter
i klostren och på landet.» Han säger, att »presterna
icke kunna ett latinskt eller grekiskt ord».   I det
svenska lägret infann sig en gång en Lubomirski,
som varit missionär i China i 12 år.   Han hade fått
kunskap om lutherska läran och öfvergick högtidligen
till den samma i hofkonsistorium.    Han   erhöll  af
konungen  och de  förnämsta generalerna  penningar
och ämnade begifva sig till Stockholm och   Upsala.
Eneman   hänvisade   honom   till   Rudbeck,   som
skulle »få discurera med honom uti lingua Chinensi».
Svenska arméns tåg skred allt djupare inåt Ryssland.
»Detta skrifver jag på fältet på knäen», heter det,
»efter min vagn och hela hofvets   bagage  är efter
oss ännu och lära knappt få det på en dag till oss än.
Jag börjar nu så smått att kunna lefva i

fält, särdeles sedan jag lärt, äta när jag får,
ligga, när jag kan och sofva, när tid och lägligt är;
dock skall Gud veta, hvad det kostar att marschera
dag från dag, hafva ingen commoditet så till
sägandes af husrum, och ändå sitta och meditera
eller skola nödvändigt bereda sig att predika i en
stor församling.» Den lysande segren vid Holofzin
blef vunnen den 4 Juli 1708. Eneman beskrifver
den och tillägger: »Jag var med och tackar Gud,
att jag oskadd fick se Guds nådes hand med oss öfver
fienderna, och första gången en så herrlig seger sjelf
se vinnas. Det skall ingen kunna tro, som icke sett,
huru det aflupit, att våra 5 sqvadroner à 500 man
skulle genom Guds nåd drifva 15,000 man utur sina
förskansningar och sedan förfölja. Ingen må tänka,
att ryssarne äro nu så oförfarne och oöfvade: alle
måste gifva dem det loford, att de burit sig väl
åt.» Mohilow finner Eneman vara »en ansenlig ort,
der handeln måtte florera, hvilket man kan se af dess
många bodar och hvalf, dermed stora torget är besatt,
men hvalfven allt under jorden uppfyllda med vackra
saker, såsom damaster m. m., ändock de förnämsta
handelsmännen hafva gjort sig osynliga och satt sina
personer i säkerhet.» Om tåget till Ukraine skrifver
vår predikant: »Vi hafve slitit rätt
ondt på vår marsch till Ukranien; dock måste man
bekänna: allt härintill hafver Herren hulpit oss.»
Han tillägger: »men när vi kommo in uti det öppna
kossackelandet, så öppnade sig der igen himmelens
fönster till öfverflöd på matvaror, och det icke
allenast, utan ock efter litet intågande kom
landsens herre, fältherren Johan Mazeppa, med alla
sina generaler och öfverstar och submitterade sig
för Hans Maj:t.» -- »Mazeppa är en gammal vacker
herre», heter det, »som nu allt stadigt följer
hufvudqvarteret. Här äro städer af några tusen
borgare och byar af några tusen hus, deruti flere
regementer kunna ligga. En oxe säljes för 9 caroliner,
ett får för 12 copeker eller hvita neustycken, en
höna för 6 öre, en gås för 15 öre. Turkiska fikon
och russin, rätt sköna, funnos här i förstone,
samt Crimska nötter och vin.» Denna skildring af
Ukraine tyckes visa, att konung Carl kände landet
och visste att hans armé der kunde underhållas; men
i framställningen af ryska härens beskaffenhet låter
Eneman framskymta en viss hemlig fruktan för det
tillkommande. Brefvexlingen afbrytes nu på ett helt
år. Det nästa brefvet är dateradt i Constantinopel,
December 1709. »Så långt bort», skrifver han, »har
Gud nu behagat föra mig, fast genom eld och vatten,
dock utan att ett hår har blifvit rördt på mig. Att
berätta om våre travailler hinner hvarken tid eller
papper till, ej heller minne, emedan de mest varit
sådana, som jag hellre ville förglömma än förnya i
tankarna.» I det olyckliga slaget vid Pultava befann
sig Eneman i en afdelning, hvilken generalmajor Roos
kommenderade och hvilken under slaget formerade
en fyrkant. Denna blef kringränd af några tusen
ryssar, och striden blef allt skarpare. Slutligen
»visade sig en öppning», hvarigenom Eneman, »jemte
biskopen (Malmberg) och en hop andra vågade sig.»
De lyckades hinna fram till bagaget, med hvilket de
derefter följde. Eneman berättar om sjelfva slaget:
»Hvarthelst cavalleriet vände sig, gaf fienden sig
undan, men ändå kom allt i villervalla. -- Jag hade
aldrig tillförene sett en sådan lamhet hos soldaterna,
som då. Det var intet qvickt hos dem. De voro lika
nöjde, antingen de lefde eller skulle till döden. Sant
var, att de voro utsläpade och utslitne af marscher,
bortdöde af frost och hunger eller sjukdom och voro
intet till 20,000 man öfrige.» Eneman följde konungen
till Turkiet. Der förordnade konungen honom till
förste ambassadpredikant
i Constantinopel.    Han fick här mycket arbete
med att trösta och   hjelpa   ett   stort   antal
landsmän,  krigsfångar,  hvilka af ryssarne blifvit
sålda till slafvar i Turkiet.   Under sin vistelse i
Constantinopel   studerade   Eneman flitigt  turkiska,
arabiska och öfriga orientalspråken.   Konungen
skickade emellertid några skickliga officerare att
undersöka och beskrifva de orientaliska länderna.
Eneman hade vistats halftannat år i Constantinopel,
då de trenne   svenska officerarne  dit ankommo,
hvilka skulle resa omkring  och  afrita de förnämsta
byggnader, minnesmärken och märkvärdigheter.
Officerarne inbjödo Eneman att medfölja, och han
var dertill villig, så snart han blott erhöll 
konungens   tillåtelse.    Medan   han   väntade   den,
afreste  herrarne. Konung   Carl   befallde nu
Eneman,   såsom  en i österländska språken   och
antiqviteterna  bevandrad lärd,  att  göra samma
resa.    Eneman afreste då öfver det gamla Troja
till Smyrna, der   han   dröjde  ett par månader
och  blef med välvilja och vänskap   omfattad,   i
synnerhet  af  engelska konsuln   William Shepherd.
Derifrån for Eneman till Chio och vidare till Egypten,
till Alexandria och  uppför Nilen till Kairo.
Från Kairo



Vy af Laugarvatn.    (Se texten, sid. 86.)

gjorde han en utflykt till Sinai, hvarom han lemnar
en beskrifning i ett bref just derifrån. Sedan han
beskrifvit sjelfva berget och dess märkvärdigheter,
berättar han, att han kom till S:t Catharina,
ett kloster, der nämda helgons ben förevisades. En
välmenande enfaldig munk föreslog Eneman att sätta
en ring på den heliga Catharinas hand och sedan bära
den såsom ett slags amulett. Men Eneman förklarade,
att det tycktes honom mycket bättre, »att sätta en
ring på en lefvande Catharinas hand, än på en döds!»
Han tänkte naturligtvis på sin
fästmö, Han undgick åtskilliga försåt och faror och
återkom lyckligt till Kairo. Derifrån begaf han sig
till Jerusalem. Der skrifver han, att han »hade
mycket nöje utaf att bese alla dessa märkvärdiga
ställen». Han fick nu således i verkligheten 
se Christi graf på Calvarieberget, äfvensom
Oljoberget, Siloa, Zion, Josaphats dal o. s. v. Han
yttrar härom: »Hvad de heliga orterna angår, fann
jag dem någorlunda, som jag trodde, dels vackra
och trovärdiga, dels också uppdiktade och fulla
af vidskepelse!» Det var i synnerhet åtskilliga
traditioner om jungfru Maria, som stötte den
protestantiske presten. Han
berömmer   emellertid   mycket  pater  guardianen
med   flere af
de gamle munkarne i fransiscanerklostret. Hvarken
bland katoliker eller greker hade han funnit någon
lärdare man än denne guardian. Ehuru trakten omkring
Jerusalem var osäker genom arabernas ströfverier,
lyckades han nattetid att komma derifrån till
Bethlehem, som han tyckte vara »en älsklig ort». Döda
Hafvet fick han icke närmare undersöka. Några resande
engelsmän hade blifvit skamlöst prejade af araberna,
men Eneman lyckades att undgå deras försåt. Han
reste till Nazareth, en liten by, der det fanns både
katoliker, maroniter, greker och
turkar, som blefvo »plågade» af ett par paschar,
hvilka visste att fransiscanerna hade »goda spanska
dalrar, dem de gerna ville hafva in i räkningen
med». Eneman besökte vidare Tibertas och sjön
Genesareth samt Thabor. Detta berg »har
ännu en hop öfverlefvor på sig efter en fläck eller
liten stad, som redan i Jerusalems förstörings tid,
under Titus Vespasianus, var der uppbyggd. Der
visas ock rummet af Jesu förklaring, som de kristna
hafva intagit och satt en liten mur och hvalf om,
samt liknat till tre hyddor, men öfver det samma
sedan uppbyggt en stor kyrka. Jag olikar intet,
att icke detta berget är Jesu förklaringsberg, 
efter  mycket mer instämmer



Ridt genom volkaniska dyner.   (Se texten, sid. 86.)

Norrsken på Island.    (Se texten, sid. 86.)

härmed, än deras skäl hinna till, som vilja förlägga
det. Det är mest en jordbacke, beklädd med vackra
träd, hel rund och för sig sjelf, högre än de mest
omkringliggande både Hermon och de Galileiska bergen,
och vackrare än de.» Eneman besökte också Carmel och
fann det »beklädt med vackra träd och gröda». Men
här »tröttnade han, snart sagdt, vid att höra allt,
som uppgafs för Elie och Elise ställen». Då han kom
till Seyda eller Sidon, var han redan sjuk och måste
hålla sig tre veckor vid sängen. Han emottogs då i
franska konsulns hus. Ännu icke fullt återställd,
begaf han sig dock till Damascus. Han kom dit
på tredje dagen, nästan som Paulus, skrifver han,
»i det att mina följeslagare dels måste leda mig
under armarne, dels hjelpa mig på hästen och fara
mycket sakta, så utmattad var jag vorden af solen
och den vägen». Eneman talar också om det på tre
eller fyra dagsresor nordost in i Öknen belägna
Palmyra, dit han hade en stor åtrå att komma, »för
att aftaga alla palmyriske öfverskrifterne»; men
hans helsotillstånd tvang honom till återresa. Han
återvände öfver Libanon. »På Libanon fann jag våra
tallar», berättar han, »sköna enar, hvars bär äro
dubbelt större än våra enebär; äfven löfskog, björkar(?), 
små ekar m. m. Af cederträd här har jag ett
stycke, samt med cederkottar.» Från
Tripolis i Syrien gick han sjöledes till
Constantinopel och vidare till Carl XII:s läger
i Timurtasch. Redan under det Eneman befann sig i
Kairo, hade konungen utnämt honom till professor
i österländska språken i Upsala. Så snart Eneman
uppvaktat konungen, skyndade han hem. Han tog vägen
öfver Ungern, genom Tyskland, Holland, Meklenburg
och Pommern. Han ankom till Ystad i Augusti 1714
och skref derifrån till svärfadren, att ehuru han
nu kände sig »säker för araber, turkar, hedningar
och danskar, ja, ryssar med», så var hans helsa
dock icke återställd. Man kan emellertid tänka sig
återseendets glädje. Han rustade genast till bröllop,
men förkylde sig under akten af professoratets
tillträdande den 26 September. Han lät viga sig med
fästmön på sin sotsäng, förklarade på sitt yttersta,
att hela vår lefnad bör vara en vandring till det
himmelska Canaan, och afled den 5 Oktober. Hans
sista ord voro det latinska farväl: »vale, vale!»
Ehuru den lärde orientalisten icke hann att utarbeta
någon resebeskrifning, har han dock lemnat en karta
och ritning af Mecca stad och tempel, hvilka, såsom de
enda i Europa befintliga, blifvit begagnade i flera
lärda verk. Ett par holländska lärde ville, efter
hans frånfälle, beskylla hans enka för en vanhedrande
trolöshet, men hennes oskuld blef fullkomligt bevisad.

G. H. M-n.



Island.

III.

En annan märkvärdighet på Island äro de många varma
och heta källor, som brusande frambryta ur markens
stenmassor och af befolkningen i deras grannskap
användas till kokning, på det sätt, att man ställer
kärlen i källan, liksom man eljest placerar dem öfver
elden. Man räknar öfver hundrade dels varma, dels
heta källor, och bland dem de s. k. Geyser, nämligen
springkällor, af hvilka Stora Geysern tid efter annan
i rak stråle uppstiger 50-60 fot högt, stundom ända
till en höjd af 100 fot, ur ett bäcken, som håller
60 fot i diameter, och bildar en företeelse, som vida
öfvertraffär alla med konst åstadkomna vattenverk. --
Här och der ser man pelare af ånga uppstiga från
sjöstränderna. Bland dessa sjöar må nämnas Laugarvatn,
för öfrigt märkvärdig för den omständigheten, att
Islands första kristna skola hafva blifvit döpta
derstädes. Den resande, som vill besöka Stora Geyser,
passerar omedelbart förbi Laugarvatn, och det är
här han förberedes på det storartade skådespel,
som väntar honom vid förutnämda jättespringbrunn.

Resor i de inre trakterna af Island erbjuda oerhörda
svårigheter. Här resa sig oöfverstigliga klippor,
der brusa strida forsar, trotsande vandrarens
bemödanden att komma framåt. Men ännu farligare äro de
vidsträckta volkaniska dyner, som här och der utbreda
sig och vid förekommande storm uppröras likt Saharas
rysliga sandhaf. Nougaret omtalar, att han på sin
färd till Hekla hade en dylik öken att passera. Han
åtföljdes af en prestman, som, trots ett i hög grad
obehagligt väder, erbjudit sig att vara hans vägvisare
å denna äfventyrliga terräng. "Inom ett ögonblick",
säger han, "befunno vi oss i en stor öken af fin
och rörlig sand. Nordvestvindarne, nedrusande från
Burfell-passen, hafva å denna slätt gräft breda fåror,
och oerhörda gallerier framstryka mellan de långa,
parallelt löpande dynerna, som förändras vid hvarje
storm. Från höjden af dynerna störtade vi ned i
dessa sandstensgallerier, och då vi befunno oss i
dessa gränslösa gångar, voro vi blottställda för alla
de sandstormarnes fasor, som så ofta blifvit omtalade
i reseberättelser från de stora öknarne i Asien
och Afrika.

"Från den ena grafven till den andra red jag fram
med lutad rygg; jag hade öfverlemnat åt hästen att
styra sig sjelf; jag hade måst tillsluta ögonen, och
min stora hatt drog jag dessutom ned, så att jag ej
kunde se.  Jag kände, att fötterna berörde askan;
vi voro omgifna af ett så tjockt moln, att om jag
icke hade känt,  huru hastigt min häst rörde sig,
skulle jag hafva trott   mig   vara   begrafven.
Jag   hörde   blott ljudet af våra hästar  och
stämman från min gode pastor, som uppmuntrade mig
med glädtiga tillrop."

Ett storartadt skådespel erbjuda de isländska norrskenen.
De långa vinternätterna upplysas af dessa på det
herrligaste sätt. Redan tidigt på aftonen börjar
detta nordiska ljus sprida sitt skimmer öfver de
glittrande snöfälten och det ödsliga hafvet; men vid
midnattstimman framträder det i sin största glans,
spridande en magisk och hänförande belysning, som
för resenären, så väl till lands, som sjös, utvisar
hans väg, som vid de tider, då månen ej är synlig,
eljest under nattens långsamt skridande timmar
skulle ligga insvept i ett för äfven det skarpaste
öga ogenomträngligt mörker.

Omedelbart före norrskenets början varseblifver man
vid horisonten, i riktning mot nordnordost, liksom
ett svart moln; kanterna af detta moln börja att
ljusna, derefter utgår plötsligt från denna svarta
massa en snabb raket, som omedelbart åtföljes
af flera andra. Dessa raketer lemna efter sig på
himmelen en lysande strimma; småningom uppstiga
de ända till zenith och utbreda sig omsider öfver
hela himlahvalfvet. Norrskenet har då uppnått sin
glanspunkt: från himlen afsöndra sig långa fransar,
hvilka sakta sänka sig och som betraktaren är frestad
tro sig kunna fatta med händerna. En ljus klarhet
ligger utbredd öfverallt -- himmel, haf och land --;
med rätta säger derföre isländaren, då detta "nordens
ljus" börjar visa sig: "Se, nu uppgår Islands sol!"



Styfmorsblomman eller pensén.

Om det vore möjligt att ersätta en gång brukliga namn 
genom andra, så skulle vi kalla denna tjusande blomma 
sammetsviol; ty något bättre ord derför kan icke finnas. 
Violen igenkännes vid första blicken, och många kunde afundas
denna blomma hennes sammet. Det är icke af nöden, att vi 
framhålla skönheten hos denna allestädes älskade blomma, då hon 
är nog känd och värderad; men andra företräden kunna vi 
icke lemna ovidrörda. Ett af de första består i kulturens

lätthet, som är så stor, att bokstafligen hvar och
en kan odla henne, trädgården må nu ligga hvar som
helst och hafva än så inskränkt omfång; ja till och
med utan trädgård kan man, till sin glädje, uppdraga
henne i krukor och jordlådor. Ett annat företräde är
den tidiga blomstringen, ty knappt är den sista snön
sin kos, så börja också de under den samma vintern
igenom dolda knopparne att utveckla sig, och i April
står parterren i skönaste blomning. Icke mindre högt
hafva vi att skatta den långa blomstringsperioden,
som fortfar ända in i den heta årstiden. Under
hösten kan man, vid tidigt utsäde, likaledes hafva
styfmorsblommor blommande, och det, sedan andra
blommor äro frusna, ända till vinterns början,
således mången gång fram emot jultiden.

Styfmorsblomman växer allmänt vild; men
hvilken skilnad mellan de små fältblommorna och
trädgårds-penséerna i färgmångfald och storlek! Men
äfven formen är olika; hos trädgårdsblomman har
den mera närmat sig kretsrundningen, hvarigenom
blomman erhåller större yta till utvecklande af sin
färgprakt. Trädgårdsmästarne odla nu hufvudfärgerna
skilda, nämligen sådana, hos hvilka de blå färgerna
äro förherrskande, de med synnerligen framträdande
gult och hvitt, de bruna och kopparfärgade,
slutligen med blommor, som äro strecktecknade eller
fläckiga, eller ock ljusrandiga. Den, som blott har
en rabatt med penséer, skall knappast bestämma sig
för en särskilt färg, utan vilja hafva en brokig
rabatt. Det oaktadt råda vi att vid uppköp af frö
icke taga blandadt sådant, utan af hvarje sort 100
korn af bästa qvalitet, emedan de blandade fröna
merendels samlas af simplare blommor. Men den, som
begagnar mer än en rabatt, bör skilja de rödaktiga
färgerna från de blåaktiga och gula, emedan effekten
härigenom blifver större. Vi rekommendera en ny färg,
hvilken ser särdeles fin ut, nämligen lilas eller
ljusblått med så egendomlig schattering, att hvarje
blomma ser ut som ett ansigte, och man tycker sig se
en rabatt med alfhufvuden. Denna färg blifver äfven
i skuggan ganska skön.

Penséerna äro belåtna med hvarje plats, trifvas i
skuggan och i klart solsken, dock bäst på en fri
något solig plats. Som blommorna alltid vända sig
mot ljuset, så måste man iakttaga, att en väg bör
gå nära förbi denna sida, eljest ser man aldrig
rabatten i dess skönhet. På skuggiga platser visar
sig denna solvändning mindre. Trots all färgprakt är
pensén dock ingen blomma, som gör effekt på afstånd,
utan en mild skönhet, hvars behag blott i närheten
verkligen uppfattas. Derföre bör man ock anbringa
dem så, att detta är möjligt.
Har man högt liggande parterrer, så äro dessa särdeles
lämpliga för penséer.

Det är skada, att en så tjusande växt så föga
kan användas, sedan den blifvit afskuren, emedan
blommorna redan efter några timmar sammanrulla
sig i kanterna. I kransar, buketter, hårprydnader
o. s. v. bör den derföre ej förekomma. I vatten
eller fuktig sand deremot hålla sig blommorna några
dagar. För en tillfällig dekoration kan man medelst
gummi fästa blommorna utan stjelkar på band eller
ljust tyg, i hvilket tillstånd de hålla sig en dag. Vi
rekommendera dem derföre för barnbaler, allegoriska
framställningar, dopbord o. s. v.

Styfmorsblomman är en flerårig växt, men som,
blommande äfven första året, dock endast vid tvåårig
kultur uppnår sin fullkomlighet. Om man derföre vill
hafva plantor följande vår, måste man så dem senast i
början af September. Sår man redan i Juli, så börjar
blomningen i milda trakter redan under hösten,
afbrytes genom vintern och fortsattes på våren,
dock mycket försvagad. Ett så tidigt utsäde bör
derföre rekommenderas endast i oblida trakter. Man
förskaffar sig, såsom redan är nämdt, af det bästa
fröet och sår det, i brist på en drifbänk, uti vida
krukor eller trälådor, som man ställer i skugga och
alltid håller fuktiga, eller sår man i riktigt god
jord ute i fria luften. Så snart plantorna kunna
fattas med fingrarne, nedsättas de på en rabatt, med
1 till 2 tums afstånd från hvarandra, och vårdas sedan
omsorgsfullt. I slutet af September planterar man dem
6 tum ifrån hvarandra på den rabatt, hvarest de skola
blomma. Skulle denna ännu icke vara tom, planterar
man dem på en annan rabatt och flyttar sedermera,
antingen ännu under hösten eller tidigt på våren,
de redan starka plantorna med af jordklumpar omgifna
rötter in på de bestämda rabatterna. Dessa måste
vara rikligen gödslade, hvartill äfven hornspån är
lämplig. Penséerna trifvas i hvarje mark, men hålla
sig väl blott i lerig, emedan de i mycket torr jord
allt för ofta måste begjutas med vatten, och då lätt
ruttna vid marken. Godt vattenaflopp genom något
höga hvälfda rabatter är derföre nödvändigt. Då de
heta Junidagarne komma, blifva blommorna mindre och
rabatten gör icke mer någon effekt. Man bortkastar
då plantorna till största delen, men kan äfven
ytterligare plantera enskilta företrädesvis sköna
sorter. Vill man samla frö, så måste man vara ganska
aktsam, alldenstund det lätt faller ut. Det är moget
då blomskaften, hvilka efter utblomningen sammanrulla
sig, åter äro uppåtriktade och bära det brungröna
fröhufvudet upprätt.


Den gamla eken.

En jätte från flydda tider, 
Han står på Djurgårdens mark, 
Och vidt sina grenar han sprider, 
Så senig och vresig och stark! 
Han sekler ser komma och hasta 
Sin bråda, svindlande färd, 
Och ännu han skugga kan kasta 
På blomstren och menniskors flärd! 

Hvad har han ej sett i flydda, 
Re'n länge förgätna år? 
Sett stormar kring borg och kring hydda, 
Sett rosor i blodiga spår. 
Sett hjeltar och krigare falla 
Och välden spårlöst förgå, -- 
Och ännu för vindarne svalla 
Hans grönskande lockar ändå! 

Han sett, hur de hvässat svärden, 
De forna tidernas män, 
Och framgått med dån omkring verlden -- 
Ett dån, som ej borttonat än! -- 
Han sett, hur de plöjdes, de första 
Små fåror på andens fält; 
Han sett uti knoppning det största, 
Som häfder till föresyn ställt! 

Han sträckt sina starka armar 
Kring multnade slägtens id; -- 
Han hör, hur den dödlige larmar 
Nu, som i den flyktade tid. 
Den gamla, den utnötta saga 
Om fröjder, sorger och qval, 
Om men'skor som jubla och klaga, 
Den hör han ännu i sin dal. 

Men om i den stolta krona, 
Som vidt omkring trakten höjs, 
Och kring hvilken stormarne tona, 
Fast ännu så snart den ej böjs -- 
Om i den en tanke rinner 
I ensliga timmar opp, 
Hur månne den gamle finner 
Vårt slägte, dess mål och dess hopp? 

Veteranen bland Stockholms Djurgårdsekar
(i Laboratoriehagen på Ladugårdsgärdet).

Originalteckning af C. S. Hallbeck.

Rjukandforsen. 

Hur dömmer han om den äflan, 
Som bullrar omkring hans fot? 
Om den feberaktiga täflan, 
Hvars dån brusar honom emot? 
Hvad månne vår storhet gäller 
Inför denne jättes mått, 
Och hur högt månne inom sig han ställer 
Det gamla, som vi anse smått? 

Han skakar de glesa lockar 
På krökta grenar till svar 
Och skådar på björken, som bockar 
Sig mjukt för hvar vindfläkt, som far. 
Han är diplomat, han tiger, 
Står trygg på sin remnade stam, 
Och svarar ej dvergen, som stiger 
Så sjelfklok i solljuset fram. 

Men han, som af Bellmans lyra 
Hört klangen i forna dar, 
Och sett små dryaderna yra 
Kringsvärma i månskensnatt klar, 
Nog sörjer han djupt förgången 
I minnet strålande dag, 
Då bragden var moder åt sången, 
Som ljöd uti malmfulla slag. 

-ed-.



Vid Rjukandforsen. För att bättre lokalisera läsaren, tro vi det
vara lämpligt låta denna uppsats åtföljas af en
afbildning af den märkvärdiga forsen och låna för
ändamålet en teckning ur "Illustreret Tidende", efter
hvilkens återgifvande vi äfven anse på sin plats
låta efterföljande rader inflyta, såsom meddelande
en viss lokalkännedom, som torde vara af intresse
för läsaren att äga vid genomläsningen af Esthers
"vandringsminne":

Öfra Telemarken genomstrykes af den så kallade
Vestfjorddalen. Genom denna dal, som är den vackraste
inom hela det nämda fögderiet, flyter Maan-elfven,
förenande de begge sjöarne Mjösvand och Tinnsjön. Mot
söder begränsas dalen af det majestätiska, 6000 fot
höga Gousta-fjället.

Nordvest från detta fjäll bildar den förbiflytande
Maan-elfven det anmärkningsvärda vattenfall, som är
kändt under namnet Rjukandforsen och hvars brusande
ljud man förmärker redan på betydligt afstånd från
platsen. En vandring uppefter elfven, till det
storartade fallet, är visserligen på flera ställen
mödosam, men hunnen till målet, blifver man rikligen
belönad för sina ansträngningar, genom anblicken
af den imposanta tafla, som der öppnar sig för den
förvånade blicken. Redan på ett afstånd af omkring
en half mil varseblifver man plötsligt, högt uppe
i en vild bergstrakt, mellan svartgråa klippor,
en stark rök eller ånga, som omvexlande stiger och
faller. Denna anblick gifver oss den första idéen om
det väldiga vattenfallets storlek och höjd.

Efter ännu en kort stunds vandring uppnår man
början af den så kallade Mari-stigen, och här
ser man vattenfallet nästan rakt framför sig,
dock på ett afstånd af några bösshåll. Från denna
punkt erbjuder det otvifvelaktigt den skönaste
anblicken. De mångfaldiga afdelningar, hvari det
nedstörtande vattnet fördelar sig, de evigt vexlande
rörelserna i denna skummassa kunna svårligen målas,
omöjligen skildras med blotta ord. Genom en trång,
kolsvart remna kastar sig vattnet fritt utför det
lodrätt sluttande fjället, från en höjd af 600 fot och
ned i en dubbel kittel, hvaraf den innersta delen,
i hvars hemlighetsfulla djup intet menskligt öga
skådat, drifver vattnet upp igen öfver den skarpa,
vildt sönderslitna kanten och ned i en större bassin,
som också är så trång och brant, att den är alldeles
otillgänglig. Deraf detta dofva buller, som förnimmes
på långt afstånd, och deraf denna hvirfvel af skum,
som liksom en fontän af diamanter piskas upp ur den
sjudande kitteln, högt öfver de mörka fjällkanternas
öfversta kam. Detta friska regnbad har hitlockat
åtskilliga björkar, hvars svajande ljusa kronor bilda
en täck motsats till de dystra furor och granar,
som öfverallt, hvarest en liten remna i klippan
erbjuder minsta fotfäste, stå såsom tysta vittnen till
detta vilda strängaspel, liksom sjelfva gripna af den
stumma förtrollning, hvarmed det fängslar hvar och en,
som beträder detta bergandarnes rike.

Den enda väg, hvarpå man kan närma sig Rjukand, är
Mari-stigen. Men som denna till en del leder öfver
en fullkomligt naken, till och med något sluttande
och fuktig stenyta, utefter en djup afgrund, kan den
ej beträdas af någon, som ej är fullkomligt säker på
benen och framför allt i hufvudet; ty ingen viljekraft
kan här beherrska svindelns förfärliga trollmakt.

Till höger om vattenfallet ligga åtskilliga stora
stenmassor, öfver hvilka man, så att säga, kan krypa
midt in i forsen. Der ser man, då solen skiner,
under sina fötter, i den skummande och rykande
katarakten en formlig regnbåge, och man ledsnar icke
hastigt vid att klättra omkring på dessa stenar,
ty för hvarje steg visa sig nya scener, som fängsla
uppmärksamheten. Klyftan, hvarur forsen frambryter,
synes icke vara öfver 8 fot bred, så att man borde
kunna med ett djerft språng hoppa öfver den samma. Men
helt visst är den desto djupare, då en så betydande
vattenmassa kan framtränga derigenom.


(Ett vandringsminne af Esther.)

Hemkommen från en tråkig affärsresa, som upptagit
mer tid, än jag beräknat, bytte jag i största hast
om kläder och begaf mig till expositionslokalen,
der jag var en af utställarne.

Nyfiken att se, huru mina taflor togo sig ut på
platsen, kastade jag blott i förbigående en blick
på Nordemans "Rjukandforsen"; och jag fann det
ej anmärkningsvärdt, att en person stod der så
fördjupad i den sköna taflans åskådande, att han
icke ens vände på hufvudet för ätt se, hvem det var,
som gaf honom en lätt knuff, då jag passerade om
hans rygg. Så mycket bättre -- tänkte jag, skyndsamt
fortsättande min kosa --; hade han vändt mig ansigtet,
vore jag nödsakad stadna och bedja honom om ursäkt
för det ofrivilliga störandet.

Då jag, efter en halftimmas frånvaro, åter
kom i närheten af nämda tafla, väckte det dock
min förundran, att finna samme man lika orörlig
qvarstående på samma ställe; och jag måste erkänna,
att, ehuru det var kärleken till konsten, som riktat
mina steg åt det hållet, det nu var nyfikenheten,
som bevingade dem.

Jag hade väntat mig finna en ung landskapsmålare,
som studerade Nordemans maner, en spekulerande
konsthandlare, som på öret beräknade taflans
saluvärde, eller en förryckt engelsman, som med sitt
"God dam" ett tu tre skulle rusa ut, stiga upp i
det första ekipage, han mötte, och befalla kusken
köra rakt till Rjukandforsen. Men -- den förmodade
dilettanten, spekulanten eller fantasten var ingen
annan än en af mina vänner, den unge, glade och
skicklige juristen Hjalmar S.

Der han nu stod, med det svartlockiga hufvudet något
tillbakalutadt och armarne korslagda öfver bröstet,
syntes hans hållning ännu stoltare, hans ansigte ännu
vackrare, än vanligt; men ett drag af vemod hade
bortjagat det kring hans läppar vanligen lekande
löjet, och elden i de stora bruna, på taflan oafvändt
fästade ögonen var dämpad af en fuktig dimma.

"Är ock Saul ibland profeterna?" var det utrop, min
förvåning aftvang mig. "Men", tillade jag, slående
min drömmande vän på axeln, "ämnar du verkligen egna
konstens gudinna din tjenst hädanefter, lika troget,
som du hittills tjenat rättvisans, så tillbed henne
då med gladt mod och förtröstansfull uppsyn och
icke så der som en suckande blåstrumpa tillbeder den
oupphinnelige månen."

"Du misstar dig, om du tror, det jag tänker rivalisera
med dig om lyckans nyckfulla gunst", yttrade den
nu till sig sjelf återkomne S. "Nej, jag studerar
icke denna tafla, dess konstvärde kan jag ej bedöma;
men på hvarje känsligt natursinne måste den göra ett
djupt intryck. Hvem kan betrakta denna skummande fors
mellan dessa i oändlighet fortsatta ödsliga klippor,
utan att känna sig gripen af dess storartade,
majestätiska skönhet, som dock tillika genom sin
ödslighet alstrar en känsla af melankoli? Och --
ännu mer, när ett ungdomsminne förbinder sig dermed!"

"Ett ungdomsminne! Det måtte åtminstone icke höra till
sagoåldern; du är ju ännu i din ungdoms fulla blomma."



"Åh, jag har fyllt mina trettio. Det är omkring
tio år, sedan jag som student vandrade genom en
del af Sverige och Norge, för att botanisera och --
poetisera."

"Och då fann du under dina exkursioner i dessa nejder
en vildblomma; du plockade henne, och hon har ännu
icke fullt förbleknat i ditt hjertas herbarium?"

"Åh ja, du kan hafva rätt, minnet af henne skall
helt visst aldrig förblekna i mitt hjerta. Men jag
plockade icke den blomman; hon hade fästat sina fina
rötter vid en ädel stam, som hindrade mig att upprycka
dem. Äfven om den varsammaste hand velat omplantera
den på stora verldens fält, skulle hon hafva förtvinat
bland dess praktväxter. Bland fjällens mossa hade
hon spirat upp, och blott de vilda skogarne kunde
hon smycka med sin blyga skönhet; och när hon en
gång utandas sin blomstersjäl, skall den, gungande
på Rjukandforsens silfverdimma, stiga, dit hon så
ofta sändt sin doftande vällukt."

"Vackert taladt, allt för vackert! Men du får ursäkta,
om jag förråder dålig smak, då jag tillstår, att jag
skulle föredraga en mindre poetisk, men något mera
begriplig berättelse om denna sällsamma alpros, som
tyckes hafva tryckt en tagg rätt djupt i ditt hjerta."

"Jag tror mig redan hafva tecknat hela hennes
enkla lefnadshistoria i mitt 'vackra tal', som du
täckts kalla det. För öfrigt är hon ej så sällsynt i
fjällbygden, denna alpros; tvärtom är hon en ibland
dem, som der vanligen fostras. Men skulle du vilja
veta, genom hvilken händelse jag kom att upptäcka
hennes anspråkslösa fägring, så får du hålla till
godo med en hel episod ur mitt vandringslif, hvarunder
denna blomma helt hastigt skymtade fram för mitt öga,
-- för att aldrig mera återses. Men låt oss då först
gå ut i parken, för att vara mera ostörda."

"Tala nu, bror, jag är idel öra", sade jag, sedan vi
slagit oss ned på en af parkens soffor.

"Nåväl då! Jag var så nära Rjukandforsen, att
jag tydligt förnam vattnets dån. Men genomtrött,
hungrig och törstig, efter en lång vandring under
den ovanligt varma vårdagen, önskade jag att rätt
grundligt få hvila ut och vederqvicka mig, så att jag
med fullt friska lifsandar sedan skulle kunna njuta
af det berömda naturskådespelet. Jag blef derföre
ganska glad, då jag varseblef en liten torftig, men
snygg stuga tätt under en af de klippor, öfver hvars
motsatta sida vattenfallet kastade sitt hvirflande
skum.

"Vid mitt inträde genom den låga dörren helsades
jag höfligt af en yngling, som tycktes mig vara
vid min ålder och hvilken, utan att vara vacker,
ägde detta öppna, ärliga, friska och trohjertade
utseende, som så ofta och så fördelaktigt utmärker den
norska allmogen och kanske företrädesvis bergsbygdens
söner. En halfstor flicka, som just höll på att bära
ett rykande potatesfat från spiseln till bordet,
stadnade midt på golfvet och kastade en nyfiken
blick ur sina kloka ljusblåa ögon på den inträdande
främlingen. Stugans tredje invånare, påtagligen de
båda ungas mor, kunde för en djup, ihållande hosta
icke på länge tillkännagifva, om hon märkte min
ankomst; och när hon slutligen med flämtande röst
bad mig sitta ner på den stol, sonen framsatt, var
det ej svårt att förstå, det döden redan tryckt sin
klo i det rosslande bröstet.

"Den enkla aftonmåltiden, som ursprungligen endast
bestod af sill och potates, tillökades för min skull
med smör och mjölk; och det var med ett innerligt
välbehag, jag derefter, mätt och otörstig, fick
utsträcka mig på Olas bädd, under det han, stackars
gosse, intog sin plats på en stol vid modrens säng,
hvarest han, efter hvad jag sedan hörde, tillbringat
många nätter i en orolig, af den sjukas hostningar
ofta afbruten slummer. Domsbasunen skulle knappast
förmått väcka mig ur den djupa sömn, hvari jag
ända tills öfver midnatt låg försänkt. Men då jag
slutligen blef så mycket vaken, att jag kunde draga
mig till minnes, hvar jag befann mig och huru allt
hängde tillhopa, oroades jag af den sjukas ojemna,
besynnerliga andedrägt; och snart märkte jag i
halfdunklet, huru Ola lutade sig öfver henne, och
hörde honom med qväfd röst säga: 

"'Jag tror, ni går ifrån oss, mor?'

"Jag har mången gång hört allmogen med detta rörande
uttryck på en gång så skonsamt påminna den döende
om den sista färden och så enkelt tillkännagifva sin
egen saknad samt så bäfvande fråga, om den sjuke tror,
att det lider. Men aldrig har dess ömma grannlagenhet,
dess djupa smärta gått mig så till hjertat, som nu.

"'Ja, Ola', svarade den döende, 'det är snart slut
och, Gud vare prisad, jag känner, att det blir i
en salig stund. Men du ska' inte sörja mig, Ola,
det blir bättre för dig, när du får en mindre att
träla för. Du har varit en så god son och så beskedlig
mot din lilla syster, att jag inte behöfver bedja
dig nu vara henne i både fars och mors ställe. --
Öfver sommaren, då kräkena gå vall, kan du allt
nära dig fram med Kersti, och till hösten blir det
väl någon råd. Men öfvergif henne icke, så att hon,
så barn hon är, behöfver komma ut och tjena.'

"Sådana voro modrens sista ord till sin son. Det
var icke något rörande, högtidligt afsked, intet
vekt känsloutbrott. Men så har också den fattige
vant sig att beständigt och framför allt tänka på,
huru han skall kunna reda sig och draga sig fram med
sina små tillgångar, så att dessa omsorger följa honom
ända in i döden, och sjelfva afskedets bitterhet får
gifva vika för dem.

"Det blef allt längre och längre pauser mellan
de rosslande andetagen, och snart var det endast
Kerstins, det vid modrens sida sofvande barnets,
jemna andedrägt och sonens då och då frambrytande
djupa snyftningar, som störde den fullkomliga tystnad,
hvilken, då morgonrodnaden kastade sina första strålar
in i den lilla stugan, rådde der inne.

"Den sorgliga händelsen hade på en gång fästat mig
vid Ola och Kerstin. Jag beslöt att stanna hos dem
någon tid; och de voro glada deråt, dels derför att
de tyckte, att jag var 'en gemener och beskedliger
herre', den jag tror de verkligen höllo af, och dels
emedan jag, genom att betala för mig, lemnade dem
ett oväntadt penningunderstöd, för hvilket Ola tyckte
sig aldrig kunna vara nog tacksam.

"Det   idylliska lif, jag   denna sommar förde hos de båda
syskonen, skall jag aldrig utan saknad påminna mig. Med den 
rådighet,   som   ofta,   genom   tvånget   att reda sig sjelf, tidigt
utbildas hos fattigmans barn,   skötte Kersti det lilla hushållet.
Ola vallade   i  skogen   och jag svärmade omkring i den vilda,
sköna nejden eller hvilade på klipphällarne vid Rjukandforsens
tumlande vågor.    Men när vi  om qvällarne samlades i stugan
och Kersti fick hjelp af sin bror med de tyngsta sysslorna och
beröm af   oss  båda,  då trippade hon omkring och gjorde sig
så vigtig och var så glad och beskäftig, som hade hon alldeles
förgätit de tårar,  hon i ensamheten gjutit, för mor var borta.
Jag brukade då ibland sjunga en stump för de båda syskonen
eller i sagoform berätta dem något ur historien, hvaremot Ola
förtäljde   mig   ortens   sägner,  hvarvid han  ofta i sorgsen ton
tillade: 'Mor skulle talt om'et bättre, hon visste mycket mer, hon.'

"En afton satt jag ensam vid strömmen, ett stycke
nedanför fallet. Det var en sådan der stund,
då jag, såsom det ibland händer mig, öfverlemnade
mig åt mina drömmar. Deruppe kastade forsen sina
brusande vattenmassor ned i afgrunden och spände
sin skimrande regnbåge högt mot skyn. Han tycktes
mig som en väldig fornnordisk kämpe, hvars själ
segrande uppsteg till det strålande Valhall under
det hans jättekropp störtade sig utför ättestupans
svindlande branter. Men der nedanför, vid mina fötter,
hoppade böljorna lekande i små kaskader, och i djupet
slog Necken sakta sin silfverharpa till elfvernas
dans. 

"Länge lyssnade jag till hemliga röster, som ur
vågen lockade med underlig tjusningskraft. Då nåddes
mitt öra plötsligen af ljufva toner, jag väcktes ur
mina drömmar af en skönare sång. Men den kom icke från
okända, förvillande makter i djupet; den ljöd så rent
mensklig, så friskt ungdomlig, så blygt jungfrulig,
som ännu någon sæterjentes röst klingat på fjällen.

"Jag såg icke ännu den sjungande, men jag hörde,
att hon närmade sig; och snart besvarades hon af
en lur, hvars egendomligt vemodiga toner, kommande
djupt inifrån skogen, upprepades af mångfaldiga ekon,
tills de hviskande bortdogo bland

fjerran klippor. Det var Olas lur; jag skulle igenkänt
den bland hundrade. Äfven han kom allt närmare; snart
var han blott några alnar ifrån mig, men han varseblef
mig icke för det busksnår, bakom hvilket jag halflåg,
hvilket dock icke hindrade mig att se honom.

"Men hvem kunde sångerskan vara? Månne lilla
Kersti? Nej, så kunde ej ett barn sjunga. Jag
följde riktningen af Olas blick -- och se der, på
hällen nära bredvid mig stod en ung vallflicka, som
genast frapperade mig genom sin intagande skönhet,
hvilken dock mindre var formens än uttryckets. Hon
var icke så blond, som man vanligen tänker sig den
nordiska mön. Hennes hår var af en mildt brun färg,
och hennes djupblåa ögon voro beskuggade af långa
mörka fransar. Jag har sett mången, af hvars bländande
skönhet denna flickas anspråkslösa fägring skulle
fördunklas, men hvad i mitt tycke gjorde henne mera
intagande än någon annan, var den slöja af oskuld
och godhet, som tycktes skimrande breda sig öfver
hela hennes älskliga varelse.

"Med ett hurtigt språng var Ola bredvid henne på
klippan. Den helsning, de båda unga vexlade, var
enkel och alldaglig, men aldrig förr hade jag sett
Olas ögon stråla så; och det tycktes mig, att en
lifligare rodnad spred sig öfver jentans kinder,
när Ola i en något förebrående ton sade:

"'Hvarför har du inte hörts af på så länge, Gertrud?'

"'Åh, jag har inte haft bete häråt; dessutom',
tillade hon, blygt tummande på förklädsfållen,
'har jag inte heller hört af dig, Ola.'

"'Du vet väl, hvad ledsamt jag haft; icke kunde jag
då vilja ut åt bygderna.'

"'Åh nej visst. Stackars, stackars Ola, det är allt
bra svårt för dig nu.'

"'Nog är det tomt och ödsligt efter mor alltid. Men
kommer du att valla häråt nu?' afbröt sig Ola hastigt,
i det han med afviga handen söndertryckte en tår
i ögonvrån.

"'Ja, det kommer jag väl att göra', svarade Gertrud
vänligt.

"'Då kan du väl sjunga en visa ibland, så svarar
jag dig med luren; och då blir jag glad igen, om
jag förut varit sorgsen och tyckt det vara mörkt och
dystert i verlden.'

"'Och då tänka vi på förra tider, då vi voro barn
och vallade tillsammans. Men det börjar qvällas,
jag får lof att gå hem nu, för att få kalfvarne med.'

"'Jag skall hjelpa dig, jag; mina äro nära hemmavid
och gå nog inte bort.'

"Och så följde Ola med Gertrud. Men när jag såg dem
sida vid sida vandra bort öfver bergen, tillsammans
uppstämmande: 'Sola gjeng bak Aasen ne', kände
jag något underligt sticka till i hjertat; och jag
fruktar, att jag den qvällen var mindre vänlig mot
Ola än förut.

"Efter denna dag hade jag blott ett mål för mina
vandringar, det att träffa Gertrud. Hon var i början
skygg och fåordig mot 'den fine herrn'; men snart
fann jag en öppen väg till hennes förtroende, i det
jag upptäckte, att hon var mycket vetgirig, och med
förtjusning började jag utså kunskapens frö i hennes
klara förstånd. Poesi anslog isynnerhet den känsliga
flickan; och hvem kan undra, om jag företrädesvis
citerade det erotiska? Snart klingade mina romanser
och ballader på hennes sköna folkmelodier i dalarne
och på bergen. Så sjöng hon nu för mig, men hon sjöng
icke så ofta för Ola, och hans lur ljöd allt mera
sällan och mera klagande i skogen.

"Snart var jag ett af Gertrud efterlängtadt sällskap,
och sjelf tyckte jag mig icke kunna lefva den dag,
jag icke skulle få träffa henne. Men om qvällarne,
då jag sammanträffade med syskonen i deras stuga,
väntade lilla Kersti förgäfves den uppmuntran, hvarvid
hon blifvit van. Mina berättelser uteblefvo och Ola
hade icke mer några sägner att förtälja. Med hjertat
uppfyldt af Gertruds bild, upprepade jag i tankarne
hvarje ord, hon yttrat, återupplefde i fantasien
de stunder, jag tillbringat med henne och kände mig
dervid så lycklig i min sjelfviskhet, att jag icke
märkte, huru Ola blef med hvarje dag allt sorgsnare
och tystare.

"En dag stodo Gertrud och jag på en öfver elfven
utskjutande häll ett stycke ofvanför fallet.

"'Ser du, Gertrud', sade jag, 'ser du strömfåran
der nere, huru den blir allt starkare och starkare,
endast några famnar härifrån kan intet motstå dess
makt. Och likväl, Gertrud, skulle jag gerna för dig
kasta mig i dess famn.'

"'Tyst, tyst, herr Hjalmar, ni syndar, när ni så
talar om ert dyrbara lif.'

"'Är mitt lif dyrbart? Skulle det äga något värde för
dig, så gif mig blott en enda af de der blommorna, du
bär vid ditt bröst, och jag skall evigt gömma den till
minne af den sällaste stunden i mitt lif, hviskade
jag, i det jag för första gången vågade linda min arm
omkring henne och närma mitt ansigte intill hennes,
så att jag rätt djupt kunde blicka in i hennes ögon.

"Gertrud syntes tveka. Slutligen lossade hon sakta den
med ett grässtrå hopbundna buketten från sitt bröst
och betraktade den med en saknadsfull blick; men i
det samma jag sällhetsdrucken lyftade min hand för att
emottaga den såsom en underpant på hennes genkärlek,
slet hon sig ur mina armar och slungade buketten ned
i djupet med en åtbörd af fasa, såsom hade jag varit
den lede frestaren sjelf och de stackars blommorna
det kontrakt, hvarigenom hon höll på att förbinda
sig till hans tjenst.

"Häpen och förvånad betraktade jag Gertrud ett
ögonblick, och i nästa -- störtade jag mig i vågorna,
besinningslöst jagande efter sista skymten af min
drömda lycka. -- -- -- -- --"

Här tystnade min unge vän och såg tankfull framför sig.

"Du handlade som en galning", sade jag; "men Gud, som
är de dårars förmyndare, sände väl då någon räddande
engel, efter du sitter här lifslefvande bredvid mig. --
Men, det är sant, du är ju en förträfflig simmare?"

"Om icke just förträfflig, så är jag dock så mycket
hemmastadd i den konsten, att du icke behöfver anse
mig som en sjelfspilling, för det jag kastade mig
i vattnet. Huru bestört jag än blef öfver Gertruds
beteende, var det icke min mening att söka döden. Jag
hade blott en brinnande önskan att rädda de blommor,
hon ett ögonblick tycktes hafva ämnat mig; och denna
önskan växte i ett nu till en jättemakt, för hvars
vink hela min varelse blef ett viljelöst verktyg. Det
var mig på en gång klart, att dessa blommor utgjorde
det enda, jag kunde vinna af den älskade flickan, det
enda, jag kunde få äga af min försvunna lycka. Jag
uppnådde också snart målet för mitt vågstycke. Den
lilla blomsterbuketten låg snart i min hand, och
allt skulle gått väl, blott jag icke uraktlåtit
att beräkna, det stranden på detta ställe var
fullkomligt otillgänglig. Jag gjorde gång på gång de
mest förtviflade ansträngningar att haka mig fast vid
den branta bergväggen och föll slutligen utmattad och
sanslös tillbaka i de mot forsen framilande vågorna.

"Min svimning kunde ej hafva varat länge. Jag vaknade
vid att jag med jättekraft slungades upp på marken
bakom några hvassa stenar, som kantade stranden
nedanom hällen. Drypande af vatten, men alldeles
oskadad, reste jag mig genast och såg mig förvånad
omkring; och det första, som mötte min blick, kom
nästan blodet att stelna i mina ådror. Der mellan
stenarne på stranden låg Gertrud, med likblekt ansigte
och alla tecken till förtviflan, knäböjd öfver den
arme Ola, som med egen lifsfara räddat mig. Den ädle,
sjelfuppoffrande ynglingens ansigte var blekt, och
blodet framsippade ur ett djupt sår vid hans tinning.

"På min frågande blick svarade Gertrud, att han
fallit tillbaka öfver de hvassa stenarne, då han
kastade mig upp på stranden, och stöten hade blifvit
så mycket häftigare, som han snafvade, redan innan
han var befriad från sin börda och gjorde en vild
ansträngning att bringa den i säkerhet.

"'Det är jag, som dödat honom', klagade Gertrud. 'Ack
Ola, min barndomsvän, nu först känner jag, huru kär
du var mig.'

"Och hon böjde sig ned att kyssa hans tillslutna ögon,
andas på hans blåbleka läppar och borttaga blodet
från hans marmorhvita panna.

"'Det är du, som dödat honom!' ropade det med
thordönsstämma inom mig; och på en gång stod det
klart för mitt samvete, huru jag härjat hans hjertas
rosengård, huru jag blekt

hans friska kind, molnhöljt hans öppna panna samt
förstummat hans glada, vänliga röst; och en klagan
hade ändå aldrig gått öfver hans läppar, han hade
icke ens gifvit mig en förebrående blick.

"Och nu, då jag velat fullborda stölden af hans lycka;
nu, då han kanske såg, huru jag tryckte hans barndoms
käraste till mitt hjerta; då han kanske hörde, huru
jag tiggde kärlek af hans ungdoms brud: nu hade han
spillt sitt unga, sitt ädla lif för mig! Min ånger
var så mycket bittrare, som den var för sen. Hvartill
båtade nu de löften, jag gjorde att icke mer använda
de vapen, som samhällsställning och uppfostran gåfvo
mig framför Ola, och med hvilka jag med honom velat
täfla om Gertruds kärlek? Hvartill tjenade nu min
fasta föresats, att göra alla tänkbara uppoffringar
för Olas framtida lycka? Han hade ju ingen framtid
mer, stackars gosse, hans liflösa kropp låg ju ännu
alltjemt lika orörlig utsträckt framför mig.

"Men Gud ville icke belasta mig med en så tung
samvetsskuld; han ville i sin nåd gifva mig tillfälle
att till någon del godtgöra, hvad jag i mitt lättsinne
hade brutit. Ola uppslog ännu sina ögon mot dagens
ljus, hans lif var ännu sparadt för lyckligare dagar.

"Den till döden dömde kan knappast med girigare öron
höra benådningsdomen, än jag lyssnade till den första
ur Olas bröst framträngande suckan. Och Gertrud, som
förut betraktat honom under tårlösa qval, utbrast nu
i den häftigaste gråt.

"'Gertrud', hviskade Ola, 'hvarför gråter du så? Den
du har kär, lefver ju? Ser du inte, Gertrud, ser
du inte, att han står der bredvid dig? Hu, hvad det
brusade der nere! Strömmen hade redan fattat honom;
jag var så rädd, att du skulle förlora honom, då hade
ditt hjerta säkert brustit af sorg.'

"'O nej, tala icke så, Ola, gör mig icke ledsen. Nu
är jag så glad, fast jag gråter. Nyss ville mitt hjerta brista,
men det var   för din skull, Ola.    Ser du, jag trodde, du var
död, och då ville inte heller jag lefva.'

"'Skulle du vilja dö med mig? Åh nej, Gertrud, du hade
allt velat lefva, fast det gjorde dig ondt om
barndomsvännen, och du kände, att du ändå höll af
honom litet, när du trodde dig hafva mistat honom.'

"'Goda Ola, jag har alltid hållit af dig, fastän jag
lekte med en grann såpbubbla, tills dess skimmer höll
på att förblända mig. Men nu har bubblan brustit, och
nu står du åter för min syn som den gode, redlige,
trofaste Ola, den ende jag i lif och död skall
hålla kär.'

"'Nu är jag så lycklig, nu ville jag dö', hviskade
Ola matt, i det han åter tillslöt sina ögon. Men det
var icke i dödens känslolösa sömn, utan blott för att
bibehålla den sköna drömmen. Och liksom den blinde
känner sig omsväfvas af vårens ljumma fläktar, så
kände sig Ola smekas af strålarne från Gertruds öga;
och när deras blickar snart åter möttes, då fanns
ingen skymt af tvifvel mer i dem, då lyste de af ren,
ömsesidig sällhet.

"Och jag såg icke mera någon skugga af sorg på de
goda unga menniskornas ansigten, förrän den dag
jag, öfverhopad med välsignelser för det lilla
bidrag, jag lemnat till deras bosättning, återtog
min vandringsstaf, för att lemna deras aflägsna
bygder. När jag i afskedets stund tryckte den redlige
Olas hand, märkte jag en konvulsivisk ryckning
kring hans mungipor; tårar dallrade i Gertruds
ögonfransar, och Kersti påtrugade mig snyftande sin
lilla fullplockade bärkorg, hvaruti jag sedan troget
förvarat Gertruds räddade blommor. Vännerna vinkade
ännu ett sista sorgset farväl, då jag i skogsbrynet
vände mig om, för att ännu en gång kasta en lång,
saknadsfull blick på hyddan vid Rjukandforsen."




Ett nattstycke.

(Ram kring fyra taflor.) 

Prisnovell af Sylvia.

II.

Minny.

5.

Minny satt, fördjupad i sin bok, i Julius'
rum. Qvällskuggorna föllo allt längre och tätare; men
den ifriga läsarinnan blef allt ifrigare, i samma mån
som ljuset aftog: hon befarade i hvarje ögonblick ett
kallelserop från fru Forsner, att det skulle finnas
någon ny modjournal att rådgöra om, eller att hon
skulle vara hågad för ett sväfvande skymningsprat vid
brasan. Men något rop störde henne icke den qvällen,
och hon lade först bort boken, då den ena stjernan
steg fram efter den andra på natthimlen. Minny lutade
då hufvudet mot fönsterrutan och såg utåt den långa
gaslysta gatan, der folkhvimlet och de rullande
vagnarne i ett evigt enahanda korsade hvarandra. Det
låg något drömgifvande i gatubullret, som, likt bruset
hos en fors, steg och sjönk. Hon lät tankarne flyga
vida omkring, än stanna vid någon skimrande fest, med
bullrande musik och doftande blommor, än vid det tysta
lifvet hos fosterföräldrarne med helgdagskammaren
och de brokiga porslinsfigurerna och taflan från
fönstret, då de lätta skeppen lyfte sina segel, än på
hvardagslifvet hos fru Forsner, som hade två sidor,
en enskilt och en offentlig, -- den offentliga full af
älskvärda leenden, exemplarisk flit och uppoffrande
moderskärlek, -- den enskilta en grälaktig småaktighet,
en vårdslös abandon och köld för hela sin omgifning.

Hon började jemföra fru Forsner med sin fostermoder
-- huru olika! Tina Simers kunde låta se sig hvilken
timma på dagen som helst och i hvad göromål som helst;
det felades henne aldrig ett rent förkläde och ett
gladt leende. Och ändock var hon aldrig utan husliga
göromål; man kunde gerna att hon framlefde sina dagar
från tvättbaljan till 
baktråget, från tråget till skurtrasan, från trasan
till strykjernet och från jernet till stoppnålen, och
likväl hann hon sällskapa med sin man och passa upp
och vårda sin sjukliga svägerska, samt hade ändock
alltid till öfvers ett gladt ord och ett godt råd
för grannarne.

Minny började tänka på, huru mycket som var sant eller
falskt i denna verlden, och det kom en längtan öfver
henne efter det enkla hem, der hon var fostrad och
uppfödd. För första gången smög sig en tanke öfver
henne, hurudant hennes eget öde skulle blifva:
det dunkla och förgångna trädde i bakgrunden;
de hjeltar, hon dyrkade, ströko på foten, och hon
började fundera på framtiden och det lif, hon förde;
men hur hon än måtte vända det, så förmådde hon icke
locka den ringaste romantik derur, att gå från den
ena bjudningen på den andra, att samtala om toaletten
eller någonting lika vigtigt, att gå i butikerna,
för att se på grannlåt och bjeffs; -- att lefva fram
sitt lif utan någon bestämmelse, likt ett fladdrande
sken eller en nyckfull vind, det var hennes lott.

Då steg en svag skugga af ett vänligt, men sorgset
ansigte till henne -- den skuggan var henne välbekant,
den bar på en sorg, som ryckt henne bort med sig i
sin hvirfvel, bort från allt, hvad hon möjligtvis
ännu hade kärt i verlden, och Minny kom ihåg de
första orden, hon hört om sin mor, då hon som helt
liten frågat, hvaraf hon dött. "Bättre för dig,
stackars barn, att inte veta det; bäst för dig,
om du aldrig får veta det!" De orden hade hon burit
på, tills mindre ömma läppar fällt än hårdare ord,
hvilka hon laggt tillsammans, tills hon visste,
att hon kunnat tacka sin Gud, om den

fattige, hederlige Adam Simers varit hennes verklige
far! För hvem arbetade och sträfvade han? för hvems
skull hade hans hustru det trägnaste arbete från
morgon till qväll? för hvems skull hade de måst
försaka och slå vatten i mjölken och ärtmjöl i rågen,
om icke just för dessa barn, som Gud icke gifvit dem,
men som deras hjertan upptagit, vårdat och fostrat,
och som de nu höllo skilda från sig, för att de skulle
få det lifvets goda, som de ansågo dem sakna i det
lilla envåningshuset på E....s storgata.

Skulle hon väl någonsin kunna återgälda deras
godhet? Framtiden var en olöst gåta, och ehuru
lifvet låg framför henne, lifvets stora skådespel,
så var ridån ännu nere och allt bakom den en djup
hemlighet. På det närvarande -- skenet vid rampen --
stannade hennes blickar, och hon hade intet program i
sin hand, som kunde gifva henne den ringaste ledning,
och hon undrade, när väl hennes egentliga lif skulle
börja, ty dramens hjelte borde väl träda upp, innan
den egentliga tiden gick förbi, -- hon var ju aderton
år. Men kanske hennes lif blott skulle blifva en
hvardagshistoria, en platt hed, öfver hvilken hon
långsamt skulle sträfva fram till en glömd graf. Hon
skulle må hända aldrig älskas eller älska, och hennes
dag skulle försvinna, likasom under en lång sömn.

Hon skakade på hufvudet -- nej, och tusen gånger
nej! Den person, som, liten och oansenlig, med klara
ögon, så lugnt och vänligt steg fram till henne,
icke var han det ideal, hon drömt sig? Icke kunde
han skänka henne den sol och glöd, hon behöfde?

Ja, huru kunde hon, midt under dessa framtidsdrömmar,
komma att tänka på häradshöfding Gunstorp? "Menniskan
är en slaf under fantasien" -- hade han en gång sagt;
huru rätt hade han icke, den var snabbvingad som
vinden och slog ner, der man minst hade väntat;
den flög icke uteslutande bland blommorna, de kala
trädstammarne fingo också sin del. Tanken på Gunstorp
återförde henne till det närvarande, och hon gick
att söka ljus, för att med "liten Dorrit" göra ännu
ett besök i bysättningshäktet.

Då hon kom in i förmaket, stod lampan brinnande
på bordet, och i soffan satt herr Gunstorp. Minny
rodnade, liksom om hennes tankar trollat dit
honom. Han satt omgifven af papper, men såg upp,
då hon kom in.

"Hvar har du hållit hus, Minny?" sade fru Forsner,
som, med sina barn vid sidan, gaf dem små tysta
upplysningar för morgondagens lexor. "Clara har sökt
dig öfverallt."

"Jag har sutit och läst inne i Julius' rum."

"Är du en heliofob då?"

"Inte presist", svarade Minny gladt", jag tror nästan,
att jag ofvanpå läsningen tog ..."

"En bastant slummer!" inföll fru Forsner.

"Nej, en vaken dröm!"

"Ja, för de unga flickorna! Jag må undra, hur mycken
verklighet som går in i deras tankar?"

"Fantasien får i deras hjernor ett afgjordt plus."

"Verkligheten kan ibland behöfva en liten efterrätt",
sade Minny.

"Du tycker då?"

"Att den är treflig nog."

"Jag vill slå vad, att du i skymningen sutit och
funderat på, att din egen lefnad skall utveckla
sig efter det eller det romanmönstret", sade fru
Forsner skrattande. "O, jag minns mig sjelf -- jag
tänkte på prinsar och markiser, då jag gaf mitt 'ja'
till en minuthandlare; jag giffce mig med en redbar
menniska, då hela min håg låg åt någon dyster man,
med måhända ett ofrivilligt mord på sitt samvete"; --
fru Forsner skakade på hufvudet som ville hon söka
inbilla dem, att hon var en gammal tandlös qvinna,
som skådade minst ett halft århundrade tillbaka och
småskrattade åt sina ungdomsdårskaper. "Servera
oss nu té, Minny; litet materiel verklighet med
saffransbröd och pepparkakor kan göra dig godt. --
Är nu allt redigt och klart, herr Gunstorp!"

"Som jag visat fru Forsner, här är kontraktet,
bevittnadt och underskrifvet. Alldeles en likadan
affär gjorde jag upp i går: det var en tvist om en
ännu större penningesumma",
och från berättelsen om denna tvist, gick herr
Gunstorp från den ena rättegången till den andra.

Minny lyssnade uppmärksamt; invecklade rättegångar
hade samband med det dunkla förflutna, och hon skulle
kanske inte med hälften så stort nöje hört på den
intressantaste kärlekshistoria. Fru Forsner gäspade
lätt bakom sin lilla hvita hand, då herr Gunstorp
insåg sig hafva proppat tillräcklig lagkunskap i sina
åhörarinnors små hufvuden.

"Jag har nu tröttat fru Forsner; men mamsell Simers
har varit en så uppmärksam åhörarinna, att hon förledt
mig till de här juridiska extravaganserna."

"Ja", sade Minny, "ett aldrig så litet skimmer eller
fäste kan gifva upplysning och ledning åt" ...

"Det är skada, att inte du, Minny, blifvit man och
slagit dig på juridiken!"

"Ack ja!"

Herr Gunstorp tryckte vid  afskedstagandet hennes hand.

Med sådana sympatier för hans stånd -- skulle hon väl
vara utan sympatier för en af dess representanter? Han
log åt sig sjelf och kallade sig en gammal dåre.

Efter detta blandade sig herr Gunstorp ofta i Minnys
fantasier, han kom opåkallad och uppenbarade sig
plösligt än här och än der. Så kunde hända, då
hon trollat fram någon bildskön hjelte, att den
plösligen krympte ihop till herr Gunstorps lilla
oansenliga figur, som såg lugnt och vänligt på henne,
i stället för att göra en brinnande kärleksförklaring;
än kom han och ställde sig sida vid sida om den bleka
skuggbild, som hon kallade "mor", och lofvade att
skaffa henne rättvisa; än stod han midt under det
närvarandes bullersumma och vexlande lif och talade
uppmuntrande ord till henne. Men när hon verkligen
träffade honom, undvek hon honom, kanske för att fru
Forsner gycklade öfver den "chevalier sans peur et
sans reproche", hon förvärfvat sig, en riddare, som,
minst sagdt, kunde varit hennes far och som en ung
flicka naturligtvis inte kunde fördraga.

En afton, då ett litet sällskap var samladt hos fru
Forsner och hon som bäst höll på att med sina barn
förevisa vackra moderliga grupper för herr Dunkert
och således inte hade mycken tid öfrig att tänka på
något annat, satt Minny i det lilla kabinettet och
såg på gravyrer bredvid häradshöfding Gunstorp.

"Det här lilla huset med trädgården bakom påminner
alldeles om mitt hem", sade Minny och visade på en
oljefärgstafla, som hängde på väggen midt öfver dem,
"jag tycker alldeles, som om det är afton och att min
fosterfar i hvilket ögonblick som helst kan träda
ur dörren der, med sin pipa i munnen, medan mammas
lilla runda figur skymtar fram bakom honom."

Han såg på hennes lifvade ansigte, som var öfvergjutet
af ljusskenet, på den fina, halft frånvända ovalen
och de mörka strålande ögonen, som voro uppslagna
mot den lilla oljefärgstaflan.

"Jag tänker många gånger på, att det kan vara tid på
att återvända."

"Och lefva en idyll?" sade herr Gunstorp, "ja,
ingenting öfvergår lyckan i ett lungt lif!"

"Det vill jag inte hålla med om. En och annan liten
pikant händelse tror jag inte skadar."

"Sådana kunna gerna få följa; med lugn menade jag
inte död."

Hon såg på honom.

"När man kommit till mina år, sätter man mera värde
på lifvet vid härden, än det, som genomkämpas ute i
den villande verlden. Jag är nu två och fyratio år,
mamsell Simers, en gammal ungkarl, som ni ser, och
jag tycker, som sagdt, om ett lugnt lif; men det är
kallt och dystert att sitta ensam i hemmet och vänta
på ålderdomen. Ja, jag hade en gång ett halft hopp om,
att inte behöfva vandra så här som en enstöring; jag
höll en ung och vacker flicka kär, men hon -- nå ja,
vi vandrade snart våra skilda vägar."

"Ni älskar henne ännu?" sade Minny. En olycklig,
evigt brinnande kärlek var höjden af all jordisk
lycka, tyckte hon.

"Nej, den kärleken var blott ett vildt skott; någon
stam och krona fick den aldrig och torkade bort
med 

solskensdagarne", sade Gunstorp. Han hade upplefvat
åtminstone tillstymmelsen till en olycklig
kärlek. Minny såg intresserad på honom.

"Se här sitten j som två kuttrande dufvor", sade
fru Forsner och kom och tog plats bredvid dem. "Jag
har just talat om dig, Minny, med herr Dunkert;
han kan inte nog förvåna sig öfver din och Julius'
olikhet. A propos de der rika köpmännen, en sådan
stolthet, sannerligen jag rätt kan fatta den!"

"Då måste den vara mycket tillkrånglad!"

"Elake! Det var för resten inte mot mig, han visade
sitt högmod", sade fru Fersner och skakade skälmskt
på hufvudet, "utan jag uttrycker min förvåning å
en annans vägnar, som just gjorde mig uppmärksam
derpå. Julius, kom hit och bevittna mina ord!"

"Mig förvånar inte herr Dunkert mera", sade Julius
skrattande.

"Men att så der vända herr Simers ryggen!"

"Jag slår vad", sade den unge mannen gladt, "att han
så hastigt klagade öfver illamående, blott för att
slippa supera med en af sina kontorister!"

"Jag tror på Dunkerts illamående som ett godt barn",
sade herr Gunstorp; "jag har i två års tid varit
lärare för hans son, Ferdinand, och jag känner
Dunkert för väl, att tro på ett så dumt högmod."

"Emellertid är han borta nu", sade fru Forsner och
drog med en nervös retlighet i lampskärmen, men
tillade strax helt muntert: "Lyckligtvis hafva inte
alla mina gäster blifvit illamående. Hvad sägs om
ett litet parti preferens, herr Gunstorp?" Och den
älskvärda värdinnan lade för det öfriga af qvällen
beslag på honom.

*

6.

Häradshöfding Gunstorp sökte efter denna afton
allt ifrigare upp Minny, än i fru Forsners hem,
än ute i societetslifvet. Han talade till henne
om sitt förgångna lif, sina ungdomsdrömmar och
det närvarandes tomhet, och hon hörde på honom och
syntes så intresserad, som vore hans tal uppslaget
på en ny bok. Fru Forsner trädde nu mera sällan
störande emellan; kanske fann hon ett visst behag i
att, när hon såg, att hon inte sjelf kunde vara den
handlande älskarinnan, hon åtminstone kunde vara den
skyddsgudinna, under hvilkens hägn gryende sympatier
uppspirade och fingo sitt fäste, och hon föresatte
sig, att Minny och herr Gunstorp skulle hafva henne
att tacka för sin lycka. Det var denna tankeföljd,
herr Gunstorp hade att tacka för små trefliga
bjudningar vid skymningsbrasan med åtföljande stekta
äpplen och spökhistorier.

En sådan qväll satt Minny med det flammande eldskenet
öfver sin ljusklädda gestalt och det bleka ansigtet
stödt mot handen.

Fru Forsner svärmade för spökscener, och målade just
en sådan med en troendes hela lif för sina åhörare.

"Jag slår vad, att Minny inte hört ett ord", sade
fru Forsner, plötsligen skrattande.

"Jo, det var vid kyrkdörren ..."

"Det var inne i kyrkan och ute igen; historien är nu
slut, min söta! Nej, dina tankar göra långa ströftåg,
och hade jag inte häradshöfding Gunstorp, så kunde
jag så godt sätta mig och berätta för brasan der. Gå
och lägg upp litet sylt till oss, Minny, det skall
väcka dig, eller nej, vänta, slumra ännu en stund;
jag får gå sjelf, när jag rätt tänker efter", och
fru Forsner försvann ur rummet.

"Jag satt just och tänkte på en qväll för många,
många år sedan", sade Minny; "jag var liten, kanske
på sin höjd fyra år ... det var just framför en sådan
här flammande brasa, och eldskenet har likasom lockat
fram hågkomsten om den. Jag satt på en pall och stödde
mig mot någons knän; jag var halfsofvande, men kände
en mjuk hand stryka tillbaka mitt hår. Då väcktes
jag plötsligen af ett skrik. Julius och jag stodo
midt på golfvet och någon låg utsträckt framför mig
på mattan. Det var bestämdt den qvällen, då det kom
underrättelse om min fars död."

Minny talade långsamt, liksom påminde hon sig
småningom en och en sak i sender. Hennes ena hand
hvilade på stolskarmen och Gunstorp hade fattat den
med en sakta tryckning.

"Sedan hörde jag min moder tala mellan snyftningar,
och hon sade, i det hon tog mig om hufvudet: 'Din
fars oskuld skall komma i dagen!'"

"Jag har ofta tänkt att tala med herr Gunstorp om
mina föräldrar", återtog hon efter en stunds tystnad
och ett tankspridt stirrande i elden. "Jag vet,
att de voro lyckligt gifta, att de icke lefde öfver
sina tillgångar, att de icke hade några bekymmer
om dagligt bröd. Likväl begick min fader ett
sjelfmord i något förtvifladt ögonblick ... det
var en balans ... omkring tiotusen riksdaler,
tror jag, som felades i några åt honom anförtrodda
medel." Hon teg ett ögonblick; derpå återtog hon:
"Då Adam Simers följde Julius hit, frågade jag honom
om de närmaste omständigheterna vid ... vid min
faders död. En morgon -- han hade inte länge varit i
Göteborg, högst en dag eller så -- låg han badande i
sitt blod, när uppassaren kom in. Ett bref, börjadt
till min moder föregående afton, der han gladt
omtalar sin resa och sitt hopp att snart återse
henne, var lemnadt på ett bord; dertill hade han
lagt några osammanhängande rader, tydligt talande om
sinnesförvirring -- en förvirring, under hvilken han
afhändt sig lifvet. Till hvad bruk han användt den
bristande penningesumman, har aldrig blifvit klart
för oss och skall väl aldrig blifva det."

Minny tystnade och lutade sig ännu närmare mot elden.

"Jag skall en gång tala med Adam Simers", sade
Gunstorp; "kanske det kan finnas någon ledtråd,
som kan upplysa, hvartill han användt penningarne."

"Ja, Gud gifve! Jag vet inte, -- det är kanhända mycket
dåraktigt -- men jag tror, likasom min moder och Adam
Simers, att om man kunde få reda härpå, så skulle
min fader måhända inte vara fullt så brottslig,
som man trott. Jag har ofta tänkt, att om man hade
följt alla min faders företag steg efter steg, alla
hans handlingar, huru obetydliga de än måtte vara,
så skulle man kanske kunnat få något ljus. Men ingen
har naturligtvis så kunnat intressera sig derför,
och om man nu skulle söka göra det, så är det så
många år sedan den olyckliga tilldragelsen, att de
flesta spår efter honom äro alldeles igensopade."

"Minns mamsell Simers inte något enda yttrande från
sin mor, som kunde gifva den ringaste ledning."

"Allt hvad jag minns från den tiden, är, att jag ofta
hörde min mor gråta, tills hon en dag låg blek och
orörlig och man klädde henne i hvitt och vi fingo
kyssa hennes kalla händer och man bar bort henne och
sade oss, att vi voro föräldralösa. Och Julius gret
och drog mig intill sig, och vi satte oss båda i en
vrå att leka med några granrisqvistar, som lågo på
golfvet. I det samma lyfte en stor främmande man upp
oss, kallade oss kusiner och tryckte oss i sin famn,
och strax derefter sutto vi i en skakande trilla
bredvid samma person, som nyss kallat oss kusiner, men
nu endast kallade oss: 'små bleka stackare'. Så bar
det af för oss en hel dag, och när vi ändtligen för
sista gången på den dagen lyftades ur vagnen, stodo
vi i Adam Simers hem och här kallade han oss sina
'barn', och det namnet hafva vi sedan fått behålla."

Minny satt med nedslagna ögon under det hon talade;
då och då darrade hennes läppar, likasom när ett barn
håller sig från att gråta.

Herr Gunstorp såg fortfarande på henne, och nu, när
hon slutat tala, smektes hans öra ännu af den känsla,
som röjdes i hennes ord.

"Ja, vi stackars öfvergifna", och Minny slog upp de
långa ögonfransarne, och den glödheta brasan speglade
sig i några klara kristaller, som lågo darrande på
hennes ljusa klädning, "vi fingo nu huld och skydd. De
sista dagarne af sitt lif hade min mor skrifvit och
bedt Adam härom."

"Mamsell Simers fick således ett hem, för att kanske
en dag välja ett annat", sade herr Gunstorp. "Och om
nu en

äldre man ... om jag skulle bedja Minny att vandra
bort med mig, skulle den vandringen inte blifva allt
för påkostande, skulle väl Minny vilja följa med mig,
för att hos mig finna det der andra hemmet? Ni är en
helt ung flicka och jag nästan dubbelt så gammal;
någon rikedom har jag icke, men ingen skall kunna
hålla er kärare än jag; jag skall sträfva för er,
Minny, ni skall aldrig röna hvad brist och bekymmer
är, om ni blir min hustru!"

Minny satt tyst och orörlig, lyssnande till hvart ord,
han på detta sätt halfhögt talade till henne.

"Om ni varit en vanlig flicka, fostrad i lyx och
öfverflöd, skulle jag aldrig vågat tala till er,
som jag nu gör, om jag än älskat er aldrig så högt,
men en okonstlad och god liten flicka skall måhända
finna sig i ett enkelt lif?"

Ännu lyssnade Minny andlös, och ändå borde hon hafva
varit förberedd på, att, efter all den uppmärksamhet
han visat henne och hon skenbarligen med nöje
mottagit, han också slutligen skulle föra ett sådant
språk, en friares språk till henne.

Hade Minny varit alldeles blind? Medan hon ännu satt
och stirrade på rampen, var skådespelet redan börjadt
och hade älskaren uppträdt på scenen; men såg han väl
ut som en älskare, denne man, som nu talade? Kunde
ett ungt och oerfaret flickhjerta fästa sig vid
honom? Dramen var så godt som utspelad, innan hon
visste, att den var börjad, och om hon nu med ett
enda litet jakande ord svarade honom, invigde hon
hela sitt lif endast åt några hvardagsscener, der
skramlande karotter och kastruller utgjorde orkestern
och ett dödande enahanda med promenaden på Carl
XIII:s torg och tesupéer hos någon klient utgjorde
scenens enda omvexlingar. Men hade hon väl rätt att
välja? ... När fosterföräldrarne oupphörligen
måste göra uppoffringar och försakelser för deras
skull, -- ja, hon visste, att de till och med måst göra
skulder, för att hålla Julius vid handelsinstitutet! --
Det låg nu blott för henne en väg utstakad, och den
måste hon följa, om hon inte skulle blygas öfver sitt
eget handlingssätt; den vägen låg jemn och rak, utan
törnen och stenar, och skulle kanske föra till lugnet,
om den också inte hade några hänförande vyer. Och
när nu Gunstorp slutade att tala, i det han sade
sig aldrig förr än nu hafva vetat, hvad kärlek var,
lade hon lugnt sin lilla hand i hans.

Han lutade sig ned och kysste den, och Minny smög sig
intill honom och bad, att han skulle vara god emot
henne och hafva fördrag med hennes barnsligheter. --
Så hastigt, så utan alla vidare betänkligheter var
det afgjordt, och Minny lyssnade med liflig rodnad på
försäkringar, som gjorde henne viss på, att hon var
älskad med en af de passioner, som räcka för lifvet.

"Se här är sylt, och brasan är kolnad, och j sitten
i beckmörker", sade fru Forsner och tände ett par
ljus. "Jag kom ut och blef der hindrad af Clara och
hennes lexor och jag undrade just, huru j skullen
bära min bortovaro. Men Minny och Gunstorp se just
ut som ett nyförlofvadt par ... är det så? Ja, det
är så. Bort med syltsakerna då! Ett glas champagne
är just passande ofvanpå en kärleksförklaring."

Det kom liksom en frisk vind med fru Forsner, och
Minny tyckte sig inte hälften så brydd och var rätt
lycklig, när fru Forsner i ett litet afsides sade
henne, att hon kunde tacka sin lyckliga stjerna,
som fört henne dit i huset, der hon blifvit bekant
med en så hederlig och så verkligt framstående man som
häradshöfding Gunstorp. "Ja, du har allt mig att tacka
för din lycka", sade den lilla enkan gladt. "Minnys
fostermoder", tillade hon strax derpå, "blef också
förlofvad, då hon var i mitt hus; min man lefde då
ännu, min stackars Josef! och vi gjorde bröllop för
henne och Adam Simers, och nu får jag kanske göra
det samma för dig, Minny?"

"Det är god tid att tala härom."

"Ja, vi göra ett förlofningskalas att börja med!"

Få dagar derefter var en större bjudning hos
fru Forsner. Det nyförlofvade parets skål var
drucken. Fru Forsner hade derunder torkat bort två
tårar och sett på herr Dunkert, och mamsell Brus
hade fingrat på ett glashjerta och stirrat på ett
präktigt armband och kanske tänkt på herr Dunkert,
medan han sjelf stått der så kall och oåtkomlig,
att de båda damerna i en sympatetisk känsla funno,
att det kanske inte längre var värdt att bygga sitt
hopp på hälleberget. Och fru Forsner gick leende, för
att söka upp en stjernprydd öfverste, medan mamsell
Brus mumlade något om spartanerna, under det hon
blygt smög sig fram till en lärd magister, som stod
fördjupad i några funderingar, huruvida inte ändå
hebreiskan vore det nödvändigaste språk för ungdomen,
och inledde bekantskap med att fråga, huru han fann
den "odödlige Shakspeares odödlige Hamlet?"

Under detta stod Julius med sin syster i ett litet
kabinett. "Gud göre dig lycklig, Minny!" sade han.

"Jag tror det", hon nickade, "jag har godt hopp!"

"Att du skulle välja så förståndigt med allt ditt
oförstånd, Minny! Jag skulle förr trott, att du
kunnat fästa dig vid en Rinaldo Rinaldini, än vid
den hedersmannen Gunstorp!"

Hon skrattade. För knappt åtta dagar sedan hade hon
varit frestad att dela hans tro.

"Du ser så lifvad och glad ut, Minny. Fast jag
är ett par år äldre än du, har jag ändå kommit på
efterkälken. Jag må undra, hvar jag skall finna min
hamn undan stormarne." Lilla Clara Forsner kom nu
in i kabinettet. "Jaså, du lilla dufunge, var det
kanske svar på tal! -- Hör på, Clara, vill du blifva
min fästmö? Gud förlåte mig, rodnar inte barnet,
jag tror tant Minny lärt dig, hvad kärlek vill säga?"

"Kärlek", sade Minny och såg tankspridd ut genom
fönstret. Gasskenet lyste gatan fram och sorlet
utanför var alltjemt i stigande och fallande. "Man gör
sig många idéer och tankar om den känslan, och när
allt kommer omkring, är det endast ett stilla lugn,
en innerlig och ljuf förening, som aldrig kan göra
oss olyckliga, men väl mycket lyckliga!"

"Mitt ljufva barn", sade herr Gunstorp och drog henne
intill sig. Hon lutade sitt hufvud kanske något trött,
men stilla och tillitsfullt mot hans axel.

"Jag har fått ett bref i dag från mina fosterföräldrar
-- som gjort mig stor glädje --, vårt bröllop", Minny
talade utan rodnad och lugnt, som det varit en helt
naturlig följd efter ett förlofningskalas, "skall
firas hos dem; inte sant, du vill ju se mitt hem,
trädgårdstäppan och den slingrande ån, och vi skola
vandra utmed den?"

"Vi skola göra en resa efter bröllopet, Minny, du
skall riktigt se dig om!"

"Du tänker då endast på mig."

"Endast på dig, Minny! Måtte du blott aldrig tänka,
att du förhastat dig!"

"Jag är lycklig ... alla omkring mig äro lyckliga",
sade hon. "Jag har kanske varit ett oförståndigt
barn, fullt af drömmar och fantasier, men dessa
förläna ingen sällhet", och hon såg ännu en gång
ut genom fönstret med en lång tankspridd blick mot
natthimlen. Hvardagsscener vid sidan af en omtänksam
man vore kanske det allra afundsvärdaste. Hon ville
blifva en duglig husmor, hon skulle, likt Tina Simers,
kunna låta se sig hvad tid på dagen som helst, och ett
vänligt ord och en glad min skulle, med Guds hjelp,
aldrig felas henne!

"Du känner hela mitt förflutna lif, dess sorger
och fröjder; det närvarande och kommande är i din
hand, led mig och gör mig värd din godhet!" Och hon
lutade sig nära den man, hennes hjerta i denna stund
uteslutande tycktes välja.

Ett fosterländskt Bildergalleri.

XI.

Thomas Thorild.

(En bit svensk litteraturhistoria.)

(Forts. från föreg. häfte, sid. 74.)

I April 1787 anlände Thorild till Upsala, der han ingick
i Göteborgs nation och qvarstannade i halftannat
år. Atterbom porträtterar honom under denna tid efter
meddelanden af gamla, som personligen kände Thorild,
sålunda: "Stolt; plägande umgänge med ganska få; i
allmänhet föraktande både professorer och studenter;
hos de sednare likväl redan ägande en icke ringa
popularitet, men som först längre fram, och genom
hans politiska missöden, blef ofantlig; helst
vandrande ensam, insvept i en fin blå slängkappa,
med hufvudet upplyftadt och ögonen vanligen uppåt
riktade; i själsutgjutelser för sina vänner glödande,
vältalig, poetisk; i repliker till andra qvick,
esomoftast hvass, icke sällan dräpande; i seder ren,
i mat och dryck ytterst måttlig, i klädsel, utseende
och beteende en fullkomlig gentleman. Man visste, att
han var fattig; man såg honom aldrig utan penningar
och hörde honom aldrig behöfva låna. Staden Upsala,
i sin då varande ostädning och kalhet, behagade honom
ej; men desto mera det fagra, i dess närhet belägna
Vårdsätra. Med sedermera generalen Lagerbring och en
dennes kamrat tillbragte han der större delen af en
angenäm sommar. De begge unga officerarne jagade;
Thorild lustvandrade i skog och mark, än vid deras
sida, än allena; emellanåt höll han tal för dem vid
smultron och filbunkar, med hjessan omlindad af en
törnroskrans. Ofta förlustade han dem ock med sin
naturförtjusning, -- såsom då han en vacker morgon,
vid anblicken af en blomsterrik äng, som dock under
blommorna gömde ett kärr, från en kulle ilade dit ned,
och under utropet: 'Moder Natur, mottag din son i
din famn', kastade sig med utbredda armar framstupa
i det högt upp öfver honom yrande vattnet. Den
grånade krigaren slöt med detta vitsord: 'han var den
störste fantast och den intressantaste umgängesvän,
jag någonsin känt'. För öfrigt blef nu lagvetenskapen
studerad med all flit, om än icke enligt den vanliga
akademiska metoden. Blott sällan tillät han sig en
liten uppfriskande resa till Stockholm. Om en hans
återfärd derifrån förtäljes ännu följande anekdot. Han
hade vid Alsike gästgifvargård erhållit en stor, men
ytterligt trög häst, som, efter att hafva stretat
uppföre backen från Flötsund, tyckte sig ha gjort
nog för sin ära och ville rent af försätta sig i
ro. Thorild ställde sig framför hästen, betraktade
honom länge med en fixerande blick, skakade hufvudet
och sade: 'jag skänker dig mitt förakt och min
ömkan!' hvarefter han vände sig, förafskedade skjutsen
och till fots fullbordade sin resa, inträdande på
Upsala gator med en väldig piska i handen."

De sällsamma, verldsomstörtande tankar, som vid den
tiden brusade, lika stormilar, bland den europeiska
ungdomen, tecken af det annalkande revolutions-ovädret
i Frankrike, hade naturligtvis äfven makt med den
fantastiske Thorild, som till och med rufvade öfver
planen att skapa ett alldeles nytt politiskt och
socialt tillstånd, motsvarande så väl Platons republik
som de statsläror, hvilka de "mera framskjutna" af
nutidens män börjat på sina möten förhandla. I ett
bref till Tham har Thorild utkastat konturerna till
denna plan för ny verldsstyrelse, hvilken torde i
den kortaste sammanfattning böra här finna plats:

Mensklighetens principer äro: förstå och göra. 
De, som öfverträffa i det förra, heta genier; de,
som öfverträffa i det sednare, heta hjeltar. De förra
verka gudomligt och osynligt; de sednare i en mera
uppenbar menniskokraft. Att förena dem är att göra
allt, men dertill fordras ett intresse, en belöning,
hvilka skola vara

Herraväldet öfver Jorden;

och detta genom de stora själars hemkänslor, naturliga
motiver: på ena sidan ära, på andra sidan harm,
hvilket gifver första idéen af en

Verldens Republik.

Dennas osynliga regering (en verldsstyrelse)
äro genierna, det vill säga det allmänna fria och
stora förståndet. Dess synliga armé äro hjeltarne,
det är: det allmänna fria och stora modet, eller
mensklighetens väpnade makt. (Här hafva vi således
en lagstiftande och en verkställande makt.)

Dessa genier och hjeltar skola alltid befinna sig i
en tyst, inbördes, helig förening.    Deras heliga
mål är: 
Störta dårar, slå skälmar.

Nämligen sådana dårar och skälmar, som äro för mäktiga
att kunna dömas efter vanlig mennisko-ordning.

I England ville han förklara början, första
kolonien, af denna hjeltesekt, denna verlds-stat,
hvars osynliga, styrande och väpnade makt håller
en offentlig

Verldens Dom-bok,

en Europas Journal: der den citerar och tillsäger
dårarne att stiga ned; de fega och smickrande att
evigt dölja sig; skälmarne, att deras stund är
slagen. "Konungar och ministrar, för hvilka bryta lag
är intet; som ideligen förfräckas på tronen, göra
stämpel-akter, ohelga folkrätt, trampa förnuftet,
taga allt; prester, som, krypande, jakande, förråda
Gud, folket, sin ed; lärda och snillen, som vid en
vink uppoffra värdighet, sin ära, natur och sanning,
alla dessa lysande bofvar, som emot sin 
öfvertygelse först göra mensklighetens olyckor
... dem tillsäger denna Domens bok, att skottet är
laddadt, att det hämnande svärdet är osynligen öfver
deras hufvud. -- Efter denna citation, andra graden:
varning. Så domen: Feriendus! il 
est à frapper! (Han skall förgöras.)

"-- -- Hittills hafva nationerna sins emellan mördat och
krigat (på sina styresmäns bud): beggederas lika dårar
och oskyldiga. Nu är tid, att mensklighetens krig
utbrister: icke mot sig sjelf och sitt egna sköte,
utan mot sina styrande (andliga och verldsliga)
skälmar. Detta är stort och decisift! Och tillika
ärligt och rättfärdigt: som förkunnadt af Jehovah.

"När första skräcken af denna osynliga makt är gifven:
då låter man de 'stormäktiga' dårarne accordera af med
sina komedier af högfärd och vansinnigt öfvermod. Man
låter dem nedstiga till den rena menskligheten; till
det simpla majestät -- af förstånd och ära. Vilja de
gå in derpå: väl! de vinna då sjelfva, med oss alla.

"Derefter -- men småningom -- brännas städerna: 
dessa nästen för galenskapen och tyranniet,   dessa
yppighetens och eländets skolor;   der man efter
system förvandlar all jordens herlighet och
välsignelse till -- en stenhop!   Fria samhällen
af enskilda hushåll,   --  rörda dödliga, som ur det
yppiga eländets och förtryckets Babel gå ut i Naturen,
-- upplifvas efter hand; enligt gyllene åldrens
(eller primitiva verldens) förebild,   på öar,   i
bergstrakter,   hos vildar,   på köpta öde-ställen,
och så vidare;   under skygd af en allmän tolerans
och milda sekters frihet.    Egentligen dock
--  Ny Religion!   inga   pöbel-gudar!   ingen
oändliggjord menniskodåre   på   Himmelens   tron!
utan helt enkelt   Gud   (den Gud, som är);
alla väsendens Väsende,   det  all-lefvande och
all-lifvande;   Gud,   välgörande  i  den  evigt
uppenbara Naturen; dyrkad i bilder af solen,
menniskokärleken, barmhertigheten -- genom hans sanna
heliga: genier och hjeltar.

"Nya   lagar   --   Naturens rätt!   Nya  seder,   nytt
lefnadssätt -- frihetens och glädjens!   Gemensamma
arbets- och skörd-fester,   hvar och en ständigt i
form af en Naturens högtid   o.   s.  v.    Med  ett
ord:   gyllne   åldern   --   den rena menskligheten
-- realiserad.

"Af allt detta vill jag, med offret af mitt lif,
gifva -- lära och exempel! -- --"

Utopier! utropar helt säkert läsaren och vi
med honom. Men för Thorild var brefvet med denna
verldsomskapande revolutionsplan, enligt hans egen
utsago, "det märkvärdigaste papper i Europa".

Då Thorild disputerade pro exercitio till sin
juridiskt filosofiska examen med en kritik öfver
Montesquieu, var Gustaf III i Upsala och bevistade,
jemte ett lysande auditorium, disputationen. Denna
var, genom Thorilds glänsande försvar mot sådana
opponenter som, bland andra, Schröderheim, öfverste
Hastfer, Leopold -- och 12 andra --, ypperlig. "Kungen
var liksom utom sig. Erkebiskopen, crachanerad och
skrattande, satt på trappsteget af katedern." På
eftermiddagen fick Thorild besök af Armfelt,
general Mörner, öfverste-kammarjunkaren Wrede,
Essen, i kungens vagn, hvilka alla försäkrade honom
om Gustafs synnerliga belåtenhet. -- Ett par månader
derefter (i Maj 1788) var Thorild i Stockholm, mött
med "ett oändligt cajolerande och förekommande af
herrarne" och bjuden af Schröderheim i hans loge
på teatern. Gustaf III, som gerna älskade att draga
snillena till sig, skulle helt visst emottagit med
gunst den eldige naturalisten; men han ville sökas,
ej söka. Det samma var förhållandet med Thorild,
som äfven ville sökas, ej söka. Derför stodo de båda
"genierna", Gustaf och Thorild, främmande midt emot
hvarandra, utan att kunna ömsesidigt närma sig. De
skulle båda gå hvardera sin väg.

Thorild tog i Upsala blott examen som juris utriusque
candidat och afreste i Augusti 1788 derifrån till
Stockholm, för att taga afsked af dervarande vänner,
och, efter några dagars uppehåll hos Tham på Dagsnäs,
vidare till Göteborg, hvarifrån han i September samma
år seglade till sitt förlofvade land, England.

Här upplöste sig dock, såsom så ofta sker här i
verlden, inbillningens tjusande hägringar snart i
missräkningarnes sorgsna
töcken. Till denna skiftning i omdömet behöfdes blott
en tid af halftannat år.

Ett visst dunkel hvilar öfver Thorilds förhållanden
i England, der han, oaktadt sitt armod, kunde låta
trycka sin bok: "Predikningarnes Predikan", hvilken
var riktad mot allt det presterskap, som äfven under
kristliga benämningar fortfar att vara hedniskt,
men särskilt lämpad mot de engelska presterna, -- och
sin svedenborgianska skrift om den sanna religionen
(True Heavenly Religion restored). Genom dessa
båda arbeten kom han på god fot med qväkarne och
svedenborgianarne; men engelsmännen äro ett praktiskt
och klokt folk, hvilket ej kunde vara emottagligt för
Thorilds utopier. Han lyckades ej, såsom han önskade,
att, mera i England än i Sverige, samla omkring sig
ett förbund af fria män, redobogna att, om England
sjelft ej ville ingå på deras lagstiftning, draga
med honom ut öfver oceanen, för att på andra sidan
grundlägga en Thorildisk-Platonisk republik. Sjelfva
hans fragmentariska sång: "Cromwell", som dock "andas
poesien och kraften af all helvetets harm och all
himmelens hämd", kunde ej hänföra hans otacksamma
auditorium, fastän den franska revolutionens åskor
lågo i luften. Redan i Februari 1789, då han skref
ett outgifvet arbete: "The Royal Moon. or on Insanity
in Politics", var han misslynt med England, hvars
"skrytsamma storhet låg i att kunna stolt uttala
de betydelsefulla stafvelserna i Con-sti-tu-tion --
ett ord lika mystiskt som Abracadabra".

Ehuru han sålunda jemväl här möttes af den gäckelse,
verkligheten alltid uppställer som gränspåle för den
ande, hvilken vill i sig se verldarne afspeglade,
i stället för att foga sin skapande kraft efter
möjligheterna, skördade han dock en frukt af sitt
vistande i England, nämligen ett närmare studium af
Bibeln och af Svedenborg, hvilket framdeles skulle
blifva för honom af betydelse.

Det var naturligt, att Thorild under sådana
förhållanden återvände till fäderneslandet, dit han
äfven ankom vid slutet af våren 1790. Mycket hade
både i Europa i allmänhet och i Sverige förändrats,
sedan han afreste. Den franska revolutionen var
börjad, och Gustaf III:s finska krig stod i full
låga, men äfven denne konungs krig med sina inhemska
motståndare, hvilka undergräfde tronen i Sverige och
lade minor, hvilka skulle blodstänka den furstliga
dominon. Konungen befann sig i Finland, under det
hans hemmavarande snillen diktade krigiska kupletter
mot den östra grannen.

Thorild, som nu kunde skrifva: "Jag har lärt att
göra rätt åt svenskarne. Deras ringa tanke om sig
sjelfva är jemt upp så mycket lögn, som deras höga
tanke om andra folk. Svenskarne äro den enda nation
under solen, som föraktar sig sjelf. Och likväl, huru
ädel är vår historia, emot andra folks!" -- Thorild
afvaktade ej utan otålighet Gustafs hemkomst, hos
hvilken han ville anhålla om en akademisk anställning
eller åtminstone om rättighet att få gifva privata
föreläsningar i filosofien; men konungen var då så
upptagen med både den ut- och inländska politikens
alla härfvor, att Thorilds anhållan, då den ändtligen
emottogs, blef bortglömd.

Under tiden hade Thorild riktat sin uppmärksamhet på
den inhemska litteraturen, der Kellgren och Leopold
ännu förde spiran och föreskrefvo smaken reglor,
ehuru de båda gjort stora eftergifter för en nyare
tids åsigter. Thorild, som ännu närde inom sin barm
hatet till Kellgren, beslöt att våga sig i en ny dust
med denne, hufvudsakligen för att skaffa rum åt en
bättre kritik, än den hittills gällande. Frukten af
detta beslut blef hans i häften utkommande bok: "En
Kritik öfver Kritiker. Med utkast till en Lagstiftning
i Snillets verld", hvaraf de två första häftena
utkommo under hösten 1791 och det tredje i början
af 1792. Denna bok innehåller Thorilds estetiska
åskådning. Att kunna i största korthet sammanfatta
denna är en svår uppgift, och vi nästan tveka inför
problemet, men anse oss likväl böra bjuda till, för
att äfven den stora allmänheten må uppfånga yttringen
af en i detta afseende verkligen stor ande.

Han lärde:

Man bör vädja till naturens eviga, allmänna lagar
af sanning och skönhet. Man skall ej utesluta någon
skönhet,

utan må hela verlden njuta sitt lif! Dock --
sanningen är alltings värde. Ingen är något, utan
genom sanningen, af hvad han är. I naturen framträder
denna sanning, ty naturen är Guds kraft, som lefver
i allt. Verlden är Guds första 
uppenbarelse. Från Gud
kommer allt lif. Men just derför kommer från naturen
all känsla, all skönhet. Naturen lefver af tvenne
principer: kraft och harmoni. Kraften är varelsernas
eller tingens lif; harmonien är deras samlif. De båda
principernas eviga enhet är det godas, det sannas,
det skönas urvarelse: Gud, under det menniskan --
i sitt rätta skick -- är naturens högsta sammandrag,
af bild, helgedom, tempel. Det gudomliga förståndet
sammanhåller det hela, men hos den skapade varelsen
kan än kraft yttra sig utan harmoni och än harmoni
utan kraft. Kraftens brist på harmoni är råhet,
strid, vedervärdighet; harmoniens brist på kraft
är svaghet. Dessa båda riktningar verka det onda,
det fula. Gudaliknande är deremot den riktning,
hvari kraften och harmonien bevara syftemålet af
sin ursprungliga förening. Möjligheten för dessa
riktningar har menniskan i känslan, hvars högsta
uttryck äro: ett skapande; ett skapadt; ett
ordnande; ett handlande. Det första kalla vi snille;
det andra skönhet; det tredje vishet; det fjerde
dygd -- af hvilka dygden sträfvar att i millioners
väl lefva den Eviges sällhet.

Allt lif är en åtrå till sällhet, hvilken endast såsom
Guds lif finner sin fulla tillfredsställelse och här
endast kan anses bestå i njutandet af skönhet, hvars
grund är harmonien, under det skönheten är nöjets,
sedt i dess högre betydelse såsom en droppe af Guds
sötma, hvilken såsom en himmelsk källa utgjuter
sig öfver samtliga verldsstoften. Men man kan i sin
känsla ej erfara något skönt föremål, så framt man
icke älskar det; ty man känner blott så långt, som man
älskar. Grunden dertill är, att allt lif lefver blott
så långt, som det älskar. Derför är, såsom Swedenborg
sade, lif kärlek. Detta lifvets behof af kärlek
förer könen tillsammans, men skapar äfven längtan
efter odödliga skönheter, hvilken uppenbarar sig hos
konstnären, skalden, ja, hvarje vitterhetsidkare, då
han vill som Pygmalion binda himmelens eld vid massan.

För öfrigt är odödlig skönhet i allt af naturen,
emedan allt i naturen betecknar såsom ett yttre ett
inre, såsom verkan af orsak.

Denna signatura rerum (tingens beteckning) är grunden
till all verklig fysiognomik och bildningslära,
hvilken äfven kan utvecklas till en vetenskap, om vi
riktigt förstå de af naturen oss gifna ledningar. De
allmännaste lagarne härför inses, då vi, under något
föremåls betraktande, fästa vår uppmärksamhet vid
dess figur, dess färg, dess fasthet, -- särskilt,
och slutligen tillsammantagna. Alla tre gemensamt
utgöra föremålets grad af fullkomlig daning (dess
andel i det helas form). Men fullkomlig varelse,
uttryckt i fullkomlig daning, är styrka, skönhet.

Rätt har derför Ehrensvärd, som sätter skönheten i --
"det fullkomliga"; ty skönt är detta, så snart det
skådas i den egenskap, der det yttrar sig i skenet
af sig sjelft, eller såsom det rena skenet af en
ren varelse, då i det samma är jemt upp lika mycken
harmoni som kraft. Detta är det sköna rent af. En
rubbning häri, men ej större, att icke det rena skenet
af fullkomlig varelse upphäfves, gör det sublima,
maktens vördnadsbjudande, ofta förfärande skönhet,
eller det väna, behagets skönhet, hvilken senare
omfattar det vackra, hvaraf vi ha en lägre grad i det
täcka, Ehrensvärds "vackra oreda". Nedom denna kommer
fulheten, så styggheten, djefleriet. Och likväl
är i denna tid af härmning, af flärd och grimacer
denna stygghet nästan allmän. Man liksom skyr för
sin egen varelses naturliga sanning och skönhet; man
icke ens misstänker, att det stygga intet annat är,
än det onaturliga.

(På hvilken tid hafva dessa satser kunnat med mera
sanning tillämpas, än just i chignon'ens, sminkets,
krinolinens etc. dagar?)

Vid all skönhetsdaning bör man undvika flärd och äga
naivetet. Flärd är brist på sanning; det naiva är den
sanna känslan af hvad man gör -- det är naturens friska
grace, det äkta, rena och lefvande behag, som ingen
konst kan härma: djeflarne kunna vara tillgjorda,
men blott englarne naiva. Den rätta naiveteten är
alltid förenad med den rätta smaken. Begge i sin
förening gifva rätt stil. Den sanna stilen äger all
sanningens frihet. I vitterheten är stil det samma
som skrifsätt. Dess första lag är att verkligen
uttrycka någonting, som man verkligen känt och tänkt.

Dessa äro de allmänna grundbegreppen, men det gifves
äfven ett annat slags skönhet: det så kallade komiska,
eller det slags skönhet, som uppkommer genom en sann
uppfattning och framställning af det löjliga. Endast
det naiva löjliga, naturens, är såsom sannt till för
poesien, under det att den falska konstens löjliga
göres af lögn och känner ingen gräns, då deremot för
all sann komik gränsen är gifven i och med sjelfva
sanningen och skönheten. Detta oäkta löjliga vill
först allting förfula, för att sedan allting 
begrina. Det är härigenom, som parodien uppkommit.

I   alla sina yttringssätt   är skönheten till
för oss   genom lifligheten af vårt inre sinne,
hvari hela den lefvande verlden aftrycker   sig
och   ligger  aftryckt.    Men der det sköna
icke företer sig såsom ett af naturen gifvet,
framkommer det utur människosinnet sjelft,   i
det nämda liflighet frigör sig till en förmåga att
återbilda de aftryckta bilderna i andra ordningar,
än naturtillståndets.   Denna bildningsförmåga heter
inbildning. 

Skald är  den,   som upplifvas af den
starkaste gudomsstrimman;   hvars bilder  lifligast
tändas och förhöjas.    Skaldekonstens egenhet   är
att gifva oss det sköna i daningar,   som förena
höjden af känsla   och fullglansen af bild   med
styrkan af   språkets musik.    Den höga smaken
bör  framför allt   erkännas,   och   lättheten är
ingen hög smak.    Det högsta af skaldkonst   är
en rätt lefvande framställning  af naturens och
själens   under.    Dessa äro väsendet af en   
lärosång:   den ädlaste och högsta uppgift för snillet,
sedan hjelte-äfventyrens och  sagornas tid  upphört.
Närmast tänka vi oss   visserligen lärosången   såsom
oden eller  dityramben.    Men den kan äfven ha
formen af en  kritik på hela  det menskliga lifvet --
en sådan kritik är teaterns poesi.

Af allt detta framgår Thorilds åsigt om imitation,
hvaraf han antog två arter: en sann, bestående i en
fri och värdig efterföljd; en falsk, bestående i en
trälaktig och vanhedrande efterhärmning. Denna
sednare ansåg han på sin tid gällande hos oss genom
smaken för gallicismer. "Dylika imitatorer kunna
frappera, kunna förtjusa hopen; men icke annorlunda,
än såsom den förtjusas af flygelmän och kortknektar
... Men insåge man en gång, huru styggt det är att
grina sig till behag, då skulle man väl ändock studsa
och besinna sig. Det är äflandet af en markatta,
som vill likna englarne, eller af satan, som vill
göra sig vacker. I all härmning är en liten söt mine 
af denna äkta fulhet, ett litet tjusande tycke af
en sådan markatta eller satan."

Detta om Thorilds rent estetiska åskådning,
framstäld i de första häftena af hans "Kritik öfver
Kritiker". Kellgren anmälde det första häftet i
allmänhet med beröm och försonlighet. Den sjuklige
skalden ville hafva frid och slut på fejden; men
Thorild tog ej emot den framsträckta handen, utan
blef i andra häftet ännu häftigare och i det tredje
aldra värst. Det är ock i detta, som han säger:
"Voltaire är alla grinares furste: han var så stor
grinare, att han grinade Gud sjelf i synen. Derför
är ock det enda, som hos en grinare är rätt, hans
passion för parodier och farcer; ty hans egen själ
ar ej annat, än en lefvande parodi på all mensklig
skönhet och all naturens sanning. 'Fånarne' deremot
äro det enfaldigaste, men i utsträckning, eller
på bredd, mest tongifvande slägtet af smädare. De
kunna beskrifvas endast genom denna identiska sats:
fånar äro fånar. Det kan synas förunderligt, att fånar
kunnat komma till ton och tongifning; men sådant har
skett derigenom, att förnäma fånars omdömen blifvit
upprepade af alla de mindre förnäma, ända ned till
den minsta. Någon gång skrifva sig fånarne, liksom
klokt folk: pro Sensu
Communi Ett sällskap i Stockholm.. Men de kännas derpå, att de tro hvar man af 
stort snille vara galen. Det torde nu låta sig göra, att äfven 
mot dessa smädare och smädelser uppställa några lagar. Mot 
den första eller ryteriet blir då lagen denna, som är den 
enda för rytare begripliga: 'Ryta kan en best, skria kan 
en åsna, råma kan fänaden', hvilket nämligen vill säga, att 
'allt det väder, som kan komma ur det största villdjursgap, 
bevisar intet mer, än att det var ett fanders stort gap, 
hvarur det kom'. Besynnerligt nog är, tvifvelsutan, att stora 
hopar af menniskor finnas, för hvilka deras egen natur icke 
stiftat någon högre lag, än denna enkla: 'när ett nöt ramar, 
så ramar all fänaden', och det ofta, när sådant af stora hjordar 
sker som bålast, man ej får annat skäl dertill, än detta: 'ty 
den der kladdige stuten råmade först!' -- Lagen mot grineri 
åter måste vara något djupsinnigare, emedan grineriets arghet 
är en mera konstig. Denna lag, lika evig, grundfast, klar och 
vidsträckt, som förnuftet och verkligheten, lyder fördenskull 
så: 'detta är detta'; eller 'hvar sak för sig' ... Lag i 
afseende på fånar kan egentligen ej skrifvas, emedan de föras 
blott genom vana och andras exempel. Man skulle dock kunna 
för dem, på deras jollerspråk, omskapa den mot rytarne gifna 
lag, så här: 'en krukas ton, om hon ock vore den största af 
krukor, ja, om man kallade henne riks-kruka, kan ändå aldrig 
vara något mera, än -- en krukas ton'." --

Nu trädde Leopold inom stridsarenan för den gamle Kellgren 
och mot den ovettige Thorild, för den gamla skolan mot 
nyhetsmakeriet, med en motskrift: "Den nya Lagstiftningen i 
Snillets verld, något litet i fråga 
satt: eller anmärkningar vid skriften 
Kritik öfver Kritiker, ställda till 
Författaren deraf". Denna skrift 
utgjorde en ganska väl förtjent 
tillrättavisning af Thorilds ofta orimliga 
paradoxer, och bitande yttrar den: 
"Om det ironiska löjet någon gång 
förutsätter arghet och vett, 
ehuru aldra oftast blott det senare; 
så behöfs, för att vara en hjelte i 
det plumpa, deremot inga andra 
egenskaper, än arghet och dumhet; 
men dessa oåtskiljeliga".

"Svenska vitterhetens häfder", 
säger Atterbom, "torde ej kunna 
framvisa någon tidrymd, då en 
lifligare polemisk skriftvexling hunnit 
föras inom så få veckor." Det var i medlet af Januari, 1792, 
som sista häftet af "Kritik öfver Kritiker" utkom och i slutet 
af samma månad Thorilds skrift: "Det enda nödvändiga för 
ett rikes finanser". Thorild utgick i den samma från 
handelsfrihetens synpunkt och uttalade för sin tid ovanliga sanningar, 
såsom; "All handels geni består endast i att köpa till det 
lägsta och sälja till det högsta. Tala om moralen i ren och 
öppen handel, i penningars värden, är som att tala om moralen 
i matematiken. Det visar en mans själ och snille, hvilken lefvat 
så inhyses i denna verlden, att han aldrig lärt känna den utan 
genom en postilla." Gentemot konungens tilltag att kasta under 
sig banken, yttrade Thorild, att en regering, genom 
riksgäldssedlarne, handlar på kredit med dem, som gifvit värden i 
tjenster och varor, och att det fordras, för att uppehålla dessa 
sedlars värde, att de äga, hvad man kallar allmän kredit. 
"Denna publika kredit, i sitt rena och högsta begrepp, är ej 
annat än kloka medborgares visshet på den allmänna säkerheten. 
Det enda nödvändiga är således att upprätta denna 
visshet. Den stiger, i samma mån det blifver lag i stället för 
makt. Då jag med lag menar hvar och en rätt, klart och 
genom allas förnuft bestämd och helgad ordning. Denna visshet 
finnes ofta i en republik ... Den kan aldrig befallas. Hvaraf 
är klart, att intet snille, ingen storhet, ingen makt kan gifva d
denna visshet, utan helt enfaldigt de allmänna sakernas goda 
stånd." Den konungske Leopold kunde svårligen vederlägga 
dessa riktiga satser; men han, för att tala med Thorild, sökte 
i stället att grina ut dem i en motskrift: "Bref till den store 
och märkvärdige författaren Th*, hvilken, efter att hafva gjort 
sin Lagstiftning i Vitterheten, gick och gjorde sitt Nödvändiga 
i Financerne", hvars bitande slutord lyda: "Intet visar bättre, 
än priset på edra skrifter, att allt gäller, hvad det kan gälla, 
och af edra arbeten öfvertygas man om eder andra grundsats, 
att allt faller till hvad det kan falla."

Denna Leopolds motskrift utkom i medlet af Februari,
och redan i slutet af samma månad var Thorild färdig
med sitt dräpande svar: "Upplysning om Handelns
sanna Frihet, om vigten af Principer uti allt, och
om Publikens höga rätt att dömma". I begynnelsen
af Mars utgaf Leopold sin nämda utförliga skrift
mot Thorilds vittra lagstiftning, och genast efter
medlet af samma månad Thorild sitt deremot riktade
"Svar på Luntan emot Lag och Rätt i Vitterheten eller
ABC i Vett och Heder"; härvid ej till förgätande,
att under dessa samma tre månader förekom, utom andra
ströskrifter af anhängare och motståndare, äfven ett
småkrig i tidningsuppsatser, såsom Thorilds artiklar:
"Om brutto, netto och thara i litteraturen", "Om
höfligheten" etc.

Fasan öfver det konungamord, hvarmed man fläckade
Sveriges främsta scen så väl som dess historia,
gjorde ett afbrott i denna lifliga pennfejd.

Thorild insåg nu äfven, att det här för
fäderneslandets bästa gällde annan kamp, än den
vittra, hvarför han började mer och mer egna sig åt
det uteslutande politiska skriftställeriet.
För denna öppnade hans nitiske anhängare, läkaren
Philipson, plats i ett nyutgifvet blad: "Patrioten",
der Thorilds verksamhet likväl icke skulle blifva
långvarig. Hans sista vittra skrift var en liten
afhandling: "Om Efterhärmning", hvilken behandlar
sitt ämne närmast i afseende på vitterheten, men
äfven med allmännare tillämpningar. Leopold bemötte
den först i "Stockholms-Posten" med en recension
och sedan i sin egen tidning "Extra-Posten" med en
sjelfständig artikelföljd: "Om Imitationen".

Emellertid hade Gustaf III, såsom vi nämt,
afträdt från skådeplatsen och efterföljts af den
nye regenten, hertig Carl, hvars både hufvud och
högra hand Reuterholm var. Nya qvastar sopa bäst,
och så äfven med nya regenter. Hertigen lät utfärda
en ny tryckfrihetslag, som upphäfde de af Gustaf
III på sista tiden gjorda inskränkningarne. Allmän
glädje rådde häröfver, och Lidner och Thorild egnade
gemensamt regenten ett qväde:

 Re'n kring Europa ryktet ljungar, 
 Att Sverige styres af en Gud: 
 Re'n blekna alla svaga kungar 
 Vid glansen af så höga bud.

Sjelf firade Thorild honom och hans tryckfrihetslag
i en särskilt tacksång, hvilken såsom "Tillegnan
till H. K. H. Regenten" ställdes framför den lilla
juridiskt-politiska boken "Mildheten".

Den 11 Juli 1792 utfärdades nämda förordning,
och genast uppstodo en mängd blad, hvilka spredo
det från Frankrike kommande talet "Om Menniskans
Rättigheter", om icke med synnerlig talang, desto
mera med kraft. Samma dag tryckfrihetsförordningen
kungjordes, utkom en öfversättning af Payne's bok:
"Rights of Man". Men redan vid slutet af samma år
var regeringen mätt på sin liberalism, hvartill
äfven bidrogo de gräsligheter, till hvilka franska
revolutionen under senare hälften af detta år urartade
och som satte skräck i alla maktägande.



Morkullan.
(Se sid. 103.)

Thorild skulle blifva offret för denna omsadling. Han
utgaf nämligen nu sina förut otryckta, ofvan nämda
Memorialer från 1786, under den gemensamma titeln:
"Om det Allmänna Förståndets Frihet, till Konungen och
Folket", samt lät dem åtföljas af en ny tillegnan:
"Ärligheten, till Hans Kongl. Höghet Regenten", om
hvilken Geijer yttrar, att den utmärker sig genom
"en climax eller stegring, der den djerfhet, som i
dem visar sig ren, ädel och älskansvärd, öfversteg
sig sjelf och urartade till en deklamatorisk råhet
och häftighet". Den samma var onekligen i flera fall
hänsynslös, men innehöll ingenting värre, än hvad vi
dagligen kunna få se i en del af vår tids radikala
press, utan att det nu väcker någon synnerlig
uppmärksamhet. Så säger han deri: "Om den första
och enda sanna makt på jorden, som heter folket,
har jag aldrig i verldens historia läst, att någon
konung förmått göra sig ett begrepp ... Dessa fyra
rikets stånd -- visar icke vår historia, att de äro de
fyra rikets obestånd? ... Eröfra dessa fyra barbariska
nationer. Gör oss
till ett folk! ... Gif oss det allmänna förståndets
frihet; ärligen och rent: innan den med blod och våld
tages ..."

Det påstås, att Reuterholm skulle stått bakom Thorild
i afseende på denna skrift, ehuru det är föga troligt;
fastän likväl han ville i det längsta förhindra ett
strängt förfarande mot honom, hvilket kunde hafva
sin grund deri, att han ej gerna ville gå in på ett
för tvärt inskränkande af tryckfriheten. Sagda skrift
utkom i bokhandeln den 21 December vid middagstiden,
om natten lades beslag på alla i bokhandeln befintliga
exemplar och om morgonen den 22, då Thorild på
befallning infunnit sig i hofrätten, togs i rummen
hos honom och en hans vän, med hvilken han bodde
tillsammans, hela återstoden af upplagan. Endast
ett par hundra exemplar undgingo hofrätten, såsom
under eftermiddagen sålda eller afsända. Folket
sympatiserade lifligt med Thorild. Han bars in i
hofrätten på folkets armar. Från hofrätten fördes han
till stadshushäktet. Då han dagen derpå åter for upp
till hofrätten,
omgafs   vagnen,   i   synnerhet   på
Riddarhustorget,   af   talrika menniskomassor.
Natten   mellan   den 22 och 23   fördes  han 
till   rådstuguhäktet,   der han fick  ett bättre rum
och hvarest han   förblef,   tills  domen  föll.
Han erhöll många besök   och var väl till mods.
Han läste Seneca, Arnoldus och Rudbecks Atlantica.
"Emellanåt smällde han med en piska, på ett sätt som
han  lärt  af musikus Sebell,   och påstod,   att
det gjorde en choc,   som var nyttig för nerverna."
Han skref äfven åtskilligt under sin fängelsetid,
bland annat en uppsats med öfverskrift:   "Stånd och
Ständer".    I denna påyrkar han,   hvad vi nu äga,
"allmänna"   eller   "samfälta val".    I en på stånd
grundad national-representation   såg han källan till
"alla våra politiska olyckor",   emedan stånden,
som "uppkomma af hvad medborgare   hafva   olikt",
genom   sin  natur   föranleda   idel söndring och
upphäfvande af statens enhet, hvars bestånd tryggas
endast genom  hvad medborgare hafva likt --  nämligen
"en fri rösträtt".    Denna  bör  -- menade han --
vara fotad på den "likställiga planen",   att
"hvarenda god man   är   rätt
och laglig herre af sin röst"; hvadan ock
söndringarne, och de ur dem härflytande olyckorna,
icke annorlunda kunna förebyggas, än att "en adelsman,
prest, borgare, bonde röstar, icke såsom en adelsman,
prest, borgare, bonde, utan såsom en Riksdagsman,
en rätt Medborgare". -- Gyllene ord, som städse skola
behöfva sin tillämpning!

Den 22 Februari 1793 föll domen, som lydde på fyra års
landsflykt. Vid domens mottagande visade Thorild
stort sinneslugn. Inom landet lade man i dagen sin
harm på flera sätt. I Stockholm ägde folkskockningar
rum och offentliga tal höllos. I Upsala firade
studenterna den unga tryckfrihetens begrafning, i det
de midt på ljusa dagen anställde ett fackeltåg till
en öppen plats, der hertigens tryckfrihetsförordning
under klagosånger blef i en djup graf nedsänkt och
jordad, hvarpå följde ett väldigt graföl.

Den 7 Mars for Thorild i landsflykt, åtföljd af en
polis-betjent, som körde för honom. Ett antal vänner
följde honom till Fittja, der han tilläts uppehålla
sig med dem till den 11.




Jagt på morkulla.
(Se sid.  104.)
De firade der en betydelsefull högtid, hvars minne
aldrig hos dem slocknade, så länge veken ännu
brann i deras lifslampa. Thorild var oförändrad:
hans själsstämning var lika modig som förr,
och hans lifliga inbillning öppnade för honom nya
framtidsutsigter med vid horisont. Han föreläste med
sin herrliga stämma, öfverträffad i deklamatoriskt
välljud af få, sina i fängelset diktade "Sånger
i Götiskt lynne", och mer än en tår dallrade på
afskedsglasens kant, då Thorild bjöd farväl med orden:

 "Frihet" skallade nordiska fjällen,
 Och "frihet" var blåa himlars dån;
 Hjeltar logo, trotsande ödet,
 Då flickan i dalarne sjöng.

 Ödet harmades: störtande molnen 
 Strax hvälfde vår himmel i afgrundsnatt. 
 Tro! tro! tro!  vrålade lögnen
 Ur molnen.    Allt, darrande, föll.

 Upp stod Engelbrekt, högg emot klippan 
 Sitt svärd, och en ljungeldsgnista flög; 
 Gnistan, tusen gryningars lågor 
 Då tände -- till frihetens dag.

 Gråt, vän! skum är dagen, och lögnens 
 Än sväfvande skyar störta fram. 
 Gråt -- men hoppas!   Sanningens gnista 
 Mer mäktar, än hjeltarnes svärd."

Af de i afskedsstunden tillstädes varande vännerna
följde honom i landsflykten blott en -- hans ädla
maka Gustafva von Kowsky, en fattig prestdotter
från Greifswald.

Thorild uppehöll sig ungefär ett fjerdedels år i
Köpenhamn, derefter nästan lika länge i Hamburg och
sedan halftannat år i Lübeck, tills han slutligen
om sommaren 1795 hamnade i Greifswald, vid hvars
universitet han, på Reuterholms förord, fick
anställning som professor och bibliotekarie. Samma
år blef det sista, under hvilket han riktade sitt
hemlands litteratur med något arbete. Dessförinnan
hade han dock hemsändt åtskilliga skrifter,
hvilka med skäl ställas högt. Af dessa är en i
"Stockholms-Posten" år 1793 införd uppsats:
"Om qvinnokönets naturliga höghet", märklig
såsom ett varmt ord till förmån för qvinnans rätta
samhällsställning under en tid, då hon betraktades,
oaktadt allt galanteri, som en blott rodocka i
salongen eller barnaföderska i familjen. Han vågade
då redan utropa, hvad vår tid ställt på sin fana,
att qvinnan skall först anses för menniska, innan hon
anses för qvinna; "att den lilla olikheten af kön är
en blott skugga emot den stora likheten af förstånd
och hjerta, d. ä. af mensklig dygd och värdighet"
... "J bören veta, mina läsarinnor, att karlarne hafva
så förträffliga ögon, att de alltid se det först,
som är för näsan på dem, men hafva tillika så slätt
förstånd, att de sällan se längre. Och derför, då man
beundrat karlarnes skarpsinnighet, hvarigenom de redan
för sex tusen år sedan utgrundat, att qvinnorna äro
honor, d. v. s. äro qvinnor, så bör man ock af mildhet
förlåta dem att de, efter 6000 års försök att tänka,
ännu icke kunnat finna, att qvinnorna med lika så
fullkomlig rätt som de äro menniskor."

1794 utkom den tyvärr ofullbordade skriften: "Rätt,
eller alla Samhällens eviga Lag", hvilken betraktas
som ett af hans mest framstående verk och har till
valspråk: "Tänka fritt är stort, men tänka rätt är
större". Med en gripande sanning, som på alla tider
finner sin tillämpning, säger han deri: "Såsom sannt
vett, sann ära, sann lycksalighet icke hafva ett
större hinder än af falskt vett, falsk ära, falsk
lycksalighet: så har ock den sanna friheten ingen
större fiende i verlden än den falska. Af hvilken
falska frihet menniskor först förvillas till en galen
förtjusning; och sedan, när de finna sig bedragna,
till en galen förtviflan, som störtar i träldom. Deraf
ses, att det aldra största för allmän sällhet är:
frågan om det rätta." I kapitlet om Lifvets Rätt
eller Friheten skrifver han:

"Den sanna frihet, som Gud stiftat för alla väsenden,
är den, att följa sin (sanna) natur; och att, då
menniskans natur är att söka sällhet, hvilken endast
genom det goda kan vinnas, så är ock menniskans
naturliga
och äkta frihet just rättigheten att få göra allt
det goda, som hon kan; hvaraf följer, att hvars och
ens dygd är måttet för hans frihet. Ty en rättighet,
att äfven få göra allt det onda man kunde, skulle vara
en rätt till att göra orätt; hvilket icke kan tänkas."

Samma år utgaf han äfven sin mera poetiskt hållna,
men likväl tankerika bok: "Harmonien, eller allmän
plan för en upplyst och äkta Kärleks-Förening",
hvars grundtanke är: "Lifvet lefver blott
i kärlek, och kärleken i nöje, och nöjet i
harmoni". Hufvudinnehållet betecknar han sjelf med
dessa ord: "I första kapitlet ('Kärlek') är visadt,
att kärleken är sjelfva lifvets lif, och den enda
äkta ljuflighet på jorden; i andra ('Förvillelse'),
att likväl, så stor dess sällhet är, så stor är ock
den förvillelse af tycke och passion, som i kärlek
lätt kan hända; i tredje, att icke likhet, utan endast
en sann harmoni, kan göra kärlekens lycksalighet."

1795 utgaf han, ännu på svenska: "Handbok för
omtänksamma hushåll i Diäten, eller i hvad som
rörer helsans vård för både föräldrar och barn. I
anledning af de berömdaste mäns tankar, och med
pröfning enligt erfarenheten", hvars grundtanke
är den gamla goda satsen: "pröfve hvar och en,
hvad honom sundt är, och lefve derefter!"

Så vidt vi veta, tog Thorild med dessa och några andra
smärre utkast afsked af den svenska litteraturen, för
att i stället skrifva på det gamla Romas mål, hvilket
han visste att med en till fulländning gränsande konst
behandla. Vi skulle egentligen kunna stanna här; men
eftersom Thorilds personlighet är föremålet för vår
teckning, må denna följa honom till grafven och ej
blott till den gränspåle, som han i användningen af
ett annat språk reste för sig gentemot sitt moderland.

Den första skrift, som Thorild utgaf i Tyskland och
på latin (1795), var en stridsskrift till Samuel
Ödman i Upsala, hvilken i en uppsats till en tysk
tidskrift sagt, att Thorild landsförvisats för
politiska dårskaper. Under några derpå följande
år arbetade han på sitt hufvudverk: "Maximum
seu Archimetria" (Det högsta eller Arkimetrien),
hvilket 1799 offentliggjordes. Denna bok är hållen
i sokratisk dialogform, blixtrande af snille
och afdelad i 12 kapitel. Att lemna en någorlunda
fullständig redogörelse för detta verk, förnekar
oss utrymmet. Dock torde det väsendtliga deraf
kunna sammanfattas deri: All, i rymd och tid
sig uppenbarande, kraft uttrycker, både ytterst
och innerst, en urkraft, hvarförutan den ej sjelf
vore till. Och efterfråga vi denna kraft, så heter
det eviga svaret -- Gud. Hvaraf följer, att Gud,
såsom inneboende i naturen, visserligen sjelf
är naturkraft, men äfven något oändligen mer --
ett optimum maximum. I annat fall skulle vårt
verldsallt vara en gudomsyttring, men utan gudom
-- en påtaglig orimlighet. Gud vore dock icke det
verkliga urväsendet, om han icke vore det verkande --
således det alltid och allt verkande; kort sagdt:
evigt lefvande och lifvande allmakt. Derför kunna
vi förnuftigtvis lika litet tänka en Gud utan verld,
som en verld utan Gud. Vore det sednare en verkan utan
något, som verkar, ett lif utan något, som lifvar,
en lefvande följd utan lifgifvande orsak: så vore det
förra åter ett verkande utan verkan, ett lif utan
liflighet, en förmåga, hvaraf ingenting sker eller
följer, en blott skugga af väsende, om ens en sådan
skugga då kunde vara möjlig. Men hela denna verld är
från evighet till evighet i Guds känsla inneburen,
hvilken känsla, som alltigenom är verkande lif och
städse förnyad upplifning, endast kan finna sitt
mål i dermed harmonierande föremål. Detta mål är det
hela i denna verld, som genom honom är, -- en idel
återstrålning af hvad i hans eget lif är evinnerligen
starkt och evinnerligen ljuft. Men att så upplifvas,
det fyller känslan med det lifligaste nöje. I en
njutning af evigt nöje lefver alltså Gud. Men att
försätta sig i den innersta förening af nöje med något
harmonierande föremål -- det är att älska. Och derför
har lifvet öfver hufvud ingen högre lag, än att älska
något, älska så mycket som möjligt, Lifvet lefver
endast i kärlek, kärleken endast i nöje, nöjet endast
i harmoni. Gud älskar verlden. -- Kristendomen, hvars
grundbegrepp just detta är, har derigenom blifvit
kärlekens religion, hvilket är dess himmelska väsende

och ära.   Naturen är fördenskull känslig, besjälad,
besjälande och syftande till harmoni, ifrån stenen
upp till menniskan.   Hos menniskan   är denna
sträfvan dygd,   så att menniskan   endast genom
dygd är sann menniska, likasom Gud är sant maximum
af  verklighet,   endast   genom   att  vara
optimum maximum.   Men då Gud såsom ett sådant
väsende omfattas af vår kärlek,  vördas af vår
dyrkan, så följer, att hela det sedliga och 
samhälliga   menniskolifvet   äger  i  honom   sitt
mönster   och bör inrättas   till  hans sanna liknelse
eller   afbild.    Att så kunna inrätta   det,
är   en gudomsartad  naturkonst,   och dess syfte:
allas glädje  och allas väl.    
Gud vill vetas,
ty "hans själ är sanning och hans kropp är ljus";
men med detsamma vill  han   ock  liknas.    Redan i
fysiskt hänseende  är menniskan en verld i sammandrag,
en natur i smått.   I psykiskt och   moraliskt   är
hon   fördenskull   antingen  --   en gud i smått,
eller   ej   verklig   menniska.    Gud  naturaliserar
och humaniserar sig,   på det  menniskan må kunna
divinisera sig, d. v. s.   på   det   naturen   måtte
förherrligas till himmel   och menniskan till engel.

På denna Thorilds Arkimetri följde en mängd dels
latinska, dels tyska småskrifter, af hvilka här må
nämnas hans trenne vid slutet af 1801 utfärdade
sändebref till fransyska national-institutet (ad
Academiam Nationalem Gallorum, åtföljdt af en
Constitutio divina Humanitatis, seu Systema Tutelare
och en Institutio divina Humanitatis, seu Mathesis
universalis); till påfven Pius VII och till kejsar
Alexander I, tryckta tillsammans under titeln:
Orpheus sive Panharmonion, Litteræ sæculares pro
Humanitate. I det första sändebrefvet föreslår
han en styrelse, så sammansatt, att ur de trenne
ursprungliga samfundsklasserna, den åkerbrukande,
den krigiska och den presterliga, skulle alltid
den förtjenstfullaste insättas i nationalpalatset
till regent, en äkta konsulstrohet. Åkerbrukets
representant, patriarcha, skulle vara den främsta. Man
vet ej, hvad förste konsuln, Napoleon, tänkte härom. --
I det andra sändebrefvet uppmanas påfven att begagna
sin stora makt till utbredande af en allmän kristlig
humanitets-religion, på det jorden måtte blifva
en sann allmännelig kyrka, eller ett allmänneligt
kärlekens, försoningens, fridens, godhetens och
skönhetens rike. Tredje artikeln i denna religionslära
aflyser alla krig. Egendomligt är, att Thorild vill,
att de lefvande språkens förbistring skall bannlysas
och latinet å nyo blifva hela den kristna verldens
universalspråk. -- Det tredje sändebrefvet, till
czaren, afser att elda honom till Greklands befrielse
eller återställelse.

De öfriga af hans latinska skrifter förbigå vi
här, dertill tvingade äfven af det vigtiga skälet,
att vi om nästan alla af dem äga så godt som ingen
kunskap. De bidrogo dock på sin tid mycket att göra
hans namn bekant och aktadt öfver hela Tyskland.
Han stod på förtrolig fot med den bekante filosofen
Reinhold d. ä., Jacobi, Jean Paul och Herder,
hvilken sistnämde, döende, uttalade den önskan, att
Thorild skulle redigera den filosofiska afdelningen
af hans samlade skrifter, under det Wieland, Heyne
och Johannes von Müller skulle ombesörja de andra 
afdelningarne.

Inalles tillbragte Thorild i Greifswald ett tiotal af
år, i knappa ekonomiska omständigheter, men utan att
lida nöd. Han omgafs härunder af en älsklig familj:
en huld maka, en dotter Hilda och sonen Ivar, båda
födda i Lübeck. Han besöktes ofta af vetgiriga
studerande, hvilka med honom samtalade om litteratur
och filosofi. Han utfor ofta bitande qvickt mot Kant,
Fichte, Schelling och deras anhängare, men hördes
ofta   berömma   Jacobi   och  Herder,   Svedenborg,
Böhme   och Lavater.

Hans hela yttre bar en stämpel af ädelhet,
själfullhet, lättrörlighet och smärthet, som ägde
någonting hindartadt, sade hans måg, professor
Florello. Han var blond, med skär hy och klara, blå
ögon; längden något öfver medelmåttan; växten smal och
fin, utan att synas mager; ställningen alltid rak,
gången bestämd, men ledig och snabb. Han kom lätt
i eld. Ännu på äldre dagar var han, såsom under sin
ungdom i Upsala, en gentleman till sin klädsel. Han
var och förblef svensk till sin natur, och hans kärlek
till det svenska stegrades med hvarje år, ända till
en ytterlig entusiasm. Också afslutade han, berättar
Atterbom, sin sista akademiska föreläsning med orden:
"Jag har nu uppräknat och karakteriserat några af
Sveriges märkvärdigaste vetenskapsmän och nämnt några
bland de vigtigaste af nationens storverk. Kosciusko
skref under sitt vistande i Stockholm i sin dagbok:
Dieu bénisse cette bonne et brave Nation! (Gud
välsigne denna redliga och tappra nation!) Med denna
önskan slutar jag mina föreläsningar!"

Under Gustaf IV Adolfs långvariga vistande i
Greifswald sågos alla mera framstående svenskar
i konungens följe dagligen i Thorilds hus:
en Wetterstedt, De la Gardie, Brinkman. Men de
måste lemna rum för helt andra, de land och stad
öfversvämmande franska trupperna, som äfven indrogo i
Pommern. Äfven Thorild måste nämligen hos sig inrymma
några af dessa ovälkomna gäster, och från den stunden
var han ej mera den samme som förr. Hans känslighet
var sårad, hans litterära verksamhet störd, hans
lynne fördystradt. Helsan började lida och aftaga.

Det var under hösten 1808, som han en September-afton
begaf sig med Florello, då ung svensk student,
på en vandring utom staden. Solen närmade sig
nedgången mellan moln, som skiftade i praktfulla
färger. Thorilds blickar kunde ej slita sig
ifrån detta naturskådespel. Ändtligen, då solen,
vidrörde horisontens bryn, skickade han henne
ett par slängkyssar, utropande: "Farväl, vackra
sol! farväl!" Och den jordiska solen var härmed för
alltid för hans ögon nedgången, ty dagen derefter
låg han på sotsängen i en nervfeber, med hvilken han
kämpade i fjorton dagar, tills döden med sin lie den
1 Oktober 1808 afskar de band, hvilka hållit honom i
fyrationio och ett halft år fästad vid detta här nere.

Till grafven, belägen i grannskapet af Greifswald,
vid den lilla landtkyrkan Neuenkirchen, följdes hans
stoft af de närmaste vännerna och den studerande
ungdomen. Svensk! då du företager en af dessa färder
på kontinenten, der du tror dig hämta så många
iakttagelsefrukter, tag en liten omväg, besök den
fredliga kyrkogården och böj knä vid kullen, under
hvilken Thomas Thorilds aska ligger förvarad! Stället
betecknas af en vacker minnesvård, beskuggad af en
lummig lund och med denna bland Thorilds efterlemnade
papper funna inskrift:

 O viva, viva!
 Divinitas! 
 Meæ animæ
 Anima! 
 Tibi fuit, Tibi sum.
 Thorild.

Och härmed afsluta vi denna teckning af en man, hvars
minne vi önskat att återupplifva hos en allmänhet,
som tyvärr brukar allt för lätt glömma både det
oförgätliga och det stora.

Axel Krook.



Morkullan.

Ehuru i vissa afseenden skild från de så kallade
vadarne, räknas morkullan dock,
på grund af de  väsendtligare kännetecknen, till denna fågelordning. 

Morkullan har lång, rak, smal, mjuk och i spetsen  något vidgad
näbb; hufvudet är  hoptryckt,  tarserna  äro  korta
och benen betäckta af  fjädrar.     Hon bebor   icke,
i   likhet   med
vadare   i  allmänhet,   kusterna,   utan
skogstrakter   och  vistas företrädesvis bland buskar.

Hanens längd är något mer än en fot; honan är något
längre. I afseende på färgen skilja sig de båda könen
föga. Hos begge röjer sig en anmärkningsvärd harmoni
i nyanser: deras fjäderbeklädnad har en täck blandning
af brunt, rödt,

grått, svart och hvitt. Man träffar stundom morkullor,
som äro helt och hållet hvita: dessa äro artens
albinos. Några bära en drägt af hvit botten med gråa
och bruna fläckar.

Morkullorna uppehålla sig under sommaren i skogiga
bergstrakter uti norra och mellersta Europa. Hos oss
äro de flyttfåglar, och det hör till sällsyntheterna,
att under den kalla årstiden anträffa någon morkulla
inom Sverige. Hit anlända de i slutet af Mars eller
början af April och qvarstanna till senhösten. Om
vintern träffas de i stor mängd i Italien och Taurien
samt öfverflytta äfven till Mindre Asien och norra
Afrika. Äfvenledes öfvervintra många i Frankrike,
Tyskland och England.

Af ett misstroget och skyggt naturel, uppehåller
sig morkullan under dagen på de mest dolda ställen i
skogarne, sysselsättande sig med att vända nedfallna
löf, för att upplocka de maskar och larfver, som kunna
vara dolda derunder. För öfrigt bländas hon af starkt
dagsljus, och det är endast om aftnarne och morgnarne
hon utvecklar sin synkraft i dess hela
fullkomlighet. Hon utgår då från sina gömställen,
för att å odlade fält, fuktiga ängar, eller i
grannskapet af källor söka lämpliga näringsämnen,
hvilka bestå af daggmaskar, insektlarfver,
insekter och små sniglar. Äfven anträffas
spädt gräs och gräsrötter i fågelns mage.

Morkullorna lefva isolerade  under  största delen  af
året. Parningstiden inträffar om våren.   I bergiga
trakter, bland gräs, mossa eller ljung, lägger
honan 3-5 aflånga ägg, något större än   dufägg.
Ungarne,   som   kläckas  i slutet   af  Maj,  kunna 
springa,   strax  efter   det   de   kommit  ur
ägget.    Föräldrarne följa  dem   omsorgsfullt
och   ådagalägga  i  hela  sitt  beteende en stor
tillgifvenhet för dem.    Om någon fara   hotar  de
små, taga föräldrarne dem, den ena efter den andra,
under halsen, och hållande dem med näbben, föra de
dem sålunda i säkerhet.

Morkullan tyckes  älska  de ställen,   hon   en gång
bebott, och hon återkommer gerna dit det följande
året.

Under tio månader af året är fågeln stum; blott under
parningstiden låter den höra ett lätt skri: ort, ort,
pisp! för att kalla sin make.

Morkullan är en ganska renlig fågel, och för allt i
verlden skulle hon icke vilja underlåta, att dagligen
göra sin toalett. Hvarje morgon och afton ser man
henne med snabb flygt begifva sig till någon källa
eller bäck, för att der förfriska sig samt tvätta
näbb och fötter.

Jagten å morkullor bedrifves på olika sätt. I södra
Sverige skjutas de mest om våren, då de nyss anländt
och kastat sig ned å buskig mark. De uppdrifvas då
af rapphönshund och skjutas i flygten. Det fordrar
emellertid stor ihärdighet så väl från jägarens som
från hundens sida. Ty som fågeln håller sig dold
i de mest invecklade buskar och hvarken genom läte
eller lukt gifver sin närvaro tillkänna, måste hunden
omsorgsfullt undersöka hvarje buske, och efter en
längre stunds fåfängt letande ledsnar han ofta vid
detta arbete. Då jägaren
finner, att hunden kommit en fågel på spåren, håller
han sig beredd att skjuta, så snart denne flyger
upp. Förfelar han målet, står det honom fritt att
förfölja morkullan; ty kanske sänker hon sig strax i
närheten. Men ofta blifver det honom svårt att följa
de krokvägar hon tager; och om hon omsider dukar
under, så sker det kanske först efter det både jägare
och hund blifvit grundligt uttröttade.

Lättare och mera allmänt skjutas morkullor om
aftnarne, stundom äfven om morgnarne, då de sjelfmant
flyga ut från sina gömställen. Vid dessa utflykter,
som kallas morkullsträck, låter fågeln ofta höra sin
lockton och upptäckes då utan svårighet af jägaren.

Morkullans kött är förträffligt; det är lättsmält,
helsosamt och af en angenäm smak. Stekt, har det en
behaglig doft och anses som den bästa fågelstek.



Fredriksborgs ruin.
(Originalteckning af C. S. Hallbeck.) 
(Se texten å följande sida.)
Waxholm och dess grannskap. 

Gamla och nya minnen, 

upptecknade af 

Frans Hedberg.

3.

Vi talade   i  det  föregående  om Fredriksborg,  den
grå jätten  på  yttersta udden af Wermdölandet,
som hade de ryska härjningarne 1719 att tacka för
sin tillvaro. "Nu är han gammal vorden och ramlar
ner vid strand", kan   man   säga,   med   en liten
förändring af Tegnérs bekanta  vers i "Frithiofs
saga".     Men aktningsbjudande är han ännu, der
han   står   och   tittar   ner på sin växande rival
på andra sidan sundet.     Ty der håller den nyare
befästningskonsten på att uppresa  en befästning,
som, väl färdig, lär efter alla sakkunniges   omdöme
blifva   ett   mästerstycke   i   sitt  slag.    Det
skall nämligen blifva ett detascheradt verk med
jordvallar, tunnelar och pansarbatterier, ämnadt att
aflösa gamla Fredriksborg vid Oxdjupets försvar.

Man ämnar att åter upprensa detta sund, som för
ett trettiotal af år sedan, med en kolossal kostnad
för statsverket, fylldes med sten, och som från den
tiden varit alla aborr-fiskares förtjusning. Sundets
utfyllande med en ända upp i vattenbrynet gående
stenförsänkning har nämligen gjort farleden lugn och
stilla, och aborrarne som äro stora mineraloger, hafva
derför trifvits och förökat sig alldeles ofantligt
ibland stenarne vid muren. Om några år är tremarkaren
vid Fredriksborg endast ett minne, -- till Stockholm
finnes en farled mera, men i sommarfiskrarnes sumpar
finnas i stället så många aborrar mindre. Hvad den
stora handeln, hvad samfärdseln vinner, det får magen
betala. Grymma tanke! Men som allt är förgängligt på
jorden, så är det icke längre värdt att grubbla på
den saken!

Fredriksborg började byggas 1724 och fulländades
1735. Redan från Erik den fjortondes och Johan den
tredjes dagar omtalas visserligen befästningar
vid Oxdjupet, men de bestodo troligen endast af
några obetydliga jordverk, såsom understöd för de
försänkningar, hvilka i detta sund påbörjades redan
af Gustaf Wasa. Fredriksborgs fästning bestod af det
stora tornet, den nere vid sjön belägna fyrkantiga
byggnaden, benämd Kuponnièren, samt flera andra verk,
bestyckade med tillsammans öfver hundra kanoner. Att
den, efter den tidens begrepp, var en mycket stark
fästning, är säkert, och ryssarne skulle
nog hafva betänkt sig mer än en gång, innan de vågat
utsätta sig för dess varma emottagande. Från det
gamla tornet har man ännu i dag en den grannaste
utsigt, som kanske någon plats har att erbjuda. Det
är ett fågelperspektiv, som kunde inge en syndare
det mest lifliga begär att få vara fågel i hela sin
tid. Tornet ligger nämligen på en hög bergplatå,
som brant stupar ner i det klara sundet med sin
friska strömfåra, och ögat har en mils vid omkrets
att irra öfver och att tjusas af. Branta berg, nakna
klippor, leende stränder och rika skogar omvexla med
fjärdar, sund och vikar, böljande åkerfält och leende
ängar. Det är ett helt friskt, lefvande nutidspoem
med det förflutna till utgångspunkt och bakgrund. Du
kan se det, värde läsare, på den bild, som tecknaren
gifvit dig. Men hvad han icke kunnat återgifva, det
är försommarmorgonens strålande solgull öfver land
och sjö, det är den skiftande färgprakten i det
omvexlande landskapet, det är lifvet i den tjusande
taflan.




Kyrkan Nossa-Senhora da Oliveira i Portugal.
(Se texten, sid. 106)


Detta får du tänka dig; eller ännu bättre, det
kan du sjelf pröfva, om dig så lyster. -- När du
nästa gång vill resa, så far icke af till Hamburg
eller Berlin, till Rom eller Paris, -- utan gör en
liten tur igenom ditt gamla fosterland i stället;
skaffa dig en utgångspunkt för dina jemförelser, en
stödjepunkt för ditt åskådningssätt! Du kan icke tro,
hvad det är herrligt, att der ute, på den stojande,
menniskokrälande kontinenten, vid de mörkblåa
schweizersjöarne, på de brusande boulevarderna,
kunna komma i håg, hur skönt, hur herrligt i all sin
ringhet det är, det der lilla aflägsna landet högt
upp i norden, der din vagga stod! Och det skall
gifva dig sjelfkänsla, som du väl behöfver, för
att icke tappa bort ditt eget jag i det bullrande
verldslifvet der ute. Det skall bo i ditt minne som
en skön hemlandsmelodi och lägga tår i ditt öga och
djupt vemod i din längtan efter fädrens jord.

Och, för att du nu icke skall kunna säga, att
vi slutat vår lilla Waxholmsutflykt med att bli
sentimentala, låt mig till slut gifva dig en liten
fiskehistoria med på köpet, innan vi skiljas från
Fredriksborg. Den skall kunna tjena till 
bevis   på   hvad   fiskrarne  der haft för ett paradis,
och till hvilken grad af civilisation en aborre
kan komma.

Det fanns en gammal bokhandlare i Stockholm, som
var en väldig fiskare, och som under somrarne nästan
bodde vid Fredriksborg. En dag satt han och metade
vid stensänkningen, men blef trött på metningen och
rodde i land, för att förfriska sig ur den medhafda
kantinen. Under tiden kommer en annan fiskare roende
med en sump och sätter sig på samma plats, som gubben
B. nyss lemnat. Han lägger ut sitt spö, väntar en
stund och får snart ett riktigt jättenapp. Han drar
upp refven, och se! en tremarks-aborre följer med,
icke utan reservation, men följer ändå. När aborren
kommer opp i vattenbrynet, fäster han sina stora,
förvånade ögon på den alldeles obekante fiskaren
och säger med djup stämma:

"Åh fan! det var inte farbror B.!" och dermed gör
han en väldig knyck, sliter af refven och kilar ner
i det blåa djupet igen.

B. hörde alltsammans från stranden, drack sina kära
aborrars skål och förklarade sig nöjd med deras
civilisation.



En legend och en kyrka i Portugal.

Under den oroliga tid i detta lands äldre historia,
då den ene troninkräktaren efter den andre, hvar
i sin ordning, nära nog undanröjdes för en annan,
och under hvilken tid mäktiga religiösa partistrider
utkämpades, dock så, att prestväldet, då som sedan i
alla tider och särdeles i katolska länder, behållit
öfvertaget och för sig utsett eller framkallat
furstar, som endast varit skuggan af makt, under det
denna, religiös och politisk, egentligen utöfvats af
prelaterna sjelfva, och sedan landets regenter under
ett halft sekel varit af sådan obetydlighet, att de ej
ens förtjena omnämnas, -- förtäljer legenden, att man
672 skaffade sig en konung på följande sätt: Wamba var
en dag sysselsatt med arbete på fältet. Han åtföljde
sjelf plogen, och med sin staf i handen styrde han
sina oxar, då ridderskapets sändebud funno honom
vid denna sysselsättning och förkunnade honom hans
upphöjelse på tronen. I sin öfverraskning betviflande
möjligheten häraf, svarade dem Wamba, som aldrig ens
drömt om kronan, att han skulle blifva konung, först
då hans staf sköt blad, och på samma gång stötte han
denna i marken. Genom en utomordentlig växtkraft,
eller snarare genom himlens omedelbara mellankomst, --
så säger legenden och katolikerna voro nog oupplysta
att sätta tro dertill, -- slog stafven genast rot och
betäcktes med grenar, blad och frukter.

Om denne Wamba förtäljer historien, att han, som förde
lyckliga krigståg, äfven utmärkte sig derigenom,
att han sökte inskränka det andliga ståndets makt,
men att han under denna strid förlorade sin krona
680. Detta skedde helt enkelt på det sätt, att, då
bruket bjöd och hölls i sådan helgd, att ingen kunde
vara eller blifva konung, som saknade långt hår, de
andlige härpå byggde sin störtningsplan. De mutade
nämligen en af konungens hofmän, vid namn Erwin,
att gifva den hatade konungen en sömndryck, och
under det dvallika
tillståndet klippte de håret af honom. När Wamba
vaknade, fann han med förskräckelse, att han var utan
hår. Med kronan, som han derigenom mistade, förlorade
han äfven makt att hämnas på upphofsmännen till det
emot honom föröfvade dådet och måste i stället åse,
huru de andlige gåfvo kronan åt Erwin, som förrådt
honom.

Minnet af förut nämda underverk med Wambas käpp har
icke allenast blifvit bevaradt derigenom, att man tror
sig ännu på samma plats finna den sålunda utsedde
konungens olivträd eller åtminstone en afkomling
deraf, hvarför man i början af fjortonde århundradet
der uppförde en kyrka, hvartill sedan kom ett litet
götiskt kapell vid sidan deraf, utan man omgärdade
med ett jernstakett äfven trädet, som förblifvit
ungdomligt och friskt, omfattadt med heder, vördnad
och dyrkan af alla de rätt-troende generationer,
som sedan dess efterträdt hvarandra i denna trakt.

Kyrkan, som kallas Nossa-Senhora da Oliveira (Vår fru
af olivträdet), är byggd i en allvarlig och högtidlig
stil. Men olyckligtvis hafva, under föregifvande af
restaurering, vissa partier af dess yttre blifvit
förändrade efter en smak, som föga öfverensstämmer med
byggnadens ursprungliga karakter; och det inre har
blifvit förnyadt genom inlagda gipsarbeten, som på
det högsta vanställa det storartade byggnadsverket,
hvilket skall vara rikt på dyrbara silfverpjeser af
ganska hög ålder och af utmärkt arbete.

Om läsaren någon gång skulle förirra sig till den
lilla staden Guimaraes, hvarest den förste konungen af
Portugal hade sitt residens, i provinsen Entre Minho
e Douro, belägen omkring fyra och en half mil från
Oporto, så tro vi, att han icke skall försumma taga i
betraktande originalet till den lilla intagande bild
(ill. sid. 105), vi lånat ur konstnärens portfölj
från hans ströftåg å den iberiska halfön.



Våren.

Hvad fägring utbredes 
På mark och på träd! 
Allt fröjdas och glädes, 
Och jag sjunger med. 
På berg och på kulle, 
I dal och på våg, 
Allt talar om kärlek 
Med brinnande håg.

I aspar och rönnar,
I björk och i al,
I lindar och lönnar,
Der hörs samma tal.
Med sång och med qvitter,
På tu manna hand,
I fåglarnes riken
Knyts kärlekens band.

I sjöar och vikar, 
Vid vindarnes smek, 
Gå aborrar, sikar 
Och löjor i lek. 
Små böljorna glittra 
Och slå emot strand, 
Der fåglarna qvittra 
På blommande strand.

Och blommornas knoppar 
Vid solstrålens kyss 
Slå ut; se, der hoppar 
En fjäril, som nyss 
I puppan låg bunden, 
Nu flyr han sin kos, 
Nu bär honom vingen 
Från ros och till ros.

Ängsblommorna buga 
För humlor och bin, 
Som surra och suga 
Dess saftiga vin;
Allt andas och röres
Och gläds åt sitt lif,
När vårguden talar
Sitt »varde» och »blif»!

På fästet, det höga,
Gå strömolnens tåg;
Der nere de löga
I spegelklar våg.
Blå himlen der ofvan,
Så strålande mild,
Aftecknar i djupet
Sin tjusande bild.

Hvad trånad och trängtan, 
Som fyller hvart bröst! 
Af onämnbar längtan 
Sig höjer hvar röst. 
Naturen af sällhet 
Nu darrar, ty nyss 
Gaf Gud uti våren 
Åt jorden en kyss.

Richard Gustafsson.



Tafle-spekulanterna.

Att vara konstkännare är i vår tid en mycket enkel sak; 
man behöfver för det studiet hvarken resa till Rom 
eller Paris, Wien eller Dresden. Man tager efter behag 
en tafle-exposition, hvilken som helst, samlar "konkreta 
omdömen", d. v. s. hör efter, hvad folk säger, och stufvar detta i 
några ur estetiska handböcker lånta lärda fraser -- och så 
är kritiken färdig att införas i tidningen. I samma mån som 
konsten mångfaldigats, har kritiken förenklats; i den mån 
konstnjutningen blifvit allmännare, tyckes den hafva förlorat i 
intensitet, och liksom de nya mästarne icke räcka upp till 
skuldran på de gamla, sakna de ock den storartade uppmuntran, 
som af jordens herrar kom dessa till del. Det ena kan 
väl betala sig, som det andra, men konsten går nu, mera än 
förr, i den stora allmänhetens tjenst, och allmänheten är sällan 
mæcenat. Entusiasmen för det sköna är sällsyntare, men 
en mera samtagen smak allmännare än förr, och kritiken går 
ofta utan vördnad till sitt kall.

Den korsfäste Frälsaren är alltid ett heligt föremål, 
äfven om han aldrig så många gånger säljes för trettio 
silfverpenningar. Hr Wallander tyckes verkligen här på taflan 
(ill. sid. 108) velat låta en jude ännu en gång bjuda ut honom 
-- så ser det ut på fysiognomien -- och det är icke sannolikt, 
att de båda spekulanterna betala mer, än nödigt är, fastän de äro 
kristna prester. Om de också äro medlemmar af "Jesu 
sällskap", så är ju här en affär ifråga, och dessa patres hafva 
i historien visat sig ganska väl förstå sig på affärer -- till 
och med statsaffärer. Vår jude handlar tydligen med 
antiqviteter, och lärda män tycka om sådana. Vi skola lemna 
osagdt, huruvida de blifvit lockade in i butiken af dessa 
fornsaker och konstalster, eller af viktualierna der på andra 
sidan om trappan; menniskan lefver ju i alla fall icke bara af 
Guds ord, lärdom och konst: "maten är halfva födan". Det 
ser visst ut, som om den lille, oss närmast stående patern i 
detta ögonblick mera skulle tänka på fjerde bönen i "Fader 
vår" än på de bleka färgerna i den målning, han har framför 
sig och med en viss snusförnuftighet beskådar; men han synes 
också hafva allt skäl att inom sig tänka: "Gud ske lof för 
mat och dryck". Icke såsom vore han just någon krass 
materialist; men när han säger: "jag vet, på hvem jag tror", så 
kan han ju dermed tillika mena: "jag vet, hvad den tron 
inbringar mig om året". Om den mannen nu sutte på konciliet i 
Rom, så skulle han knappast säga nej till dogmen om påfvens 
ofelbarhet, så vida icke hans erkebiskop och stiftets öfriga 
presterskap ville ha det så; men hvad nu angår den tafla, han 
betraktar, så vore den -- derest hon kunde fås till skäligt 
pris -- en mycket lämplig present åt sockenkyrkan eller 
klostret, som skulle med beröm omtalas i tidningarna och 
lända gifvaren till evinnerlig heder.

Mellan den korta och den långa prestens åsigter om den 
lekamliga sidan af det menskliga lifvet torde det vara ungefär 
samma skillnad som mellan bräckt skinka och gåslefverpastej. 
Hvad åter skön konst angår, kan man antaga, att, när den 
lille säger inom sig: "hvad värde kan den taflan ha för mig?" 
den andre tänker: "hvad värde äger den taflan i och för 
sig sjelf?" Det hindrar emellertid icke, att på botten hos dem 
båda ligger den tanken: "hvilken fördel kan jag draga af att 
köpa den taflan?" Den långe är utan tvifvel en verklig 
konstkännare: hans min af på samma gång känslig konstnjutning 
och kall pröfning säger oss det; här är ett intresse för den 
Korsfäste, som led och dog för oss alla, för den i dödskampen 
stelnade muskelbyggnaden, för uttrycket i Hans anlete, 
som i dödsqvalets stund fick isop, doppad i ättika, i stället för 
vatten, och som sade: "Fader, förlåt dem, ty de veta icke, hvad 
de göra"; -- juden kunde nog tala om den saken, om det 
behöfves för afsättningen, och den der patern köper icke 
grisen i säcken, lita på det: han ser sig för, innan han betalar; 
men betala kan han. Ty han har bestämdt ett fint kök 
och sofver icke på bara långhalmen.

Om tilläfventyrs någon skulle stå fram och fråga professor 
Wallander, för hvilkendera parten han hyser mest sympati -- 
den, som schackrar med Frälsaren, eller den, som spekulerar 
i honom, så skulle han sannolikt svara ungefår så, att 
faderskärleken gör här vid lag ingen åtskilnad. Hr Wallander 
har tagit sakerna, sådana de äro: den ene handlar med gamla 
förrostade armskenor, hellebarder, snäckor och strunt, sofvel 
och klädespersedlar och gamla nedrökta taflor; den andre vill 
gerna komma åt den gudamenniskas bild, i hvars namn man 
lurar bönder och föder sig sjelf -- ja, hvarför icke det, på 
hvilken man sjelf i hjertat tror. Men derföre att jag tror på 
den, som på taflan är afbildad, behöfver jag ju hvarken tro på 
taflans målare eller utbjudaren; "klok man pröfvar, innan han 
dömer" -- och emedan vi började med att tala om lättfärdig 
kritik, fägnar det oss, att se vår långe pater utöfva en grundlig 
sådan; för konstnären är i allmänhet den bästa kritikern den, 
som slutar med att köpa hans verk, och det tro vi vår långa 
pater om.

L. J. S.

Wallanders konsthandlare.
(Texten härtill. Se art. "Taflespekulanterna", sid. 107.)

Kronolotsens berättelser.

upptecknade af Aldebaran. 

VI.

Pehr Seeman och "Hafstrollet".

I slutet af Mars månad 1813 hvimlade Kanalen af engelska
kryssare, stora och små, hvilka gjorde allt sitt
till för att borttaga de få franska fartyg, som
vågade sig ut i öppet vatten. Här och der gjorde
engelsmännen någon mindre landsstigning, antingen
allvarlig, för att pressa de unga män, som de kunde
komma öfver, till matroser på sin flotta, och hvilka
sedan användes mot Nordamerikanska fristaterna, med
hvilka England vid denna tid äfven var inveckladt
i krig; eller också låtsade de en dylik, för att
oroa och qvarhålla militären vid kusten, hvarigenom
fransmännens stridskrafter på kontinenten så mycket
som möjligt försvagades.

Det var, som sagdt är, i slutet af Mars, då jag
återkom till Cherbourg från en fjorton dagars resa
i min herres, markis de Pontchateaus ärender.

 Solen lyste i middagsglans,
 Skogen stod redan i knopp.
 Färden framåt gick som en dans
 Lustigt uti en galopp.
 Lifvet kändes så fullt af fröjd,
 Friskt slogo pulsarnes slag.
 Med min verld jag fann mig så nöjd,
 Allt var mig riktigt i lag. 

Jag anade ingalunda,
hvilken sorgepost, som skulle möta mig vid mitt
inträde i staden. Snart var jag framme, och kastande
tyglarne till en stalldräng, skyndade jag att söka
markisen. I trappan mötte jag
sekreteraren, min vän Vefour. 

"Hvad i Guds namn är
det åt er?" frågade jag, då jag såg hans sorgsna
ansigte och förstörda utseende.

"Ack, min vän", svarade den tillfrågade, "ni vet
då icke, hvad som händt? M:r de Pontchateau är tillfångatagen,
i går morgse, af de fördömda engelsmännen. Markisen
hade på qvällen rest till det lilla fästet
Fort-Querqueville, vester om staden. På afresan
derifrån, tidigt i går, rusade omkring tjugo matroser
samt ett par officerare fram, stannade vagnen och
befallde markisen stiga ur. M:r de Pontchateau
drog sin värja och dödade eller sårade flere bland
angriparne, men träffad af ett skott i högra armen,
blef han snart öfvermannad och släpad ned till
stranden, hvarefter banditerna i tvenne båtar begåfvo
sig af, medtagande sin fånge till en örlogsman, som
låg bi omkring en lieue till sjös. Lakejen Eugène,
som var med, lyckades, då han såg sin husbonde fången,
att slå sig lös från ett par martroser, som höllo
honom, och sprang in till staden för att omtala
förhållandet. Nästan på samma gång anlände den gamle
Denis, som obehindradt fått köra hit med vagnen."

 Knappt han slutat, förr'n jag kände 
 All min glädje flykta bort; 
 Och till sorg den snart sig vände:
 Glädjen vanligtvis är kort.
 Skyndsamt till mitt rum jag hastar, 
 Der jag uti raseri 
 Genast mig på soffan kastar, 
 För att något lugnad bli. 
 Först jag som ett vilddjur ryter, 
 Brister sedan ut i gråt, 
 Hvilket oftast vreden bryter: 
 Lugnet följer efteråt.

Många voro de förslag, hvilka hvälfde sig i mitt
hufvud. Efter några timmar hade jag dock fattat mitt
beslut och ämnade just lemna mitt rum, då Vefour
inträdde.

"Det var bra, att ni kom", sade jag, "ty jag ämnade
just söka er. Jag behöfver penningar och kanske mycket
penningar, ty guldet bryter reglar och lås."

"Ack, min vän! Ni ämnar försöka att befria vår älskade
husbonde; men det lyckas säkerligen ej; tänk aldrig
derpå; vi få vänta, tills han blir utvexlad. Det här
fördömda kriget skall väl taga slut någon gång."

"Låt detta bli' andras omsorg; det är penningar, jag
behöfver. Och hör nu min plan", sade jag, hvarefter
jag förklarade för Vefour, huru jag kunde hoppas att
befria markisen. Jag bad honom låta mig få råda i
denna sak samt
frågade, huru mycket penningar jag kunde få. 

"Jag har omkring tio tusen francs inne för markisens
dagliga utgifter", svarade Vefour. 

"Lemna mig dem,
och jag reser genast. Jag hoppas, du inom kort skall
hafva markisens egenhändiga qvitto", sade jag.

Vefour lemnade mig penningarne, och sedan jag köpt
en uppsättning af de modernaste kläder och förhyrt
en gammal fiskskuta, hvarpå
konstapel   Martial  samt några matroser, förklädda
till fiskare, gingo ombord, afseglade jag.

 Sakta sväfvade den gamla skutan 
 På "Kanalens" nästan stilla vatten. 
 Der jag låg vid rodret var ej utan, 
 Att jag drömde i den tysta natten 
 Om mitt hemland, om dess kala öar, 
 Om de bohusländska skär och klippor. 
 Kanske stormar det kring dem och snöar; 
 Eller pryder våren dem med sippor? 
 Lefver än min foster-far och -moder,
 Står den lilla stugan, grå till färgen, 
 Der de gamle bodde, som hon stod der, 
 Inklämd i en liten vrå bland bergen? 
 O! Jag ofta dit en tanke sänder, 
 Till det kära, till det gamla stället, 
 Och jag längtar ifrån fjerran länder 
 Jemt tillbaka till det låga tjellet.

"-- -- -- vi firade nu i pik- och klyfvert-fall."

Natten förflöt, och solen gick strålande upp; men som
vi endast hade en liten bris, närmade vi oss först
på aftonen


engelska kusten. Här vände vi samt utkastade våra nät,
för att för syns skull hafva någon sysselsättning.

Flera stolta örlogsmän gingo förbi; men som vår
gamla skuta endast uppväckte deras förakt, fingo vi
vara oantastade. Mot solnedgången mulnade himmelen
till och tillkännagaf för det erfarna sjömansögat,
att brisen säkert skulle öka sig på natten. Flera
fiskarebåtar och jakter visade sig akter om oss, och
vi firade nu i pik- och klyfvertfall, för att låta
dem hinna fatt oss. Den ene af dessa jakter befanns,
på närmare håll, vara en liten engelsk kustjakt,
som höll rätt ned på oss. Då den närmat sig inom
anropningsafstånd, prejade den och begärde att få
köpa fisk. Lyckligtvis hade vi, medan vi väntade,
erhållit något af det begärda, och under det gamle
Martial, härmande holländska och rådbråkande engelska,
prutade och sålde, gick jag ombord på lustjakten samt
presenterade mig for jaktens ägare, m:r Aldelbert,
såsom svensk, vid namn Nordenborg, och talade om, att
jag, efter en resa kring kontinenten, ämnade mig öfver
till England, för att bese mig och bland annat köpa
en lustjakt, emedan jag var mycket road åt sjön m. m.

M:r Aldelbert betraktade mig mycket flegmatiskt en
stund, hvarefter han helt oväntadt tilltalade mig på
bruten svenska med följande ord:

"Jag varit in Sweden; mycket vackert land in sommar
time; varit in Gothenburg and Trollhättan."

Ehuru jag blef mindre angenämt öfverraskad, låtsade
jag dock vara förtjust öfver att höra mitt modersmål
och började genast tala svenska, Min värd öfvergick
dock snart till engelska språket, lofvade mig
att medfölja, och då jag, liksom af en händelse,
tappade min plånbok, full med engelska banknoter,
hvilka Vefour skaffat mig, tycktes alla misstankar
om min personlighet försvinna.

 Artigt min värd bjöd mig dela salongen; 
 Snart på dess däck åts en präktig supé. 
 Sirlig och nätt var hans jakt under gången, 
 Sväfvande framåt liksom en fe.

 Dansande öfver de solstänkta vågor, 
 Ilar hon hemåt med "segel i kant". 
 Solen, som nedgår i gyllene lågor,
 Purpurströr masten, segel och vant.

M:r Aldelbert berättade mig, att det nu troligen
var sista gången, som han begagnade sin lustjakt,
"Hafstrollet", ty han hade låtit bygga sig en ny,
som var större; men att "han var säker på att förlora
på bytet, åtminstone hvad hastighet beträffade,
emedan intet fartyg fanns, hvarken af yachtklubbens
eller marinens, som i snabbhet kunde jemföras med
"Hafstrollet". Hon var dock nu för liten, -- rymde ej
mer än två personer i salongen, och -- slutade han --
"ombyte förnöjer".

"Jag skulle hafva lust att köpa er jakt, om ni först
och främst vill sälja den och jag finge profsegla
den några gånger samt blifva nöjd med den", sade jag
temmeligen likgiltigt. "Hvarför inte? Ni kan få låna
både jakt och besättning ett par dagar, så kan ni
pröfva den", svarade m:r Aldelbert vänligt, hvarefter
samtalet vände sig kring segling i allmänhet, tills
vi önskade hvarandra god natt.

Tidigt på morgonen sköto vi för en frisk bris in
i Portsmouths hamn. Sedan jag erhållit min värds
adress, tog jag in på det förnämsta hotellet och
började att öfva mig uti att spela förnäm. Då jag
sett åtskilliga gentlemän af olika rang och sätt,
härmade jag temmeligen snart deras later och vinlade
mig i synnerhet att kunna, om behofvet så kräfde,
apa efter deras fel, väl vetande, att man oftast
dermed dårar mängden. Då ett par dagar gått förbi,
besökte jag mr Aldelbert och blef af honom inviterad
att intaga middag på en liten villa, han ägde på ön
Wight. Då jag hade ett par dagar på mig, fortsatte
jag min edukation och

 Snart en "dandy" väl "blaserad" 
 Och med fallenhet för "spleen", 
 Blef jag lätt helt "ogenerad" 
 Och för "sports" ej minsta sen. 
 Nu bland "gräddan" "presenterad" 
 Af min värd vid "déjeunern",
 Slår jag vad, blir "observerad"
 Håller -- tio emot en.

Att jag tappade mina tio pund med förtjusning till
en ung sjöofficer, var helt naturligt.

På eftermiddagen lät jag presentera mig för en
emigrant, baronessan de Lacombe, och var snart med
den gamla damen sysselsatt att på franska språket
öfverhölja f. d. franska republiken och "odjuret"
Bonaparte med alla möjliga beskyllningar. Bäst vi
samtalade, yttrade baronessan: "Vet ni, min bäste,
att här om dagen blef jag verkligen altererad, då
jag fick höra, att en aflägsen slägting, markis
de Pontchateau, blifvit tillfångatagen af mina
vänner, engelsmännen. På mina enträgna böner har
kommendanten för fängelset, major Marshall, lemnat
mig ett inträdeskort, hvarigenom jag kan få träffa
min slägting i morgon förmiddag."

Ömsom rodnande och bleknande, afhörde jag den gamla
damens meddelande, och nästan ur stånd att fortsätta
samtalet, gick jag ut på en veranda. Framtagande
en bit papper, skref jag i hast följande biljett,
hvilken jag i värdens rum lyckades försegla med en
oblat: "M:r! Gör er färdig att fly; -- förvåna er ej
öfver något, och känn icke igen er tillgifne tjenare
Pehr Seeman".

Nu vände jag åter till baronessan, och snart var hon
inne i skildringen af den gamla goda tiden, då jag vid
ett tillfälle, när vi voro allena, hastigt hviskade
till henne: "Markis de Pontchateaus lif är i fara;
vill ni rädda honom från en vanärande död genom att
lemna honom detta papper?" I det samma stoppade jag
biljetten i hennes hand.

Den gamla damen ämnade troligtvis ställa till en
scen af öfverraskning m. m., då vår värd i det
samma nalkades; men då stoppade min följeslagerska
helt lugnt papperet i sin ficka och sade med en
artig böjning på hufvudet, i det hon fattade m:r
Aldelberts arm: "Jag hoppas, ni gör mig ett besök
med det snaraste, min herre, så kunna vi fortsätta
vårt anatema öfver "odjuret" Bonaparte".

Vid hemkomsten klädde jag om mig och lät ro mig öfver
till Gosport. Här fann jag snart, hvad jag ville
hafva, ty på en af krogarne, som jag besökte, hörde
jag mitt modersmål och var inom ett par ögonblick
inbjuden af några svenska matroser att sällskapa
med dem och hade snart gjort mitt val.

Tvenne ljushåriga blåögda gotländingar, som sågo
ordentliga ut, gaf jag ett tecken och lät dem
förstå, att jag ville tala med dem. Efter en kort
stund följde de mig ut på gatan och ned till båten,
der jag frågade dem, om de ville förtjena penningar.

"Hvarför inte, om det kan ske på hederligt vis",
svarade den ene af dem.

"Följ mig då, men tala icke ett ord i båten. Vi gå
öfver till Portsmouth; der skolen j få höra, hvad
jag vill er. Framför allt tro mig, att meningen är
god, och j kunnen förtjena flera hundra pund på ett
par dagar."

De båda matroserna nickade bifall, och tysta läto vi
ro oss öfver. Natten var mörk och ruskig; ett par
vaktbåtar prejade oss, snart uppnådde vi staden,
der jag betalade roddaren och tog in på ett af de
mindre hotellerna tillsammans med mina nya vänner
samt begärde ett ensamt rum. Här förklarade jag
för mina båda landsmän, hvarom frågan var; de svuro
heligt att hjelpa och lyda mig, och jag lofvade dem
ett hundra pund hvardera. Härpå gingo de med glädje
in, erhöllo sina order samt fem pund hvar i förskott.

 Dagen derpå jag besökte 
 Aldelbert. När jag kom in,
 Låg han på soffan och rökte, 
 Insvept i nattrocken sin.

 "Säg, om ni låter mig pröfva 
 'Hafstrollet' edert i dag? 
 Sen jag vill det er beröfva, 
 Om det är mig till behag."

 "Gerna, var god", hörs han svara, 
 "Pröfva ni 'trollet', min vän; 
 Det finnes, hvarthän ni vill fara,
 Ej snabbare lustjakt än den."

Jag gick nu ned till jakten, och snart gungade jag
för fulla segel på Spithead samt styrde ut till
sjös. Minst fem à sex vaktbåtar prejade mig och
gingo ombord samt visiterade på det strängaste, för
att se, om "Hafstrollet" skulle hafva någon fånge,
som på så sätt försökte rymma. Jag emottog herrar
vaktofficerare på det artigaste samt omtalade för dem,
att jag profseglade jakten, för att köpa den och på
den samma längre fram på sommaren göra en tur till
London och sedan till Sverige. Och nu bar det af till
sjös. "Hafstrollet", flög som en pil genom vågorna,
och intet fartyg, hvarken stort eller litet, kunde
följa med henne på färden. Mot eftermiddagen återvände
jag helt förnöjd med profturen, och dagen derpå hade
jag mot tre hundra pund tillhandlat mig denna jakt,
hvarpå jag byggde så stora förhoppningar.

Nästa förmiddag ankommo tvenne eleganta svenska
sjömän till min bostad; dessa omtalade för alla
i hotellet, att jag var ofantligt rik, ägde stora
egendomar, samt särskilt skrifvit efter dem, för
att möta mig och medfölja på min sommartur. Svenska
flaggan hissades, och både för- och eftermiddagar,
qvällar och morgnar seglade "Hafstrollet" ut och
in på Spithead, nu mera högst sällan anropad af
vaktbåtarne, hvilkas befälhafvare snart lärt känna
den svenske sportsmannen.

Emellertid ankom öfver Hamburg ett kreditiv,
stäldt på m:r Aldelbert, för min räkning; jag
hade nämligen lyckats skrifva till Vefour, och med
anledning häraf voro alla misstankar på min person
fullkomligt häfda. Genom baronessan de Lacombe var
min husbonde underrättad om allt, och den förträffliga
gamla damen var helt förtjust öfver att vara vår
medbrottsling. Det påminte henne, som hon sade,
om hofintrigerna under fordna dagar.

Genom baronessan hade jag fått veta, att markisens
fångvaktare hette Ditton och var en gammal försupen
sergeant. På denne var det nu, som försöket med guld
skulle verkställas; ty allt annat skulle säkerligen
misslyckas till följe af den utomordentliga stränghet,
hvarmed fångarne bevakades. I ett litet värdshus,
beläget emellan Kingston och Portsea, hade jag stämt
möte med Ditton. Han började med att vara omutlig,
begärde sedan tiotusen pund och lät slutligen pruta
något med sig, hvarefter ett nytt möte beramades
ombord på "Hafstrollet".

Klockan var sju på qvällen, och jag väntade med
feberaktig oro på Ditton, som lofvat komma vid nämda
tid. Timvisaren pekade på åtta, mina sjömän voro i
ordning, men ännu var den väntade ej synlig.

 Slutligen hördes den rossliga rösten, 
 Stönande liksom i smedjan en bälg. 
 Emot sitt samvete sökte han trösten, 
 Ty han drack flitigt utur en butelj. 
 Ned i salongen steg han och sade: 
 "Vill ni ha' fången, -- tag hit en million", 
 Sedan sitt hufvud mot bordet han lade, 
 Började brumma med underlig ton.

Då jag såg, att mannen höll på att somna till följe
af sitt myckna drickande, började jag ruska honom
och sade: "Nå väl, om ni får så mycket guld, ni vill,
hur är det möjligt för er att befria markisen?"

"Möjligt, ha, ha, ha!" skrattade Ditton, visande
mig en stor nyckelknippa. "Med den här är det lätt
möjligt. Ser ni, denna nyckel går till den lilla
grinden i kommendantens trädgård, och denna större
går till venstra fångbyggnaden, och slutligen n:o
3 går till -- ha, ha, ha, -- till n:o 3, ja; och der
sitter fågeln."

"Nå, men vakterna då?" frågade jag.

"Bah! soldaterna äro alltid i vaktstugan, som ligger
i högra fånghuset; och den, som står på post vid det
venstra, går hvarje qvart rundt omkring huset; nåväl,
då möter jag honom, och under tiden smiter fången ut."

Jag fick, under det Ditton talade, en tanke, hvilken
allt mer och mer fästade sig i mitt hufvud. Då jag
många gånger gått rundt omkring fängelset, visste jag
fullkomligt, huru det till det yttre var beläget, samt
kände äfven, genom baronessan de Lacombes beskrifning,
ganska väl till det inre. Hastigt som blixten kastade
jag mig öfver fångvaktaren, fattade honom med
ena handen i strupen och höll honom samt ropade
sakta på en af mina karlar. Inom en minut var m:r
Ditton bunden med kafle i munnen, och jag iklädd
hans rock och mössa samt i besittning af den dyrbara
nyckelknippan. En af karlarne befalldes att noga
vaka öfver den fångne, och den andre fick order att
göra allt i ordning för afresan.

 Dimman öfver staden hvilar, 
 Knappt jag ser, hvarthän jag går; 
 Framåt dock jag skyndsamt ilar 
 Och rätt snart vid grinden står, 
 Drar ur mister Dittons kläder 
 Nyckeln, hvilken öppnar den. 
 In i parken så jag träder, 
 Skjuter grinden löst igen.
 
Vikande af åt venster, närmade jag mig den utvisade
byggnaden och hade just öppnat dörren, då en post
springer fram. Mannen stannade dock, när han hörde
skramlet af nyckelknippan, samt ropade:

"Ah! är det ni, m:r Ditton? Ni har väl varit ute och
tagit er ett nattrus nu igen?"

Utan att vända mig, mumlade jag, härmande
fångvaktarens grymtning, några ord samt inträdde i
korridoren och stängde dörren. Jag stötte nu med foten
mot något föremål på stengolfvet, och min glädje blef
stor, då jag fann, att det var fångvaktarens lykta
med dertill hörande elddon. Snart var lampan tänd,
och det blef mig ej svårt att uppleta n:o 3. Med
darrande hand öppnade jag och inträdde i den osunda
cellen, stängande dörren efter mig. Markisen låg med
ansigtet mot väggen och sade, utan att vända sig om,
med något hånande ton:

"God afton, m:r Ditton, ni gör er rond, hör jag; --
ännu har jag icke rymt, som ni ser."

"Nej, men ni skall nu göra det, och det så fort,
ni sjelf behagar, nådig herre", sade jag på franska.

I ögonblicket var markis de Pontchateau på fötter,
och skuggande ögonen med handen, betraktade han mig
några sekunder, hvarefter han omfamnade mig, sägande:
"Ack, min vän, är det verkligen ni, -- och i denna
förklädnad; hvad vill det säga?"

Jag förklarade nu min husbonde allt samt bad honom
skynda sig. Länge måste jag dock strida mot hans
böjelse att äfven öppna för de andra fångarne, och
ej utan största möda kunde jag bevisa honom, att
vi då alla genast skulle blifva tagna. Vi stängde
nu cellen och begåfvo oss ned till ingångsporten,
hvilken jag öppnade. Jag såg mig försigtigt omkring,
och när ingen syntes, ämnade jag just gå ut, då den
postande soldaten i det samma framkom om hörnet och
gick rätt emot mig. Att gå in igen var misstänkt,
hvarför jag i stället låtsade tappa min nyckelknippa
och böjde mig ned efter den, hvarigenom soldaten ej
kunde se mitt ansigte. Han var nu alldeles intill
mig och stötte sakta till mig med bösskolfven, i
det han sade: "Hå, m:r Ditton, ni ville ej svara mig,
då ni gick in för en stund sedan ..."

Jag reste mig hastigt upp och slog den intet ondt
anande soldaten för pannan med knytnäfven, så att
han tumlade öfver ända, utan att gifva ett ljud ifrån
sig. Nu kom markisen ut och tog upp den fallnes gevär,
hvarefter vi skyndsamt inburo honom i korridoren
och upp i cellen n:o 3, aftogo hans kläder samt
bundo honom till händer och fötter. Under det att
markisen iklädde sig soldatens uniform, tvättade jag
den sednares ansigte med vatten, hvilket hade till
följd, att han återkom till medvetande. Vi gåfvo
honom att dricka, bundo en näsduk för hans mun samt
begåfvo oss af, sedan vi väl stängt inne vår fånge.

Utan vidare äfventyr kommo vi lyckligt ombord, der
vi träffade m:r Ditton alldeles nykter och skummande
af raseri. Markisen satte sig bredvid fångvaktaren,
tog en af mina pistoler och riktade mot hans bröst,
i det han borttog bindeln från hans mun samt sade:

"Om  ni  säger ett ord, högt,   innan jag talat vid
er,   så skjuter jag er tvärt;   begrunda derföre
noga, hvad jag säger!   Vill ni  följa med mig
till Frankrike  nu genast   och der 
erhålla en lifstidsränta af etthundra pund om året
samt en plats på någon af mina egendomar, eller få
femhundra pund nu strax och blifva satt i land på
något tjenligt ställe, hvarifrån ni kan återvända hit,
för att troligen blifva -- hängd?"

Fångvaktaren tvekade ej länge. "Jag följer er,
sir", sade han, "men laga då, för Guds skull, att
vi komma af snart. Jag tycker mig redan hafva snaran
om halsen."

Allt var således klart, och jag lät lossa tågen så
väl på Ditton, som på "Hafstrollet", och

 Sakta jakten sam på kända vatten 
 För den bris, som krusar dimhöljd sjö; 
 Snart i vester sjunker redan natten, 
 Solens flammor östern purpurströ; 
 Blixtrande som tusen diamanter, 
 Träder hon nu fram ur rosensky,
 Målar uti guld hvar klippas branter; 
 För dess strålar dimmorna nu fly.

Flera prejbåtar voro nu rundt omkring oss; men som
de voro vana vid mina morgonutflykter, helsade en och
annan af befälet och frågade blott, hvart jag skulle
hän så tidigt.

"Bara en tur ut till vaktskeppet. Jag ämnar
äta frukost hos löjtnant Hamilton", svarade
jag skrattande. Nu började det blåsa en frisk
nordvestlig kultje, och snart hade jag passerat
Spithead samt befann mig i bredd med yttersta
vaktskeppet.

"Är löjtnant Hamilton ombord?" frågade jag den å
fallrepstrappan stående vakten.

"Yes, sir."

"Var god och säg honom, att jag gör en liten tripp
utåt, men kommer tillbaka om en kort stund och äter
frukost hos honom, om han tillåter", sade jag till
en af skeppsgossarne, som stod i närheten af posten.

"Mycket välkommen!" sade i det samma nämde unge
officer, hvilkens bekantskap jag gjort på middagen hos 
m:r Aldelbert, och som nu befann sig på däck samt hade 
hört mitt yttrande.

Jag styrde nu med klappande hjerta utmed ön Wight och
förbi fyrskeppen. Redan voro vaktbåtarne något
akterut, och ingen af dem prejade "Hafstrollet", emedan 
de sett mig ligga bi vid vaktskeppet.

Med af glädje darrande stämma lyckönskade jag
just markis de Pontchateau till hans befrielse,
då ett doft ljud hördes från staden, -- återigen
ett och ännu ett -- det var de trenne kanonskott från
Monkton Fort, som tillkännagåfvo, att en eller flera
fångar hade rymt. Skotten besvarades ögonblickligen
af vaktskeppet, och nu blef allt lif och rörelse:
båtar utsattes, signaler hissades samt besvarades
långs hela bevakningslinien. Så snart skott från
vaktskeppet lossades, skulle alla fartyg, af hvad slag
som helst, genast segla in till det samma eller lägga
bi, för att af dess båtar visiteras. I stället lät jag
nu sätta till toppseglet, klyfvare samt bredfock och
styrde ut åt Kanalen. Ett skarpt skott lossades genast
från skeppet, och med förfäran såg jag kulan slå ned
något för-om jakten; -- vi voro alltså ännu ej utom
skotthåll; -- ännu ett skott, -- kulan träffade vattnet
tätt vid jaktens låring. Nästa kula föll akter,
och med en suck af lättnad utbröto vi alla i ett
ljudeligt hurra! Vi voro utom vaktskeppets kanoner.

"Hafstrollet" var riktigt underbar: den smäckra masten 
böjde sig som ett rör, läreling låg stadigt mot vattenytan,
skummet yrde som ett par stora hvita svanvingar fram
vid bogarne, och de ljust saffransgula dukarne
svällde för den friska brisen. Några prejbåtar
och kuttrar, som skulle förfölja oss, voro redan
efter ett par timmar ur sigte, och snart kunde vi
klart skönja Kap Lein. Vid middagstiden passerade
vi redan ön Pelée, och ilande utom skotthåll för en
härstädes kryssande engelsk fregatt, seglade vi vid
middagstiden, med trikoloren svajande under gaffeln,
in i Cherbourgs hamn.

 "Så der", sad' Pehr Seeman, den gamle lots,
 "Det tillgick att 'Hafstrollet' fånga.
 Ej tjente jag derpå guld eller gods,
 Men ärad jag blef utaf många.
 Och hjertat höll nära på att gå i qvaf,
 När vackra fransyskor de sade: 'mon brave'."



Kaffrerna.

Detta från det arabiska ordet kafir, som betyder
en otrogen, härstammande namn tillades af
mohammedanerna företrädesvis tvenne hedniska
folk, och från de förra kom det äfven i bruk hos
de kristna. Dessa tvenne folk äro kaffrerna eller
kafirs i mellersta Asien och de företrädesvis så
kallade kaffrerna i Syd-Afrika. De sednare bo på
östra sidan af afrikanska landet, från Caplandets
gränser ända till Dalagoabay, men deras utsträckning
mot det inre taffellandet är icke noga bestämd;
och är det om dessa sednare vi här vilja anföra några
ord efter d:r Livingstone, som i sin "Resa i Afrika"
om dem gör följande skildring:

Kafferhöfdingar.

Deras boning är anlagd i kretsform på en flack böjd,
hvilken är urholkad och inrätad till förvaringsort
för krut och trädgårdsfrukter. Taket öfver denna
gemensamma källare är sorgfälligt skyddad förmedelst 
ett lager af lera, och detta så mycket hellre, som 
kreaturen om natten inlogeras här, skyddade för öfrigt 
af de omgifvande hyddorna. Boningarne i och för sig 
sjelfva likna stora bikupor, starkt hopfogade af trä 
och lera. Fönster finnas inga och dörren är temmeligen 
liten, så att man endast krypande kan inkomma i rummet. 
Förmedelst vackert flätade säfmattor erhåller dock 
boningen ett uttryck af renlighet och trefnad.

Elden till matkokningen underhålles ett stycke från
byggnaden. Mjölkfat, vattentätt flätade af grässtrån,
stå rundt omkring. Kastspjut af hårdt trä, eller också
af utländska köpmän införda perkussionsgevär, hvila
mot väggen. Bredvid boningshuset är en trädgård. Der
arbeta kraftiga, högväxta qvinnor med behagliga
former. De bruka hirs och korn, men 

också mycket tobak. Kalebassrankor framkrypa
mellan den svaga kornhalmen, och användas skalen
deraf i stället för de hos oss vanliga mindre
husgerådsartiklarne.

Der bredvid grannens boning förfärdigar en man en skål
af röd lera. Längre bort smida ett par andra spetsar
till kastspjut och ringar till smycken för qvinnornas
armar och ben. Under skuggan af en uppspänd halmmatta
sitter en man och flätar af de spjelkade spetsarne
från piggsvinet en den allra som nättaste lilla
korg, under det hans hustru, vid sidan om honom, af
brokiga ribbor utaf pelsverk sammanfogar de vackraste
mönster. En grupp af äldre kaffrer ådrager sig nu vår
uppmärksamhet. De muskelstarka, kraftiga och stora
gestalterna hafva lägrat sig rundtomkring en vattenpöl, 
genom hvilken de instuckit långa halmstrån
till en der invid befintlig med antänd tobak fylld
håla, och suga nu med välbehag ur sin enkla
vattenpipa. Visserligen är deras hufvudhår ulligt
och svart, liksom negrernas; visserligen äro läpparne
tjocka och utstående, men deras höga panna förråder
intelligens, och örnnäsan erinrar påfallande om
araberna.

De underhålla sig med stammens angelägenheter,
och om vi kunde lyssna till deras tal, skulle vi
med förvåning erfara, huru väl de äro underrättade
om europeiska förhållanden och öfver andra länders
förhållanden till hvarandra och till dem. Hos nästan
alla finner man gömd i håret en sirligt arbetad
elfenbenssked, som dock icke är afsedd att äta med,
utan för snusning. I stället för snusdosor nyttjas små
kurbitser, som äro utsirade med vackra figurer. Snuset
beredes af dem sjelfva genom malning mellan två hårda 
stenar. På samma sätt bereda de sitt mjöl, om de ej 
föredraga en trämortel med trästöt. Detta mjöl, med mjölk 
förarbetadt till en gröt, eller mjölken ensam i surt 
tillstånd, är deras älsklingsrätt. Endast högst ogerna 
slagta de ett af sina kreatur, hvilka utgöra deras rikedom;
men desto större portion kött förtära de, så snart
något vildt eller då under krigståg ett af fiendens
boskapsdjur faller i deras händer.

Kaffrernas färg öfvergår ifrån djupaste kolsvart till
bronsfärg; äfven den röda färgen förekommer. Såsom
sällsynthet bland detta folk må nämnas, att någon
gång kan man också få se albinos, hvars snöhvita hud 
och röda kinder egendomligt afsticka emot de öfrigas färgade
gestalter. Krymplingar förekomma knappast, och man
påstår, att vanskapade barn blifva dödade. Icke
sällan träffar man personer, på hvilka fattas
första leden af lillfingret, hvilken del vid svåra
sjukdomar föräldrarne aftagit, för att dermed
försona den onde anden, hvilken tros vara orsaken till
sjukdomen. Omskärelsen och månggiftet äro hos detta
folk allmänt brukliga. De hafva icke någon utbildad
religion. De tro på ett högsta väsen och en ond ande,
och uti deras gudstjenst ingår fetischdyrkan; men de
hafva inga prester eller ordnade kyrkobruk. 

I nyare tiden råkade kaffrerna ofta med Caplandets 
bebyggare i krig, som till och med hotade koloniens
bestånd och blott kunde biläggas under stora
uppoffringar från kolonial-regeringens sida. 

Med många dåliga egenskaper förenar detta folk också
många moraliskt goda, samt hafva i nyaste tid icke
motarbetat införandet af kristen tro och kristna
seder.



Den första blåsippan.
(Till nedanstående poem.)

En för tidig blåsippa.

Jag såg, i Mars, på mossans bädd, 
En blomsterstängel, vek och böjd, 
Fast marken var i drifvor klädd 
Och långt det var till vårens fröjd.
Det var en småtäck sippa blå; 
Men kölden andats deruppå. 
Hvi gick hon då så tidigt opp 
Utur sin späda knopp?

"Du arma!" sade jag och tog 
Den späda i min varma hand, 
"Kom du då icke tidigt nog 
Till detta vansklighetens land? 
Ack, våren dröjer länge än. 
Hvi har du ilat före den? 
Dess härold, lärkan, är ännu
I varma södern ju."

Då gick från blommans blad en röst, 
Lik eolsharpan ljuf och skär. 
Och hon sig böjde mot mitt bröst,
Som om hon sökt en fristad der. 
"Det är förbi!" hon hviskade. 
"jag ville ut att verlden se, 
Men verlden var alls icke skön. 
Nu döden blir min lön."

Hon hade rätt att tala så; 
Ty än var nejden icke skön, 
Ej luften ljum, ej himlen blå, 
Ej böljan fri, ej marken grön. 
Nu var hon död, och allt var tyst. 
Ack, solen hade henne kysst 
För tidigt ur dess ljufva blund 
I strålig middagsstund.

"Sof", sade jag, "och dröm i fred, 
Du lilla!" och med varsam hand 
Jag sakta lade henne ned 
Igen på mjuka tufvans rand. 
Der låg hon nu, ett bleknadt strå, 
Med några vissna blomblad på. 
Men solens aftonstråle drog
Sig bakom fjerran skog.

Wilhelmina.



Stearinljustillverkningen.

Bland det för menniskan mest oumbärliga är utan
tvifvel ljuset. Uppfinningen af belysning är
ock säkerligen äldre än alla andra uppfinningar,
och ehuru antagligen den samma gjordes af de första
menniskorna, kanske redan af allas vår fader Adam,
då han, sedan sötebrödsdagarne tagit en ända och
han vändt paradiset ryggen, nödgades taga sig för
någon nyttig sysselsättning, för att på anständigt
vis försörja hustru och barn, är dock med visshet
kändt, att konstgjord belysning begagnades af
forntidens folkslag. Att belysningen den tiden
var af simplaste slag, är helt naturligt, och man
nöjde sig ganska länge med trästickor och rep,
doppade i fett, innan oljelampor med veke kommo
i bruk. Deras uppfinning tillskrifves egyptierna,
men voro införda bland grekerna och romarne redan
under Dioscorides och Plinius. Dessa lampor
voro förfärdigade af sten, lera eller metall och
mestadels af mycket smakfull form, hvarpå ännu i
åtskilliga muséer finnas prof. Med den nyare tiden
förändrades och förbättrades konstruktionen, men
i afseende på formen har man i det närmaste sökt
att afbilda de gamla mönstren, hvilket i sin mån
utgör ett ytterligare bevis på forntidens smak och
konstsinne. Bruket af dessa enkla lampor fortfor
såsom den enda belysningen ända in i det trettonde
århundradet, då talgljusen uppfunnos. Man har
visserligen velat påstå, att uppfinningen af talgljus
skulle förskrifva sig sedan vida äldre tid tillbaka,
att då Allfader utropade sitt: "Varde ljus!" och
Ljus vardt, så skulle mörksens furste ropat: "Varde
dank!" och Dank vardt; men vi tro, att denna historia
har mera tillämpning på uppkomsten af någon gammal
riddarhusledamots namn, än på nödvändighetsartikeln
talgljus, hvilken, som sagdt är, kom i bruket i 13:de
århundradet och då lärer så sparsamt hafva begagnats,
att den långt fram i det fjortonde ansågs såsom en
oerhörd lyx. Vaxljus, hvilka nu mera hos oss äro en
sällsynthet, men i de katolska länderna begagnas
i kyrkorna och vid religiösa ceremonier, omtalas
först i fjortonde århundradet och voro då mycket
sällsynta och så dyra, att till och med furstar,
som bestodo sig denna lyx, ansågos för slösare. Som
likväl fenicier, greker och romare förstodo sig
på konsten att bleka vax, är det antagligt, att redan
de först uppfunna vaxljusen hade samma hvita färg som
nutidens och ej vaxets ursprungliga gula färg. Vekens
beskaffenhet för både ljuset och lampan utgjorde i
århundraden ett studium och uppfinningen af tunna
bandformiga vekar för oljelampor tillskrifves en af
våra landsmän, kanslirådet friherre Clas Ahlströmer,
år 1782. Följande år uppfann schweizaren Argand de
ihåliga cylindriska vekarne, hvilka derefter blefvo
allmänt antagna och lamporna fingo, uppfinnaren till
ära, namn af Argandska lampor och bibehållas ännu i
dag för gatubelysningen i flera af våra småstäder, som
ej mäktat att anlägga gasverk. Gasljuset, ehuru först
i senare tider kommet till vidsträcktare användning,
uppfanns och infördes redan år 1805 af engelsmännen
Watt och Boulton vid en af de större bomullsfabrikerna i
Manchester; men första anledningen till gasljusets
användande var dock några år förut gifven genom den
af fransmannen Lebon konstruerade termolampan,
för hvilken begagnades ur stenkol utvecklad
brännbar luft eller vätgas. Gaslysningen har
nu mera till stor del utträngt användningen af
oljelampor, åtminstone hvad beträffar gatu- och
butikbelysningen, och fotogenlampan har besegrat
de gamla moderatörlamporna. Och sålunda aflösa
uppfinningarne hvarandra; -- om hundra år kanske vi
hafva Bodalyktor och Osmundslampor, förutsatt, att
borrningarne i Dalarne fortfara så länge.

Vi skola icke längre uppehålla oss vid alla
dessa mångfaldiga slag af olika belysningar, såsom
studerlampor, gas- och astrallampor, reverberlyktor,
för att icke tala om hornlyktor, hvilka sednares
beskaffenhet ej måtte varit af bästa slag, att döma
af det gamla ordspråket: "Det lyser som en palt i en
hornlykta"; vi skola i stället sysselsätta oss med
det slag af ljus, som, till fromma för trefnad och
snygghet, gjort, att vi så mycket som möjligt glömt
vårt gamla lättsmälta aftonsällskap talgljuset med
sina tjufvar och sin beständiga snoppning; vi skola
söka gifva en skildring af stearinljusets uppkomst,
framstegen i dess tillverkning samt fabrikationens
införande och fortgång i vårt eget land.

Stearinljustillverkningen grundar sig på en,
förnämligast af franske kemisten Chevreul gjord
upptäckt, att nästan alla fettarter, såsom talg
och olja, äro sammansatta af ett fast fett, som
uti olika råämnen kallas stearin eller margarin,
och ett flytande, benämdt olein. En annan fransman,
Braconnot, hade samtidigt experimenterat härmed
och anlade äfven en stearinljusfabrik, hvilken
likväl snart måste nedläggas. Dessa fetter äro,
kemiskt betraktade, egentligen syror, hvilka äro
förenade med en alkalisk bas kallad glycerin eller
glyceryloxid. I sitt ursprungliga tillstånd kunna
dessa ämnen endast till en obetydlig del åtskiljas
genom pressning. Föremålet för stearinfabrikationen
blef således att åstadkomma ett sådant åtskiljande
genom kemisk behandling. Detta lyckades också år 1825
för Chevreul, som jemte en annan kemist, Gay-Lussac,
tog patent på uppfinningen. Metoden visade sig likväl
snart ej fullt användbar i praktiken, men uppfinningen
var emellertid gjord och de första fabrikerna för
stearinljustillverkning anlades nu i utlandet. De,
som i början hade mesta förtjensten häraf, voro i
Paris en de Milly i förening med doktor Louis Motard,
hvilka båda ännu hafva sådana fabriker, den förre i
Paris och den sednare i Berlin af betydlig omfattning,
samt Prices & C:is fabrik i London.

I början af 1830-talet lärer något försök i samma
riktning hafva gjorts i Stockholm af professorerna
Palmstedt och Pasch, men det blef icke fullföljdt,
och ännu under nästan hela 1830-talet voro
stearinljusen för den svenska allmänheten en okänd
artikel.

Vårt land skulle dock icke alltid förblifva
utan förmånen af den upplysning, som utlandet
förstått tillegna sig. År 1837 gjorde grosshandlaren
L. J. Hierta ett besök i London och fick då för första
gången se stearinljus. Dessa voro då vida dyrare,
än de sedermera blifvit, men hade emellertid redan
börjat komma i bruk och uttränga de ännu dyrare
vaxljusen. Herr Hierta öfvervann med sin vanliga
energi alla de svårigheter, som här uppreste sig mot
att på stället taga någon kännedom om tillverkningen,
och föresatte sig att söka införa tillverkningen
af dessa ljus i Sverige, dock till en början i
liten skala. Han engagerade derföre icke heller
någon utländsk mästare, men erhöll året derpå genom
dåvarande öfverdirektören vid teknologiska institutet,
Schwartz, anvisning på en helt ung man, herr Johan
Michaëlson, hvilken då någon tid varit anställd såsom
adjunkt i kemi vid institutet och sysselsatt sig i
dess laboratorium, bland annat med undersökningar
af fettarternas beståndsdelar. Han uppsöktes af
herr Hierta, som föreslog att bekosta en apparat,
till en början i helt liten skala, till fabrikation
af stearin och stearinljus för gemensam räkning.

På grund af detta aftal börjades försöken, i en nu
mera nedrifven lokal vid Liljeholmsbron, år 1838. Det
syntes dock i början ej vilja rätt lyckas att få någon
vinst, och ännu på tredje året skall tillverkningen,
efter hvad vi hört uppgifvas, gått med några tusen
riksdalers förlust, då en liten förändring i den
kemiska behandlingen utfanns, hvarigenom vanns ett
vida större utbyte och i slutet af tredje året en
temmeligen vacker behållning. Sedan detta resultat
var vunnet, flyttades fabriken till en för ändamålet
inköpt egendom N:o 88 vid Tjärhofsgatan, i närheten
af Danviks tull, men det gamla namnet på fabriken
bibehölls, och ifrån denna tid härleder sig dess
småningom utvidgade skick.

Emellertid har äfven denna fabrikation hos oss
haft sina kriser att genomgå, till följd af nya
uppfinningar i andra länder uti den kemiska delen af
tillverkningen. Den vigtigaste bland dessa var den i
början af 1840-talet ungefär samtidigt i Frankrike
och England uppfunna så kallade acidifications- och
distillationsmetoden, hvarigenom man ur 100 delar fett
lyckades erhålla 56 à 58, numera ända till 65, delar
stearin, då fettet deremot förut endast renderade
45 till 47 procent. En så väsentlig förändring
hade till naturlig följd, att priset på stearinljus
från utländska fabriker kunde betydligt nedsättas,
och hvarje sådan fabrikations vara eller icke vara
berodde nu på att kunna skaffa sig kunskap om den
nya metoden och de dertill behöfliga apparaterna. Det
uppstod nu allvarsamt fråga om fabrikens nedläggning,
men herr Hierta hade engång fattat den föresats, att
tillverkning skulle genom honom införas i Sverige,
och ehuru den visserligen nu i flera år pågått,
ansåg den verksamme mannen sig ingalunda ännu hafva
nått sitt mål, utan reste år 1846 till Tyskland och
lyckades i Berlin göra bekantskap med förut nämde
doktor Motard, hvilken redan vid sin fabrik infört den
nya metoden, och genom en köpeafhandling med honom
få en öfverenskommelse, till följd hvaraf ej blott
de erforderliga distillationsapparaterna genom hans
bemedling anskaffades, utan ock herr Michaëlson fick
tillåtelse att i Berlin på stället taga kännedom om
hela den af Motard begagnade metoden.

Från denna tid fortgick tillverkningen hufvudsakligen
efter samma princip till år 1856. Herr Michaëlson
utträdde då ur fabriken och öfverlät en andel deraf
till herr R. T. Gullberg. Denne herr Michaëlson
är samme man, som genom sin storartade välgörenhet
i flera riktningar för alltid bevarat sitt namn i
ett dyrbart minne. Bland de större donationer, han
på sednare åren gjort, nämna vi här 30,000 rdr till
Danviks hospital 30,000 rdr till Hemmet för obotligt
sjuka,- samt 50,000 rdr till Stockholms högskolefond.

Från 1856 har herr Gullberg med ospard möda och
skicklighet stått i spetsen för skötandet af denna
fabrik, deruti biträdd af verkmästaren G. Öhrvall,
och tid efter annan hafva, till fabrikens höjande,
förbättringar införts, bland hvilka kunna nämnas
tvenne olika slags stöpmaskiner, medelst hvilka
ett vida större antal ljus kan af samma personal
tillverkas än tillförene, då veken till hvarje ljus 
skulle för hand insättas i formen, äfvensom flera 
ytterligare tid efter annan i utlandet gjorda 
förbättringar i den kemiska beredningen, hvarigenom 
den fasta delen af fettet eller stearinen kan noggrannare 
än förut afskiljas. Derigenom, att fabrikens ägare ej skytt
några kostnader, utan tid efter annan tillgodogjort
sig de nya uppfinningarne och derjemte genom egen
vunnen erfarenhet vidtagit åtskilliga förbättringar,
torde denna fabrik nu kunna mäta sig med de bästa
utländska.

Vi skola nu lemna en kortfattad beskrifning om
tillverkningssättet af stearinljus vid den fabrik,
Liljeholmens tekniska fabrik, hvilken vi, såsom den
äldsta, största och bäst ansedda i vårt land, hållit
oss vid i denna vår skildring. Utom denna fabrik
finnas endast två i landet, nämligen Clara tekniska
fabrik, hvilken till en början inrättades af en herr
Johansson och sedermera öfvergått till grosshandlaren
Lars Montén, samt Kungsholmens tekniska fabrik,
som öfvertagits af firman Hylin & C:ni.

Vid ifrågavarande stora fabrik, der allt är inrättadt
på det utomordentligaste sätt, är förlaget af
hufvudmaterielet, talgen, ganska kostsamt, till följd
af de stora qvantiteter, som ständigt måste finnas
i lager och hvilka här vanligen uppgå till sexton
à aderton hundra fat. Stearinljustillverkningen
är underkastad trenne hufvudoperationer -- talgens
förvandling, de feta syrornas afskiljande och ljusens
stöpning. Talgen slås direkte ur faten ned i en
cistern, som rymmer 40 à 50 fat; i denna cistern
smältes talgen och pumpas derefter in i kokpannor,
der den medelst ånga uppvärmes till minst 100 grader,
för att derigenom frigöras från vatten. Sedan denna
värmning försiggått pumpas talgen in i en ny cistern,
der man tillsätter den med svafvelsyra, för att ur
talgen lösgöra glycerinen. När denna process sålunda
ägt rum tvättas talgen med vatten, för att i sin
ordning befrias från öfverskottet af syran. Denna
tvättning sker i tre särskilta repriser, hvaraf
det första tvättvattnet innehåller glycerin med
svafvelsyra, som användes till det explosiva ämnet
nitroglycerin. Då talgen således blifvit befriad
från svafvelsyran införes den i dubbla ångkittlar,
för att torkas eller frigöras från vatten och sedan
detta väl är gjordt pumpas den upp från kittlarne
till en i taket anbringad reservoir, derifrån den
ledes in i distillationsrummet och ned i de der
varande distillationspannorna. Distilleringen
åvägabringas genom öfverhettad ånga och tillgår på
samma sätt som vid bränvinsdistillering. Såsom ett
ytterligare bevis, huru kostsam denna anläggning är,
vilja vi här anföra, att endast apparaterna i detta
rum, hvilka alla äro af koppar, belöpa sig till en
kostnad af 55,000 rdr. Genom distilleringen erhålles
biprodukten stearinbeck, hvilken användes till bränsle
vid det för fabriken anlagda egna gasverket. Efter
distilleringen inledes talgen åter i andra kar,
der talgen å nyo tillsättes med svafvelsyra, för
att befrias från vidhängande metaller, och tvättas
derefter på nytt. Sedan pumpas talgen in i lådor
af förtent jernbleck, för att kristalliseras, och
inlägges, sedan den intagit formen af kakor, i dukar
af redgarn och staplas upp i höga trafvar. För att
nu frånskilja oleinen, af hvilken biprodukt såpa
och tvål tillverkas, underkastar man talgen en kall
pressning medelst hydrauliska pressar, och sedan detta
skett genomgår den en varm pressning, hvarigenom
den rena stearinen erhålles. Denna kokas derefter
med svafvelsyra och ånga, hvarigenom den göres
flytande och på samma gång frigöres från vidhängande
metaller. Den smälta stearinen tillsättes nu med litet
vax, för att ersätta de lysgifvande ämnen, hvilka
förut blifvit för andra ändamål frånskilda. Man
hör ofta den klagan öfver de hos oss i handeln
förekommande prisbilligare belgiska stearinljusen,
att de lysa dåligt; men detta kommer sig just deraf,
att den qvantitet vax, som vid deras beredning
tillsättes, är ofantligt liten, om ens någon. Ljusen
kunna derigenom blifva billigare att köpa, men i
längden dyrare för förbrukaren. Dertill kommer ock,
att det belgiska ljuspaketet aldrig i vigt uppgår till
ett svenskt skålpund. Sedan stearinen blifvit smält,
är den till utseendet fullkomligt klar. Nu "punsas"
den upp i kar, för att svalas, hvilket sker under en
beständig omrörning och hvarvid stearinen antager en
mjölkaktig färg och är derefter färdig för stöpning.

När man ser, med hvilken otrolig hastighet stöpningen
försiggår, och erfar, att 36,000 stycken ljus
stöpas om dagen, förvånas man ej öfver, att årliga
tillverkningsvärdet vid denna fabrik, som sysselsätter
110 arbetare, uppgår till den betydliga summan af
7 à 800,000 rdr. Stöpningen sker i för hvarje ljus
afsedda formar af ett slags komposition, af hvilka
100 stycken tillhöra hvarje stöpningsmaskin eller
ljusbord. Dessa ljusbord, sinnrikt konstruerade vid
fabriken och äfven der gjorda, hafva hvart och ett sin
behållare, hvarifrån den ditförda stearinen fyller
formarne. Vekarne, som äro på rullar placerade på
bottnen af ljusbordet, gå kontinuerligt, så att då
ljuset, efter afkylning, uppskjutes fullt färdigt
ofvan bordet, faller veken i centrum af kommande ljus. 
I samma rum, der stöpningen försiggår, sker äfven 
ljusens glättning, afskärning till sin bestämda längd, 
sortering och inslående i paketer, och allt detta 
arbete verkställes här af dalkullor från Rättviks 
socken. Allt är till den grad renligt och fint i detta 
rum, att man knappt förstår, huru det är möjligt på 
ett ställe, der så mycket arbete förehafves. Golfvet 
är hvitare än ett salongsgolf: fåfängt vore det att 
här söka ett damkorn, och de raska dalkullorna i den 
välkända vackra drägten höja i icke ringa grad det 
behagliga intrycket af det hela. 

Högst få af våra industri-grenar hafva på så kort 
tid vunnit en sådan stor fullkomning, som
stearinljus-tillverkningen, och alla våra fabriker
hafva också på de utländska expositionerna, äfvensom
på utställningen i Stockholm år 1866, blifvit
tillerkända priser för utmärkta tillverkningar,
så att de svenska stearinljusen häfda en hedrande 
plats vid sidan af och till det mesta framför 
utländska sådana.

K. T-n.

Interiör af Liljeholmens tekniska fabrik i Stockholm.



Vårstump.

Af Oscar A-hn.

Nu kommer våren med skyndsamma steg: 
Färgen re'n skiftar den svartnade teg, 
Buskar och häckar knoppas så skönt, 
Björken i lunden klär sig i grönt; 
Vårsolen mild 
Speglar sin bild 
Uti den lösta vågen.

Lärkorna drilla båd' fjerran och när: 
Kan man sig tänka en bättre konsert? 
Ärlan med stjerten vippar så nätt, 
Hoppar från fåra till fåra så lätt. 
Bofinkars kör 
Ständigt jag hör 
Ljuda i aledungen.

Sippan så blygsamt har öppnat sin knopp, 
Småler åt bäckens krumbugter och hopp; 
Gäddan i strömmen har börjat sin lek, 
Skator och kråkor kurtiser och smek --
Pinnar och strå
Släpa de på 
Hela dagen igenom.

Zefir mig smeker så vänligt om kind; 
Helios myser i zenith så trind, 
Färgar så präktigt min gulbleka hy --
Hela min varelse blir liksom ny ....
Derföre jag
Helsar hvar dag 
Våren hjertligt välkommen!

Aroideerna.

Dessa plantor höra i sjelfva verket till
växtrikets yppigaste former. De likna orchideerna,
då de parasitiskt bebo träden. Då lägga sig några,
t. ex. pothos-arter, liksom murgrönor med sina blad
utefter trädens stammar, liksom om de ville i ordets
fulla bemärkelse bekläda de samma. Andra lefva på
samma sätt, men hålla sina blad utstående riktade
mot åskådaren. Dessa äro icke sällan utomordentligt
egendomligt gestaltade. Den besynnerliga Monstera 
deliciosa från Mexiko eller Philodendron
fenestratum är kanske det vackraste exemplet på sådan
bildning. Dess sednare namn är det mest betecknande;
man skulle kunna öfversatta det med "fönster-bladig
trädvän". I sjelfva verket är det kolossala,
djupgröna och glänsande, läderartade, djupbugtigt
inskurna bladets skifva försedd med så många hål,
att man först frestas tänka på en afsigtlighet eller
en tillfällighet, som åstadkommit de samma. Likväl
är hela företeelsen normal och gifver ett herrligt
bevis för naturens outtömliga bildningsförmåga.

Caladiumformen. Skiss ur Palenque-skogen i Yucatan.

Andra aroideer hålla sig vid marken. En sådan
är den fläckiga, med pilformiga blad försedda,
Danska ingefäran (Arum maculatum) i skuggiga
skogar. Calla-arterna, af hvilka hos oss blott
träffas den sumpälskande Calla palustris (som
efter torkning och kokning kan ätas), följa den
samma i alla zoner. Mest bekant är Egyptens som
prydnadsblomma omtyckta Calla æthiopica med stort
hvitt blomhölster. Den mest kolossala form antaga
Caladium-arterna, af hvilka förestående bild visar
en sådan från Central-Amerika. I denna form och i
Colocasia Macrorrhiza, denna Sandwichs-öarnes planta,
som, jemte taccan, lemnar taron, uppnå aroideerna
också sin trädartade fulländning. Kanske är Caladium
arboreum, som Humboldt och Bonpland funno vid klostret
Caripe i Venezuela med 15-20 fot hög
stam, det skönaste alstret af aroideernas
verld. Men icke blott hennes växt och parasitiska
lif utmärka henne, utan äfven den sällsamma
blombyggnaden. Blomskaftet frambryter ur en slida
(hölster) i kolfformig gestalt, sådan man finner hos
vår inhemska kalmus (Acorus Calamus). Å denna kolf
sitta de fina blommorna i hundratal, senare också
de bärartade frukterna. Ofta uppnår denna blomkolf,
t. ex. hos den ofvan nämda Monstera deliciosa, en
höjd af en half fot och deröfver. Derigenom bilda
aroideerna en af de sällsammaste prydnadsformer för
marken och träden. Der de, såsom på Söderhafs-öarne,
odlas som näringsmedel, bilda de den yppigaste
vegetation, som täflar med hästhofvens mest jättelika
former och äfven här gifver det intryck af yppighet,
som i så hög grad utmärker aroideerna.

Märkvärdig är den egenskapen hos aroideerna, att de
under blomningen utveckla värme i sina skidor. Denna
företeelse visar ett maximum och minimum, hvaröfver
dock iakttagelserna äro sväfvande. Den högsta
värmeutvecklingen visa frömjölsknapparne före sitt
uppspringande. Ryktbar är också vattenafsöndringen
genom aroideer. En planta, kallad Caladium
destillatorium, hvars blad är ganska stort, skall äga
en långs bladkanten gående kanal, ur hvars öppning
under en enda natt utströmmar öfver ett halft skålpund
vatten. Colocasia-arterna skola likaledes afgifva
rikliga qvantiteter vatten ur sina bladspetsar. 

Nu mera har man, i synnerhet för de vackra bladens skull,
företagit sig att odla aroideerna i trädgårdar. Sedan
bladplantorna, d. v. s. växter, hos hvilka man
förbiser de obetydande blommorna för den vackra
bladprydnaden, börjat odlas, hafva också aroideerna
trädt i förgrunden. Den berömdaste samlingen är den
å Schönbrunn vid Wien.

Vackert så!

Du klagar, men du klagar dumt,
Min gamle hedersvän!
Ditt öga ser allting så skumt,
Som om det grott igen.
Hvad som ditt sinne stämmer ned,
Jag icke kan förstå:
Du är ju född, att börja med,
Och det är vackert så.

Hvar gång du dig i spegeln sett,
Så såg du väl deri;
Att dig en sällsam ära skett,
Att du fått men'ska bli.
Du är mot larver och insekt
En sol att se uppå:
Du är af Adams stolta slägt,
Och det är vackert så.

Vår jord tar hand om vår person
Från början och till slut:
Är man ej född med pretention,
Så kan man slå sig ut.
Om du i skogen gör en titt,
Så kan du lita på,
Att du har svamp och blåbär fritt,
Och det är vackert så.

Vår jord visst sparsam vara kan
Att ge, när man vill ha;
Ty hon vill helst att menniskan
Skall komma sjelf och ta.
I berg och floder finns det gull,
Och fast det kostar på,
Så kan man stoppa fickan full,
Och det är vackert så.

Har du ej gratis fått förnuft 
Att bruka, som du vill,
Och dito vatten, sol och luft 
Och snö och månsken till? 
När se'n du en förnyad hud 
Hvart sjunde år lär få, 
Jag tycker, sannerligt för Gud, 
Att det är vackert så.

Och när till slut du andan mist
Och du är kroppen qvitt,
En himlafärd du gör till sist,
Som du får kostnadsfritt.
Hvem vet, kanske en skönhet då,
Som du ej tänker på,
Skall till din graf med rosor gå,
Och det är vackert så.

E. S-dt.


Island.

IV.

Sedan vi uti föregående afdelningar af denna artikelserie
kastat en blick på Islands historia och mäktiga
naturföreteelser, hvilka vi här förfullständiga med
en kortfattad redogörelse för öns klimat, skola vi
nu lemna en enkel skildring af dess inbyggare och
deras lif der uppe i den höga norden.

Islands klimat är i allmänhet icke så kallt, som
man skulle vilja sluta till af dess nordliga läge,
men det skulle vara ännu mildare, om icke vindarne
ofta förde oerhörda massor af drifis till kusterna,
hvarigenom temperaturen betydligt sänkes och farsoter
uppstå bland befolkningen. Luftstrecket är i icke
ringa grad obeständigt, fuktigt och dimmigt. Den
hopade drifisen ligger vid norra och östra kusterna
stundom ända till Juni eller Juli, men uppnår aldrig
sydvestkusten. Orkaner äro icke sällsynta. I Reikiavik
utgör årets medeltemperatur +4°, vinterns -1,5°,
sommarens +11,5° C., deremot är i Akureyri å
nordkusten årets medeltemperatur 0°, vinterns 
-6,25°, sommarens +7,5° C. Ingen säd kommer till
mognad, och utom tvenne arter dvergbjörk trifves intet
träd. Blåbär och jordbär mogna först i September. Bröd
är en läckerhet. Strandhafre, islandsmossa och vissa
tångarter användas som näringsmedel. Odlingen af
potatis och köksväxter, i synnerhet kål, tilltager
deremot år från år. Landets förnämsta rikedom bildar
boskapsskötseln, gynnad af förträffliga ängsväxter
och vidsträckta betesmarker.

Islands inbyggare äro allvarsamma, trogna, gästfria
och patriotiska, hafva rena seder och allmän bildning,
samt äro särdeles förtrogna med sitt fäderneslands
i sagan och dikten bevarade historia. Deras språk
är ännu den gamla norskan, fast icke i ursprunglig
renhet, och isländarne äga en rik, högst betydande
litteratur. Ehuru barnen erhålla sin undervisning
icke i skolorna, utan blott af sina föräldrar, under
uppsigt af presterna, torde det dock knappast finnas
någon isländare, som icke kan läsa eller skrifva.

Befolkningen känner ingen ståndsskillnad, och dess
lefnadssätt är enkelt och enformigt; de fiska, sköta
sin boskap och sysselsätta sig på lediga stunder med
att spela schack, läsa
eller för hvarandra berätta historier om sina
förfäder. De äro i hög grad måttliga, men oaktadt sin
fattigdom gästfria. Bröd kommer sällan på deras bord,
något oftare kött; de fattigas dryck är mjölk och
vassla, de mera välmående hafva äfven öl, kaffe och
bränvin m. m. Öns dystra natur afspeglar sig uti
isländarnes lynne och lefnadssätt. De lefva mellan ett
svallande haf och mullrande volkaner, uti ett vildt
och ofruktbart land, samt måste med möda förvärfva
sitt lifs uppehälle. Tåligt fördraga de försakelser
och brist; men ehuru de äro uthålliga, kunna de icke
lätt förmås till stora ansträngningar. De hafva skarp
iakttagelseförmåga och godt omdöme, bibehålla envist
gamla seder och bruk, och hysa stor kärlek för sin
hembygd. De fattiga klassernas hyddor äro mycket
torftiga. De sakna fönster och hafva till skorsten
en bottenlös tunna; brädbelagda golf äro sällsynta
och husgerådet är högst enkelt.

Industrien inskränker sig till den husflit, som
förarbetar ullen af öns talrika får dels till
strumpor, dels till vantar. Handtverkare gifves
det blott några få i hufvudstaden. Hvar och en är i
alla stycken sin egen herre. Handeln var till 1854
ett kungligt monopol, men har sedan dess blifvit
frigifven åt alla danska undersåter, men är mot
ganska höga afgifter äfven beviljad främlingar. För
dessa äro sex hamnar öppnade. Auktoriserade
handelsplatser gifves det trettiotvå. De vigtigaste
föremålen för omsättningen äro framför allt
fiskeriprodukterna (stock- och plattfisk, tran,
fiskråm, fisklim), talg och saltadt fårkött, ull,
yllestrumpor och vantar, ejderdun, fjäder, får- och
räfskinn, svanfjäder och hästar. Hufvudmarknaden för
fiskfångstens produkter är Spanien, för ull och hästar
England; det öfriga går mest till Köpenhamn.

Öns hufvudort är Reikiavik, belägen i södra delen af
ön, vid Faxe-fjorden, som är tio geografiska mil bred,
omgifven af pyramider, klippväggar och snötorn, och
öfver den samma utbreder sig den klaraste luft och det
renaste ljus, hvaremot skuggor och färger framträda
i de skarpaste konturer och kontraster. Bergs- och
isformationerna högt uppe i den genomskinliga luften
stå stela och upphöjda, i de renaste 
färgblandningar, här en vördnadsbjudande jätte i ett haf
af flammande guld, der nedanför en formation af
spetsar i den mörkaste purpur; öfver beggederas
skuldror glittra is- och snöhufvuden, än blåaktiga,
än rosenfärgade. Kusten stiger i gröna afsatser
uppför de klippiga väggarne och är glest beströdd
med mossgröna hyddor, hvilka se ut, som hade en gång
hafvet ditsköljt dem, såsom qvarlefvor af en förgäten,
försvunnen kultur.

Vi låna ur lord Dufferins reseskildring följande
teckning af staden och lifvet derstädes, ehuru
vi befara, att den gode lorden stundom låtit sin
entusiasm för isländarne förleda sig till öfverdrift,
då han sålunda uttalar sig:

"Staden, med ännu icke tusen invånare i trärucklen
och jordkojor, utspridd på spröd, ödslig lavamark,
utan spår af träd eller buskar, har icke ett drag,
som påminner om en hufvudstad, men desto större
originalitet. Framför köpmanshusen vid kusten
fladdra lustiga vimplar och ut åt de tysta gatorna,
hvilkas lavastoft icke uppröres af något vagnshjul,
blicka omsorgsfullt vårdade blommor och varma, vänliga
menniskoansigten mellan hvita musselinsgardiner. En
fläkt af frihet och beqvämlighet doftar omkring dem,
inbjudande gästvänskap, öppen, energisk hjertlighet
eröfrar främlingen med storm, och redan första dagen
erbjudas honom flera nya hem. Man kan icke bereda de
vänliga menniskorna något större nöje, än att bo hos
dem, äta och dricka dugtigt, emottaga stora bägare
af guldhåriga flickors hvita händer och tömma dem så
ofta som möjligt. Hvarthän man än kommer, öfverallt
börjas genast ett allvarligt pokulerande och skämtsamt
språkande Till afsked kysses främlingen på läpparne
helt djerft och ogeneradt af de täckaste döttrar
och den finaste moder.

"Naturligtvis gifves det också fattigdom,
men ingenstädes verklig nöd, såsom i våra stora
städer. De fattige bo mellan uppstaplade, med mossa
betäckta lavablock och sofva i nästen af sjögräs,
ehuru de kanske hafva, som näringsgren, att på
den i grannskapet belägna gröna ön Vedey uppsamla
ejdergässens dun. Detta göra de aldrig förr, än
gässen utkläckt sina ungar, uppfödt dem och lemnat de
dyrbara nästena. De gamle gässen vaddera dessa med
sitt eget finaste, mjukaste underdun, som de rifva
från sitt bröst. Andra hus bestå dels af trä och dels
utaf bjelkverk af hvalfiskrefben samt betäckning af
hafsgräs eller mossa -- isländsk mossa, hvilken många
civiliserade folk begagna som medicin mot följderna
af deras civilisation.

"Isländarne", fortsätter den förtjuste lorden,
"äro det uppriktigaste, enklaste, oskyldigaste,
förtroligaste folk i verlden, fullkomligt obekant
med förbrytelser, tjufnad, fylleri, grymhet eller ens
inhumanitet, utan ett fängelse, utan en galge, utan
soldater, utan polis, ännu representanter af den mest
ideala patriarkaliska tid: uppriktiga och fullkomliga,
undvikande det onda och utan falskhet i hjertat."

Så långt lord Dufferin. Såsom ett bevis för
befolkningens sedlighet tillägga vi, att då danska
regeringen för många år sedan lät uppföra ett tukthus
i Reikiavik, fann man ingen, som förtjenade att
der insättas, och den obehöfliga anstalten blef,
med någon förändring -- guvernörens residens.

Öboernas klädsel är, hvad männen angår, den i nordens
högre trakter vanliga och erbjuder föga egendomligt;
så mycket mera af intresse är qvinnornas drägt, på
en gång nationel, vacker och full af karakter. Den
utgöres af svart silkeshufva, naivt lutande åt ena
sidan och försedd med långa band, som
nedhänga öfver axlarne. Går den isländska qvinnan ut,
påtager hon hvit hufvudbonad, prydligt framåtböjd i
form af en båge; vidare svart lifstycke, som knäppes
med hakar af silfver eller guld; ofvanpå detta bäres
en kort jacka med silfverknappar eller förgyllda
sådana. Den hvita halsen omgifves af en med guld-
eller silfversnören utsirad sammetskrage. Kjolarne,
som nedtill äro besatta med fem rader band,
sammanhållas om medjan af likaledes silfver- eller
guldprydda gördlar. Ärmarne äro tätt åtsittande,
så att armens sköna rundning träder i dagen, och
omgifvas vid axeln af en rikt färgad besättning.

Innan vi lemna vårt ämne, kunna vi icke underlåta
att föra våra läsare till Islands mest frejdade
plats. Genom steniga och ojemna, milsvidt tillfrusna
lavahaf, utan ett spår af gräs, genom en oerhörd,
grå, stel öken, kommer man med möda till det berömda
Thingvalla, den gamla, fria isländska republikens
öfverläggningssal eller parlamentshus, en tio
geogr. mil bred, rundt om af klippor infattad
grön slätt, hundra fot under den kala, steniga
omgifningen, genombruten af oräkneliga branta, mörka
klyftor och afgrunder, med en stor klar sjö vid
södra ändan. Nästan i midten af denna, af tusentals
klyftor genomkorsade, slätt höjer sig ett helt, ovalt
block, 200 fot långt och 50 fot bredt, rundt omkring
afskildt af djupa afgrunder och remnor och blott på
ett ställe tillgängligt. På detta ställe samlades den
isländska republikens parlament och regerade under
århundraden i frihet och fred, under det att det
öfriga Europa blödde och förvildades under feodal- och
despotfejderna. Ännu ser man de trenne små kullar,
på hvilka republikens trenne hufvuden presiderade i
parlamentet och skipade rätt. Under parlamentstiden
bodde här folkrepresentanterna i tält, och på
stränderna af den lilla floden Oxeraa ångade lifliga
mat och dryckesbodar. Man församlades i det fria och
rådgjorde öfver folkets väl i omedelbar åsyn af den
gröna dalen, solen och himmelen. Nu sitta melankoliska
korpar på "lagens kulle", och å gräsvallen beta
den danske predikantens får. Trenne århundraden
blomstrade den isländska republiken i frihet, litterär
och social kraft och fruktbarhet. Slutligen blefvo
parlamentsherrarne oense, intrigerade mot hvarandra
och frammanade en statsräddare från Norge. År 1261
blef republiken Island tillskrifven norska kronan,
ungefär ett århundrade senare den danska, som ännu
i dag besoldar sin guvernör derstädes, för det
han af isländarne uppbär skatter och afgifter.

Det aflägsna Island har fyllt sin plats i kulturens
tjenst och tidigt intagit ett framstående rum bland
Europas civiliserade länder. Sjelft under större delen
af året höljdt i dimmor och natt, har det likväl
spridt ljus öfver Skandinavien, som utan isländaren
Snorre Sturlesons resor och skriftliga arbeten
ännu skulle finna sin äldre historia och fädernas
samhällsskick försänkt i ogenomträngligt mörker. Och
icke nog härmed: det är ock denna märkvärdiga, genom
haf, is och stormar isolerade, fattiga ö, som, så att
säga, utgör bryggan för vår gemenskap med den rika,
solbeglänsta nya verlden; ty det var på Island, der
Columbus i Februari 1477, väderdrifven, vistades,
som den snillrike genuesaren fick den kunskap om det
på ön i Ishafvet välkända landet i vestern, hvilken
han sedan använde, för att åt Europas alla nationer
öppna tillträde till den nya, friare och lyckligare
verldsdel, som nu är på väg att i alla afseenden
blifva den första på jorden.



Snödroppen.

(Galanthus Nivalis.)

Nyss, vid vårens första början, 
Sedan solens varma strålar, 
Sedan regnets ljumma droppar 
Bortsmält en och annan drifva, 
Och ur mullen börjat blicka 
Med förhoppningsfulla ögon
Ett och annat strå mot ljuset, 
Flickan, sviken af sin älskling, 
Den, på hvilken fullt hon trodde, 
Som ett barn tror på sin fader, 
Utgick att sin sorg fördela,
Att få svalka heta pannan,

Grande-Roches-fallet i Cayenne.   (Se texten sid 119.)

Att få luft i klämda bröstet, 
Inom hvilket hennes hjerta 
Kändes vilja söndersprängas.

På en fläck, der vintertäcket 
Redan tagits bort från marken, 
Snödroppen hon varsnar hafva 
Lyftat upp sin skära blomkalk, 
Och hon bryter den och säger:

"Vårens förstling, lilla blomma, 
Hvi är du så hvit om kinden? 
Hvadan kommer denna blekhet? 
Är det svala drifvans närhet, 
Som har härtill blifvit skulden? 
Är det vindens kalla läppar, 
Som dig gifvit kalla kyssar, 
Kyssar utan eld och kärlek, 
Och betagit dig din rodnad? 
Eller är det solens stråle, 
Hvilken var din käre älskling, 
Som sig bortvändt och dig svikit, 
Hvadan all din blod har rusat 
Ifrån kinderna till hjertat?"

Blomman svarade och sade: 
"Drifvan sipprar till mig vatten, 
Visar mig en större huldhet, 
Än man kan af henne vänta, 
Ej må jag på henne klaga; --
Vinden smeker mig så vänligt; -- 
Och så vårvarm hela dagen 
Solens stråle troget glöder 
Och så kärleksfullt mig kysser, 
Har sig icke lärt att svika 
Lilla blomman, som han älskar. 
Men hvar vår, som jag ur mullen 
Får mitt hufvud åter lyfta, 
Ser jag verlden oförändrad,
Alltid lika full af ondska, 
Full af bitterhet och afund, 
Full af flärd och list och ränker, 
Brutna eder, svikna löften, -- 
Ser jag tåruppfyllda ögon, 
Ser jag nära brustna hjertan, 
Såsom ditt nu är, du, flicka,
Såsom dina ögon äro.

"Då blir jag så hvit om kinden, 
Då bli bleka mina läppar; 
Ty det smärtar mig att finna, 
Att på denna jord, som ändå 
Gud så skön och herrlig skapat 
Och uppöfver henne murat 
Blåa, höga himlahvalfvet, 
Der Han ljusets kronor upptändt, 
Icke finnes idel kärlek,
Godhet, trohet, ära, sanning 
Hos hvarenda en, som skapats 
Utaf Honom till Hans afbild."

Claës Joh. Ljungström.



En naturbild från Cayenne.

Bland de många mer och mindre storartade vattenfall,
Cayenne har att uppvisa, intager det med namnet
Grandes-Roches-fallet betecknade, genom sin
egendomliga karakter, ett ganska anmärkningsvärdt
rum. Detta vattenfall, tillhörande floden Oyapock
och beläget mellan Saint-Georges och Saint-Paul, men
närmast sistnämda ställe, väcker alltid åskådarens
beundran, och mer än en resande omtalar det samma
med hänförelse -- en känsla, som läsaren helt visst,
med blicken på den, efter en handteckning af Riou, å
motstående sida återgifna bilden, skall finna befogad,
om också konstnären ej fullt förmått framställa det,
snart sagdt, öfver all beskrifning imposanta, som
verkligheten företer.

Vid foten af vattenfallet ligger en liten, halft
öfversvämmad ö, från hvilken man, i skuggan af några
mangelträd, kan, liksom från första logen i en teater,
betrakta det fängslande skådespelet.

Kaskaden har icke de storartade proportioner som
Niagara-fallen; den har blott trettio fots höjd
och fördelar sig i trenne särskilta fall. Men
dessa upproriska vågor, som, på en bredd af öfver
en åttondedels mil, brusa fram mellan de mossiga
klipporna, dessa grönskande öar, dessa jettelika
träd, som resa sig ur strömmen, denna vilda natur,
detta svallande skum bland stammar, grenar och blad,
-- allt detta bildar en scen, som åt själen förlänar
en vördnadsfull beundran för den mäktiga hand, som
frambragt all denna upphöjda prakt.



Några ord om forntidens skådespelare.

I våra dagar ligger ett bredt svalg mellan de fasta
teatertrupperna och de resande sällskaperna. Några
få skådespelare svinga sig öfver detta svalg och
öfvergå från de lägre till de förnämare teatrarne, för
att kanske med tiden blifva berömda konstnärer. Hos de
gamle grekerna funnos blott vandrande trupper. Någon
lång teatersaison gafs det icke; skådespelarne
spelade vid festerna och fortsatte, då dessa voro
öfver, sin vandring. Enskilta trupper förbundo
sig till större föreningar och tålde inom sitt
distrikt intet annat sällskap. Längst vandrade
de mindre-asiatiska skådespelarne, nämligen ända
till armeniska Tigranokerta och till det parthiska
Karrhæ. I enskilta fall gaf man dem diplomatiska
uppdrag, för hvilka de särdeles i krigstider
lämpade sig, alldenstund de skonades af de stridande
härarne. Inom sjelfva sällskaperna skilde man mellan
en första, andra och tredje klass. Hjelterollerna
voro ställda främst och honorerades bäst. Athenaren
Polos erhöll för två dagars spel fyra tusen riksdaler
i vårt mynt; de till tredje
klassen hörande måste åtnöja sig med fem à sex
riksdaler. Den passionerade grekiska publiken
förgudade sina konstnärer, eller behandlade dem
nesligt. Man gaf den ene det högljuddaste bifall och
strödde blommor för honom, den andre uthvisslade
man och kastade på honom, ej ruttna oranger, utan
stenar. En komiker afväpnade en gång den månghöfdade
kritiken, i det han vid pjesens början beträdde scenen
med en mängd stenar i togan En vid och lång öfverrock, 
af hvitt ylletyg, som utgjordes af ett enda stycke och fordom bars af alla
romare under fredstid., utskakade sin last och
tillropade publiken: "Här äro stenar! Kasta nu, hvem
som vill." Grekerna förebrådde också sina skådespelare
för lättsinne. "Hvarför duga de dramatiska
konstnärerna merendels till ingenting?" frågar
Aristoteles och svarar derpå: "Emedan de största delen
af sitt lif äro nödtvunget sysselsatta med sin konst,
stundom också lefva i torftighet. Men så väl det ena
som andra leder till osedlighet." Att ståndet för
öfrigt icke var föraktadt, intygar romaren Cornelius
Nepos, i det han, framhållande olikheterna mellan
Rom och Hellas, bland annat säger: "Att 
beträda scenen och tjena folket som ögonfägnad
har ej bragt vanära öfver någon bland de grekiska
folkstammarne, under det att detta allt hos oss dels
anses för skymfligt, dels för gement och oanständigt."

Icke heller hos romarne var teatern ständig,
utan tjenade blott till förherrligande af fester,
tempelinvigningar, begrafningshögtidligheter. Vid
atellanerna, de i den osciska staden Atella
uppkomna gyckelspelen, uppträdde dilettanter, söner
af romerska medborgare, som ej bland sig fördrogo
någon skådespelare till yrket. Den vanliga scenen
beträddes af frigifna eller slafvar. Det ringaste
antalet tillhörde teatrarnes direktörer. Enligt regeln
lemnade privatmän af sina slafvar de erforderliga
skådespelarne. Mången slafägare gjorde en affär
deraf, att till direktörer uthyra talangfulla
slafvar, som han hade låtit utbilda i sin egen
teaterskola. Det oaktadt åtnjöto stora konstnärer,
såsom Roscius, allmän aktning, då de, såsom denne
skådespelare, med sin konstfärdighet förenade ädla
menskliga
egenskaper.    I   en   senare  tid, sedan republikens upphörande,
blefvo skådespelarne och i synnerhet mimerna Af grek. ord mimos, som betyder härmare -- skådespelare med förmåga att uttrycka tankar och känslor genom
åtbörder., bland hvilka
också funnos   qvinnor,   mycket   firade  och rikligen begåfvade.
Då Antonius rustade sig mot Octavianus, samlade han en stor
svärm skådespelare på ön Samos, hvarest nu teatrarne ständigt
voro fyllda och musik af flöjter och harpor ständigt ljöd.   Om
de flesta   kejsarne   veta   vi,  huruvida de varit frikostiga eller
sparsamma   mot   konstnärerna.     Alexander Severus gaf aldrig
någonting,   Marcus   Antonius   inskränkte   sig till tio dukater,
Vespasianus skänkte vid en teaters invigning den bäste 
skådespelaren sjuttio  tusen  riksdaler och hvarje annan tiondedelen.
Jemte gagerna, som naturligtvis vexlade, förekommo äfven 
spelhonorarier.    Roscius   erhöll hvarje afton sex hundra riksdaler
och hade en årlig   inkomst  af omkring nittio tusen riksdaler;
danserskan Dionysia förtjenade årligen tjugo tusen riksdaler o. s. v.

Först från medlet af fjerde århundradet af vår tidräkning
gåfvos qvinnorollerna i skådespelet af qvinnor.



Hemlängtan.

(Efter tyska kriget 1866.)

"Jord, som mig fostrat har och fädrens aska gömmer!" 
Du re'n glömt mina fel och nu mig sjelf du glömmer; 
Du gör ock rätt deri, jag har det väl förtjent: 
Jag lärde skatta dig och älska dig försent! 
Men, gamla fosterjord! om du min smärta kände
Och om du rätt förstod', hur mina tårar brände, 
Du skulle än' en gång mot en förskjuten son 
Din varma, öppna famn utsträcka hemifrån.

När öfver fjerran land en sorglig måne lyser,
Ett bleklagdt återsken af nordisk vinternatt,
Då står din arme son i söderns lund och fryser;
Ty långt från Sverges jord slår svenskens hjerta matt.
När Phoebus, evigt ung, uti sin solvagn stiger
Och "sjelfsådd grödas" fröjd med lättjan sammanviger,
Då vakar jag ännu och längtar till din jord
Och suckar sorgefullt här oförstådda ord.

Jag sugit drufvans saft vid Rheins och Tajos stränder
Och kysst de skönsta mör uti Hesperiens land;
Jag vällustbägarn tömt uti tropikens länder --
Och ändå längtat hem till gamla Sverges strand.
Jag stått i hjeltars led och njutit segerns fröjder
Och vågat lif och blod för andras enighet!
Hvarthän från nöjets famn, hvarthän från ärans höjder
Min tanke alltid flög, det Gud allena vet;
Jag tänkte tyst, men stolt och glad, på Sverge bara,
Jag bad: för sådan enighet oss Gud bevara!
Jag sett, hur kristna tron, dess skönsta läror hånats
Af jordens mäktige, af prester allra mest;
Hur religionens ljus åt mörkrets drängar lånats,
Att tända deras bål vid hatets afgrundsfest;
Hur konstens, snillets son, hans bästa krafter dömts
Till fängelse och död,  marterats, hånats, -- glömts!

Och när från rosendoft i yppighetens salar
Till dina berg af jern och dina friska dalar
Min ande ilar hän, hur blir ej hjertat varmt
I drömmen blott om dig, du land, så rikt, så armt!
Så rikt, så rikt på kraft, på ärlighet och hjerta,
Fast ej på soldatesk, som, klädd i färger bjerta,
Med blanka chassepots och bandbehängda bröst, 
Blott lyder våldets bud och herrskarns kalla röst. 
Din stund slår ock en gång, du lilla trygga hop! 
Att trofast för ditt land, för gamla Sverge strida; 
Då skyndar jag ändå att kämpa vid din sida, 
Fast ej du sänder mig ditt välbekanta rop; 
Då vill jag vara med, vill se er stridslust glöda 
Och höra ljuflig klang af svenska svärd och ord 
Och sjunga jublande, när mina hjertsår blöda, 
Att Sverge är min mor, min dyra fosterjord!

Här dikta alla dar ett otal af poeter
Om Tysklands enighet, om strid för kung och tron. 
"Das grosse Vaterland", dess makt, dess herrligheter
Lofsjungas med basun i evigt samma ton; 
Då längtar jag dit hem, då vill i lummig lund, 
Der under ekars skydd Linnæa borealis 
Står leende och blyg på kär, men torftig grund, 
Jag lyss till trastens slag, en sång af Talis Qvalis 
Om hjeltebragders glans och ädla hjertans drömmar 
Vid insjöns gröna strand och elfvens strida strömmar. 
Det finns så mycket skönt och stort och godt på jorden, 
Så mycken rikedom, förfinad prakt och glans, 
Dock, mot en handsbredd mark af hemmets land i Norden 
Det bästa bytte jag, som här i verlden fanns! 
Blif likt dig, Fosterland! Gå fram i samma anda, 
Som alltid lifvat dig och fostrat store män:
Att ord af ödmjukhet med verk af stolthet blanda,
Det är det största dock och minns af sekler än'.

Och om jag aldrig mer får återse de klippor,
Som Ejstrasalt har kysst i många tusen år;
Och om jag aldrig mer i doft från björk och sippor,
Vid solsken, fågelsång får njuta Sverges vår;
Och om jag aldrig mer får höra dina sånger,
Du djupa forss, hvars brus så mäktigt många gånger
I stilla, salig frid min tjusta själ söft in:
Så dör jag, Fosterland, och lefver -- evigt din!

Adalbert Lamberg.

Ett nattstycke.

(Ram kring fyra taflor.) 

Prisnovell af Sylvia.

III.

En ung fru.

1.

Minny Gunstorp satt i sitt lilla förmak, med
handarbetet i knäet, och väntade på sin man. Hon
hade från ung flicka blifvit ung fru och iklädt sig
äktenskapspligterna med nästan lika sorglösa känslor,
som man byter om en klädning; och om hon fann den nya
klädningen något trång och åtsittande, så tröstade hon
sig dermed, att den icke kunde vara annorlunda och
att äktenskapsroben alltid skars efter samma snitt.

Fru Forsner, hennes äldre väninna, med minst ett
tiotal år större erfarenhet, och som genomgått ett
giftermåls alla nyanser, ifrån att följa sin man
från brudpallen och till likbåren -- huru skrattade
hon icke åt sina flickdrömmar? -- Det var blott i
romanerna, påstod hon, som man kände sig gränslöst
lycklig eller gränslöst olycklig, att man på sin höjd
i ett äktenskap kunde tacka Gud, om den starkare
hälften icke var någon tyrann; att männen voro så
trånghufvade, att de aldrig kunde fatta en qvinnas
ömtåliga känslor, derpå kunde hon framdraga mer än ett
bevis, om hon ville; och att hon för sin del trodde,
att den allvetande bestämt qvinnan att likt ett moln
sväfva fram öfver jorden, och att dess uppgift var
att viljelöst antaga än den ena, än den andra formen,
allt efter som vinden blåste, eller den starkare
hälften så befallde.

Minny hörde leende på henne; i ett fall gaf hon henne
åtminstone rätt: "det var blott i romanerna, som man
kände sig gränslöst lycklig eller gränslöst olycklig".

Sjelf var hon hvarken det ena eller det andra, och
ändå var hennes man mera en engel än en tyrann,
det erkände hon i sitt hjerta och högt och med
strålande ögon inför sin väninna. Det fanns hos henne
en öfvervägande känsla af belåtenhet med det lif,
hon nu förde. Den enformighet och dåsighet, som låg
utbredd öfver hvardagsverlden, gaf henne god tid att
tänka, och verkligheten var blott som en ram kring
skimrande och vexlande fantasibilder. Hon var belåten
med detta enahanda, som ostördt lät henne fortsätta
sina flickdrömmar, i hvilka vi måste erkänna, att
hennes man, häradshöfding Gunstorp, icke utgjorde
någon af hufvudfigurerna. Icke som om hon derföre
på något sätt försummade sin man, tvertom sökte
hon att visa honom all den tillgifvenhet, hon var
mäktig. När han kom, log hon och gick honom till
mötes, när han gick, följde hon honom utom dörren,
ja, ända ned till förstugutrappan ibland, och bad
honom snart komma tillbaka; hon borstade hans hatt
och höll med de små rosenfärgade fingerspetsarne i
kragen på hans öfverrock, då han skulle draga den
på; hon vek tillsammans hans halsdukar, hon ersatte
felande knappar i hans linne, hon sydde timvis på ett
halffärdigt broderi till en portfölj åt honom och satt
så trött vid sitt arbete, som om hon dermed skulle
förtjenat sitt bröd. Och när han, efter en lång dags
mödor, tänkande och gräfningar bland gamla urkunder
och bläddrande bland lagparagrafer, kom hem och de
sutto tillsammans i qvällstunden och han förtrodde
henne sina betänkligheter om den eller den processens
utgång, så afbröt hon honom icke, utan satt tyst
och tyckte, att den gamla ofullkomliga lagboken väl
långsamt skulle låta honom förtvina. Han talade, utan
att hon stort mera lyssnade derpå, än en halfsofvande
på vinden, den der på sin höjd vet, att det är storm
utanför, der den gerna må vara, medan han känner en
outredd belåtenhet med att den icke stiger in öfver
hans egen tröskel och sopar bort hans egen ro. -- Ja,
hvad intresserade sig Minny nu mera för lagen?

Det fanns en tid, då hon funderat på, att dess
rättvisa skulle kunna belysa och gifva klarhet åt
ett förgånget, hvarmed förknippade sig ett brott,
som Minny icke ville erkänna för ett
brott, utan påstod, att något mystiskt och outgrundadt
låg derunder, hvars utredande skulle rättfärdigat en
orättvist anklagad, rättfärdigat en förtviflad man,
som gått ur verlden, utan att lifvets herre kallat
honom, under sinnesförvirring och utan att med ett
ord tänka på att rättfärdiga sig sjelf.

Minny hade talat om allt detta med sin man, och
sedan han förgäfves sökt efter ett enda ledande
spår, som kunde föra till ett rättfärdigande, hade
han så skonsamt som möjligt sagt henne, att denne
förtviflade man, som hon kallade för "far" och som
han för hennes skull så gerna ville urskulda, säkert
haft någon tidig, tryckande skuld, som han betäckt med
de honom anförtrodda medlen, i hopp att kunna ersätta
dem, men att detta hopp möjligtvis besvikits och att
förtviflan och död blifvit en följd deraf. Från den
stunden intresserade sig Minny icke mera för lagen,
som blef henne en död bokstaf; men äfven hennes man,
lagens tolkare, fick en viss dödsfärg, och när han
nu ville släppa sitt älsklingstema processerna och,
kanske för att intressera Minny, började tala om
sin skoltid, barndomslekar och strider, om sin
ynglingaålder, sina försakelser och det trälaktiga
lifvet vid domarebordet, som väl slutligen skulle
krönas med den utgång, att deras ålderdom skulle
betryggas, så afbröt hon honom icke heller här,
men lutade sig framåt, medan hennes tankar irrade
trötta och sväfvande omkring utan någon fast punkt,
under det hon på sin höjd undrade, huru han kunde
vara så glad öfver framtiden, en framtid, som kunde
utfalla lika obestämd, som den falnande askan i elden
framför henne.

När han sedan strök hennes kind och hon smög sig
intill honom, så kände hon en svag reflex af hans
lycka uppstiga i sin egen själ. Och hon gick till
sängs efter en sådan dag och sof lugnt i medvetandet
att vara en god hustru, som till det yttersta
fullgjorde sina pligter. Ja, Minny var, som sagdt,
rätt nöjd med sitt närvarande lif: hon slapp att
vara sällskaplig, när hon icke hade lust dertill;
man begärde icke, att hon skulle springa i bodarne
och pruta på några alnar siden eller silkesblonder;
hon slapp att blifva väckt om nätterna, för att
yrvaken rusa upp och räkna trettio hjertstyrkande
droppar åt någon, som ville hafva bot för en åkomma,
som kanske icke fanns; hon slapp att blifva behandlad
som ett litet barn utan eftertanke och förstånd; -- utan
hon fick sköta sig sjelf; fick läsa långa romaner,
utan att någon tyckte, att hon läste för mycket;
blef beundrad för den minsta småsak hon företog sig;
fick sina önskningar uppfyllda, så vida de icke
öfverstego det möjligas gräns, det vill säga herr
Gunstorps kanske icke alltid så väl späckade börs. Hon
hade redan som gift försakat fantasien om en turkisk
förmaksmatta och gula ylledamastgardiner med spetsar
inunder i ett kabinett; hon nöjde sig med fyra rum
i ett smalt hus vid en trång, afsides belägen gata,
i stället för flickdrömmen, som varierade mellan ett
dystert slott och åtta glada rum i svit vid Carl den
XIII:s torg och Fredsgatan, der hon i något dimhöljdt
tillkommande med en Jane Eyres Rochester vid sin
sida skulle vandrat omkring som ett högre väsende
med släpande klädning och ett blått band på håret,
och der hennes minsta ord skulle varit en lag, icke
allenast för hennes Rochester, men för minst tre
jungfrur och en betjent.

Mellan dessa gamla tankar och det närvarande låg en
tidrymd af två år, då hon en viss vinterqväll för
alltid trott sig säga farväl åt dem, då hon räckte sin
hand åt den hederlige, långt ifrån bildsköne eller
hjeltelike Anton Gunstorp, hvilken mottagit hennes
lilla hand som en nåderik gåfva af försynen. Hon
hade tryggat sig till denne man och erkänt,

att en lugn verklighet kanske öfverginge all annan
sällhet i verlden och hade låtit sina drömmar förflyga
som fjun -- för att efter bröllopet så småningom
samla ihop dem igen; och mot dessa hvilade hon nu
stundom sitt trötta hufvud.

Ja, huru länge skulle hon väl vandra omkring i
dessa fyra rum med sin enda uppassning till hjelp,
denna tjensteflicka, stadd i ett för allt, som med
tvifvelaktiga blickar betraktade sin matmoders små
försök i puddingsväg, som log, då den unga frun
skar sig i fingret, och som icke så otydligt lät
henne förstå, att hon var alldeles öfverflödig i
köksdepartementet. Och egentligen dit stod heller
icke hennes åtrå.

Det var blott ibland, då ensamheten och tomheten kom
för starkt på henne eller hon började misstänka,
att hon icke var den omtänksamma och arbetsamma
följeslagerska, som Anton Gunstorp behöfde och som
hon på sin förlofningsqväll föresatt sig att blifva
-- det var i sådana stunder af ånger och tomhet,
som hon började gräfva i russinlådor och äggkorgar
och ställde till förödelser i smörburkar och lät
spiselden glödsteka sitt bleka ansigte och mjölade
ner sina händer och gick in och ut med skramlande
nycklar, ända tills hennes man kom hem och drog
henne bort från halfgräddade kakor och sade henne,
att hon var hans käraste lilla hustru, hans allt på
jorden. Men i stället att såsom en god hustru känna
sig lycklig deraf, kände Minny ofta i sådana ögonblick
en dödande ångest. Det var ett lif, utan att lefva,
ett idislande af ett evigt enahanda. Men kunde hon väl
klaga, -- hade hon icke frivilligt börjat vandringen
i hvardagslifvets öken, sida vid sida med sin man,
hvars hela tillvaro gick ut på att reda de härfvor,
som oroliga och grälaktiga lynnen behagade trassla
tillhopa? Ja, dessa eviga rättegångar, som skulle
tråkat ut den mest älskande qvinna! Och så började
drömmen om "slottet" eller de "åtta rummen" att spöka
igen, och hon kunde midt under en beskrifning om den
mest invecklade kasus göra sväfvande utflykter med
den skuggbild, hon kallade sitt eget jag, för att
än i det ena ögonblicket lustvandra under tropiska
växter med spegelväggar till fond, eller susande
myrtenträd med Italiens himmel som tak, och än i det
andra störta sig i ett pariserlifs brusande Scylla
och Charybdis medan hon satt på en rottingsstol midt
emot sin man och serverade honom té, och han kanske
tog hennes tankspridda leende för den mest älskvärda
uppmärksamhet.

Också denna vårdag, då Minny satt med sin söm i knäet,
voro hennes tankar fjerran ifrån det lilla hemmet,
då några knarrande steg i hennes mans arbetsrum
väckte henne ur någon skyhög dröm; och hon ramlade
rakt ned i en reel verklighet af kotletter och
hafresoppa, som just nu bort vara färdiga, för att
serveras på det dukade middagsbordet. Hon lade den
halffållade halsduken ifrån sig och öppnade dörren
till arbetsrummet.

Antog hennes fantasi sken af verklighet? -- Hade hon
hunnit så långt i sina drömmerier, att hon befolkade
sin ensamhet dermed? Hon stod stilla i dörren med
vårsolskenet bakom sig, ansigte mot ansigte med en
ung blond man, en modern Frithiof, som tycktes färdig
att hvilket ögonblick som helst kunna begifva sig
ut för att svärma i någon Baldershage, och hennes
första känsla var ett beklagande, att vår Herre icke
förlänat henne gyllene lockar och blåa ögon, för att
kunna vara en värdig Ingeborg.

"Jag hör, att häradshöfding Gunstorp inte är hemma
ännu, men som en gammal vän och discipel, tog jag
mig friheten att vänta på honom ..."

Han var då en verklighet, en talande verklighet!

"Mitt namn är Ferdinand Dunkert ..."

En verklighet med namn! Och Minny sökte säga honom
någonting om, att hon ofta hört sin man tala om honom,
och att man länge väntat honom till hemmet; men detta
stannade vid några otydliga, halfhöga ord.

"Kanske jag kommer och stör så här midt i
middagsstunden?"

"Min man skall säkert bli mycket glad att se er",
sade ändtligen Minny och följde honom in i det lilla
förmaket, som
långt innan den unga fruns tid hade haft ett urblekt
utseende och hvilket hon nu med några blommor sökt
skänka en varmare och friskare färgton.

Minny betraktade med blyga blickar den smärta
gestalten i den lätta vårdrägten, som var efter nyaste
modets ledigaste fullkomlighet och ändå så olik all
annan drägt, och detta nordiska ansigte, så fullt
af kraft och svärmeri. Kanske hon sett det förut i
det dimhöljda töcken, hvari hon så gerna svepte sig,
för att stundom slippa se den tarfliga verklighet,
som fallit på hennes lott här i verlden?

"Och min gamle vän, som har gift sig ... ja, en
hederligare man finnes näppeligen till; men det är
öfverflödigt att säga detta till hans fru ... och
här tror jag vi hafva honom!" Och Gunstorp stod i
det samma midt i förmaket och skakade hand med den
unge mannen.

"Du stannar här till middagen, Ferdinand", sade han,
"sannerligen vi släppa dig härifrån förr. Låt lägga
ännu ett kuvert på bordet, Minny!

"Du skall så här à propos smaka på min hustrus
kokkonst, den är inte så illa ibland."

Att bjuda en främmande en så tarflig anrättning! --
hon vinkade åt sin man och gjorde honom några små
hemliga föreställningar.

"Tror du, jag inte känner Ferdinand så pass, att jag
kan bjuda honom hvad som helst?" sade Gunstorp. "Han
är ett bortskämdt lyckans barn, men en rätt fram
menniska, och jag ansvarar dig för hans aptit, bara
inte dina kotletter äro uppbrända."

Det var en munter och glad måltid mellan de båda
herrarne, medan Minny satt tyst och sökte draga
sig till minnes allt, hvad hennes man sagt om deras
gäst. De föregående dagarnes betydelselösa prat om
denne främling hade plötsligen fått form af någonting
intressant och olikt det alldagliga. Berättelsen
om Ferdinand Dunkert, som förslösade sitt lif
i salongerna eller på resor, i stället för att
sysselsätta sig med något förståndigt yrke, eller att
egna sina kunskaper åt något allvarligare studium,
än kanske på sin höjd, huru man på bästa sätt bör
meta aborrar eller gäddor -- detta dagdrifveri, som
millionärer och oduglingar tro hafva fallit på deras
lott, hade plötsligen för henne fått en tilldragande
och mystisk anstrykning. Det finnes en räddningsplanka
för honom -- hade hennes man sagt -- och det vore ett
lyckligt giftermål med en förståndig hustru, som
kunde taga husbondeväldet om hand, innan han visste,
hvar han rätt vore hemma -- som kunde förmå honom
att tänka på hvad som vore nyttigt, i stället för de
tusende dårskaper, hvilka bittida och sent tåga genom
hans hufvud, med ett ord, med en qvinna, som vore
utrustad med en reformators kall och en missionärs
ihärdighet. Skulle han väl någonsin finna en sådan
qvinna och skulle en sådan göra honom lycklig? --
tänkte Minny och bjöd honom sallat och lyssnade på
hans ord.

"Nog påminner jag mig", sade han, "att du bad mig
komma ihåg, det jag begaf mig ut på den här färden,
för att se mig omkring och tänka mig för en smula."

"Och det har du naturligtvis gjort?"

"När jag inte haft dig vid min sida, för att påpeka,
hvad som vore värdt en sådan ansträngning!" svarade
han med ett lätt skratt. "Att vandra omkring i
solskenet vid en vacker strand, att röka min cigarr,
att söka upp de bästa bitarne vid ett table d'hôte
och att höra de sångerskor, jag bäst tycker om, se der
ungefärligen, hvad jag gjort på dessa tre åren. Nej,
jag tackar, fru Gunstorp, inte en half kotlett en
gång! -- Hvad jag tänkt, nå ja, med få variationer var
ungefär temat: det är godt att vara en rik mans son."

"Det har inte varit godt Ferdinand. Vid Gud, jag vore
nästan frestad att önska dig vara son till en tiggare,
hellre än att du fört ett så onyttigt lif! Dina goda
anlag ..."

"Äro kanske förqväfda, vill du påstå; var så skarp,
du vill, min vän -- några goda anlag vete Gud, om
jag haft!"

"Vet du, hvad jag skulle göra i ditt ställe nu? Jag
skulle slå mig på studierna, jag skulle en vacker
dag öfverraska mig sjelf med att taga graden."

"Jag har inte   den  ringaste längtan eller afsigt
att vilja utmärka mig   på det viset.    Jag har
arbetat alldeles tillräckligt, för att föra det lif,
jag för; ty om också med en Salomos vishet, skulle
jag alltid återfalla häri."

"Men ära och rykte ..."

"Var inte romanesk, gamle hedersvän!" och han
skrattade hjertligt. "Skulle jag kanske göra mig
besvär, för det att en hop dumhufvuden skulle gapa och
korsa sig öfver min lärdom? Det finnes andra, än jag,
som trängas om den äran, och utan afund önskar jag
dem: lycka till!"

"Du är oförbätterlig, Ferdinand, och det duger inte
att strida med dig, jag erkänner mig slagen, slagen
af skräck", sade Gunstorp med komisk patos. "Antag,
att jag ställde upp ett helt batteri qvinnor ..."

"Ställ en enda god qvinna", sade Minny, högt
fullföljande sin tankegång: hvad en enda älskande,
uppoffrande och ihärdig qvinna skulle kunna förmå
öfver honom.

"Bravo, Minny! Se på honom, min själ, ser han inte
till hälften besegrad ut! Ja, en enda god qvinna,
en liten trogen varelse, som, ja exemplet är inte
så långt borta", och han nickade mot sin hustru;
"nå, rodna inte, Minny, ett exempel, som jag kunde
framdraga, om jag ville. Om en sådan der liten qvinna
gräfde, sådde och omarbetade din ofruktbara jordmån,
så skulle den bära frukt, om inte hundrafallt ..."

"Sannerligen jag vet, Anton, hvarföre med den goda
tanke, du hyser om mig, de hundra procenten inte
skola få stå qvar?"

"Nej, hör på honom, Minny, jag tror han drifver gäck
med oss!"

"Låt mig tala till punkt, Gunstorp; ja, hvad mig
beträffar, äro hundra procent lika osäkra som en,
fruktar jag! Du tycker ju om liknelser, nå väl, jag
är ett räntelöst kapital, rätt och slätt, jag är ett
förfallet hus, som jag inte råder någon att taga en
enda inteckning uti, jag är ..."

"En murken ruin .... nej håll, min unge
vän! ... låt inte Minny få en dåligare tanke om dig,
än du förtjenar. Detta dricka vi på ... sherryn är
till din ära!"

Det var ett gladt litet sällskap, som nu reste sig
upp från bordet och slog sig ned i förmaket, och den
unga frun tvekade vid hvilken blå färg hon väl skulle
likna hans ögon, då hon vid ett tankspridt tillfälle
fällde sin söm, och han så godt som på knä räckte
henne den och såg upp.

"Ditt oförmodade besök har gjort, att jag glömt
underrätta Minny om en för henne kanske intressant
nyhet ... det handlar om en omvexling ... i parentes
sagdt, hon är svag för omvexlingar, den unga frun! Och
hon var just bekymrad för en dessert åt dig, Ferdinand
-- nu må nyheten åtminstone vara en dessert åt den,
som mest varit bekymrad för en sådan."

"Håll mig inte längre på sträckbänken, Anton!"

"Jag har länge tyckt, att du såg så blek och klen
ut, Minny, -- är hon inte blek, Ferdinand? Nej, ett
glas sherry har varit så artigt och lånat dig ett
par rosor, tror jag. Nå, för din eljest osminkade
blekhets skull har jag hyrt oss ett litet sommarnöje
på tre rum utom norr tull, med veranda, sjö och skog;
romantiskt skall det naturligtvis vara, om det skall
duga för dig!"

Om hennes man sagt henne detta, då de voro på tu manna
hand, så skulle hon slagit sin arm om hans hals och
gifvit honom en kyss, men nu, icke för allt i verlden
kunde hon smeka honom, så att Ferdinand Dunkert såg
derpå med sina blå, halft slutna och likgiltiga eller
vidöppna och gäckande ögon.

När derföre Gunstorp drog henne till sig i
öfvermåttet af sitt goda lynne och under medvetande
att kunna bereda henne en glädje, förde hon sakta,
utan att riktigt tänka derpå, undan hans arm och
gaf sig något att syssla med nere på golfvet.

"Det är, som sagdt, ett litet förtjusande
ställe Mariero ... du känner säkert till det,
Ferdinand; det ligger på vägen till Gullerö, en af
din fars egendomar, och tätt invid sjö med dagliga
ångbåtskommunikationer. Jag kommer ut om qvällarne,
och den lilla supéen på verandan får ersätta mig
för det öfriga af dagen, då jag på ungkarlsmanér får
spisa min middag
på värdshus. Nå, hvad tycker du om mina
sommararrangementer?"

"Bra", sade Minny, "och jag gläder mig åt att få
komma på landet."

"Vi blifva så godt som grannar", sade Ferdinand,
"ty Gullerö ligger en half mil eller så från Mariero,
om jag mins rätt, och jag kommer att vara der minst
halfva sommaren."

"Högst en månad, och vi hafva full grönska, -- du får
gifva dig ro till dess, Minny!"

Och när nu deras gäst gick, satte Minny sig att drömma
om sommaren och den granne, hon skulle få, och det
lif, hon skulle föra ute på någon bjert gräsmatta
under något skuggrikt träd med en bok eller något
annat sällskap, under det hon väntade på sin man.

Men Ferdinand Dunkert gick hem, och på sin faster,
fru Kalms förfrågan, huru han fann häradshöfding
Gunstorps fru, svarade han:

"En hygglig nolla med ett par stora svarta ögon
... underbara ögon, med ett präktigt maskineri, som
låter henne höja och sänka dem så, som ingen annan."

"De äro rätt intetsägande, -- tycker jag."

"Det tycket vill jag inte förta."

"Och hennes konversation vexlar mellan innehållsrika
'jaså', 'jag tackar' och 'behagas'."

Ferdinand skrattade. "Ja, mig höll hon på att taga
lifvet af med att ständigt persvadera sina brunstekta
kotletter! Hvar har Gunstorp fått tag i henne?"

"Hos fru Forsner, och har jag förstått henne rätt, så
ställde hon om partiet. Gunstorp lär först hafva friat
till den vackra enkan och fått korgen, då hon lärer
hafva rekommenderat den der Minny, som är fosterdotter
till något obskurt folk i en småstad. Unga Simers, som
du kanske har sett nere på din fars kontor, är hennes
bror .... fru Forsner har också varit mycket god emot
honom, och det var på hennes rekommendation ...."

"Jag förstår, hon har spelat rollen af skyddsengel",
sade Ferdinand med en half gäspning, som orkade han
inte höra på den unga enkans meritförteckning, och
gick in i förmaket, fattade en tidning och gräfde
sig ned i en emma.

*

2.

Minny fick nu om dagarne icke mycken tid att drömma
bort. Rena gardiner skulle hängas upp i den lilla
våningen, linnet skulle öfverses, att Gunstorp icke
saknade något, och sjelf skulle hon heller icke sakna
något och lät derföre sy sig några luftiga klädningar,
passande för den der drömda gräsmattan och andra
utflykter till lands och vatten.

"När ämnar du bära den der ärtgröna klädningen,
Minny?" frågade en gång hennes bror, då hon vid ett
af de besök, han emellanåt gjorde, höll på att genomse
sin garderob. "Du blir gul som ett vax i den."

"Ärtgrön!" -- om han sagt giftgrön, så skulle icke
Minny tagit så nära åt sig, då han härvid lyftade
på ett litet genomskinligt plagg, bestämdt att vid
något tillfälle bäras ute på verandan, t. ex. i en
solnedgång, då strålarne föllo röda och bjerta under
det de återkastades från sjön.

"Du förstår dig inte på smaksaker!" sade Minny, som
ibland roade sig med att litet öfverlägset behandla
sin ett par år äldre bror.

"Gör jag inte? Nå, det kan du fråga Clara Forsner om,
hon litar derpå, som på sin spegel."

"Den lilla snälla Clara, hon skall komma ut och stanna
en vecka eller par hos mig, och hvar söndag skola ni
komma ut till oss ..."

"Ja, när vi inte hafva något angenämare ..."

"Och vi skola ställa till skogspartier med matkorgar ..."

"Och enklekar i det gröna ... Ja, jag får väl komma
med, eljest får du för ledsamt, Minny!"

"Eller du får det sjelf, Julius!" sade den unga frun
gladt. Hon var så lätt om hjertat, då hon tänkte på
den blifvande sommarflyttningen, så lätt, att det
nästan förvånade henne sjelf.

"Slottet" och de "åtta rummen" trädde i bakgrunden
för en liten skogshydda; hon önskade, att sommaren
måtte vara evigt, eller att hon sjelf måtte vissna
bort med hösten som en skonad ängsblomma, den der i
hast bäddas ner under den första snön.

Men hon hade, som sagdt, icke stor tid att drömma, och
nu skulle de sista arrangementerna vidtagas och några
enkla möbler köpas, som kunde tåla vid en transport,
för de tre hyrda sommarrummen.

Ferdinand Dunkert hade varit ett par gånger hos sin
gamle vän; han hade gått in i alla möjliga rådslag
med den unga frun och till och med följt henne i ett
möbelmagasin, för att öfverlägga, om hon för eget
bruk skulle köpa en byrå af furu eller sockerkist
och han skrattade icke så litet, då han för herr
Gunstorp berättade, att den sparsamma unga frun i
stället fastnat för en af mahogny.

"Det har alldeles kommit som en frisk vind med dig,
Ferdinand; se på Minny, skrattar hon inte sjelf som
en toka!"

"Så. muntert och gladt", sade ett elegant fruntimmer
af den ovissa åldern mellan tjugoåtta och trettiofem,
som just då inträdde -- här är mig godt att vara."

"Herr Dunkert, fru Forsner," presenterade Minny.

"Herr Dunkert och jag äro på sätt och vis gamla
bekanta. För en mängd år sedan, då min man" -- hon
höjde en suck -- "min stackars Josef, ännu lefde,
var herr Dunkert med sin far i E..."

"Jag mins fru Forsner mycket väl; det var en glad
middag, och just så många år kan det väl inte vara
sedan ..."

"Minst tolf ... ja, min lilla Clara, som nu är nästan
vuxna flickan, var då en tre år gammal."

"Må vara tolf år, fru Forsner; för en af oss hafva
de åtminstone spårlöst försvunnit."

"Jag är öfver den tiden, då sådana artigheter gladde
mig", påstod fru Forsner, som gerna talade om sin
ålder och sina år, kanske for nöjet att blifva
motsagd.

"Ja, du är naturligtvis lastgammal, Selma, och
ingenting rör dig naturligtvis mera på vår jord",
sade Minny.

"Det säger jag alltid", sade herr Gunstorp, "att fru
Forsner ser förr ut att vara en syster än mor till
sin unga dotter."

"O, jag vill inte höra ett ord mera!" och fru
Forsner stack med en barnslig rörelse sina fingrar
i öronen, under det hon kastade en blick i speglen,
denna obarmhertiga sanningspredikant, -- huru hade han
icke redan otaliga gånger sagt henne vid tillfälliga
tête-à-têter, att hennes skönhet, denna vingade
fjäril, höll på att flykta, sagt att lifvets roman
i det närmaste var slutad för henne; hon qväfde
en uppstigande suck och gaf sitt ansigte ett ännu
lifligare utseende, då hon sade: "Ja, inte ett ord
mera, om tre år är jag kanske mormor!"

Hon hade en så strålande min och såg så flickaktig
ut, att de alla vid denna föreställning utbrusto i
det hjertligaste skratt.

"Jag vet ett sätt, för att fru Forsner inte då skall
blifva det", sade Ferdinand.

"Nå?"

"Hindra sin unga dotter från att gifta sig!"

Fru Forsner fortfor att le och gaf honom en half
blick. Låg någon djupare mening under hans ord? Nej,
huru skulle detta vara en möjlighet; han hade ju
icke ens sett hennes dotter och, för resten, inte
skulle han ändå haft en mors skarpsynta blick, och
den hade upptäckt, att det var tid på att hindra ett
visst dåraktigt tycke, som syntes på väg att spira
upp emellan hennes dotter och en ung man, som var
inackorderad i hennes hus, med ett ord: Minnys bror,
-- en fattig, obemedlad yngling, hvilken från morgon
till qväll år ut och år in fick sitta fastnaglad vid
en pulpet, utan andra framtidsvyer, än några hundra
riksdalers förhöjd årlig inkomst eller att en gång i
tiden, om lyckan ville gynna honom, blifva kompanjon,
med så och så många procent af behållningen, i någon
af tredje klassens handelsfirmor. Nej, ett annat öde
hade hon bestämt åt sin unga dotter, som var en allt
för vacker och talangfull flicka, för att kastas bort
för ett så ringa pris! Och den vackra enkan var i de
dagarne just sysselsatt att fundera
ut, om det icke vore bäst, att hindra de unga tu från
att vidare utveckla sina känslor.

"Att hindra Clara från att gifta sig? Ja, det var
intet oäfvet råd, herr Dunkert; när tid blir, skall
jag lägga det på hjertat! ... Och nu serverar du
oss kaffe, Minny ... 'my dear', en half kopp! Men
ditt småbröd kasta vi oss öfver, som Egyptens
gräshoppor! Ack, det var sant, jag kom egentligen hit
för att underrätta dig om, att vi i öfvermorgon ämna
öfverraska dig på Mariero."

"Då har jag bara en dag på mig, för att der ställa
i ordning."

"Nå, en god liten husmor måtte väl hinna med att på
tolf timmar möblera tre rum."

"Jag känner mig sjelf", sade Minny, "jag går ibland
kräftgången."

*

3.

I det lilla hvitmålade landthus, dit häradshöfding
Gunstorp flyttat med sin unga fru, var lif och
rörelse. Dörrarne stodo öppna till balkongen och
den fyrkantiga trädgården med sina af krusbärsbuskar
randade sandgångar låg tätt utanför. Gula fjärilar
kryssade i solskenet, och på gräsmattan, som stack
fram mellan fruktträden, glindrade gullvifvor,
och här och der tittade sommarbostäder fram med
sina ljusa skepnader, speglande sig likt behagsjuka
landtliga skönheter i Brunnsvikens klara vatten,
som låg infattadt i en grönskande sommarram.

Det var just en bostad värdig den unga drömmerskan,
som nu lutade sig öfver det låga staketet på verandan,
sjelf färdig att flyga ut, lik en glänsande fjäril
eller en lekande sommarfläkt.

"Ack, Selma, här skall jag trifvas!" sade hon och
vände ansigtet om mot den öppna dörren, der fru
Forsner stod och blickade utåt.

"Något annat är väl inte möjligt", svarade den unga
enkan, utan att lemna ur sigte ett ungt par, som
långsamt vandrade på en af de smala sandgångarne.

"Det skulle det visst kunna vara .... jag fruktar det
ligger något oförnöjsamt i min natur .... ibland har
jag knappt kunnat uthärda på rätt vackra ställen och
der andra menniskor lefde förnöjsamma till sin död.

"Död, Selma, det är ett underligt ord; ibland isas
jag, då jag tänker derpå och tycker, likasom hade
jag redan gått bort, ung och begråten ..."

"Ja, ja, få gråta öfver oss,   när vi äro gamla
och grå!"

"Jag menade inte, att många skulle gråta öfver mig,
jag menade blott en ..."

"Du vill väl inte, att, om vår Herre kallar dig bort,
stackars Gunstorp skall gråta sig blind."

"På någon blindhet gör jag inte några pretentioner",
sade Minny gladt och lät ämnet falla; fru Forsner
skulle ändå inte förstå den dunkla trånad, som midt
under känslan af solsken och lycka kom henne att tala
om döden.

"Ju mindre pretentioner du har, min söta, ju
lyckligare kommer du att finna ditt lif! Clara,
min flicka, hör hit, dina kängor äro för tunna,
att gå på den fuktiga sanden."

"De äro rätt tjockbottnade", och Clara stack fram en
liten smal fot.

"Nej, kom genast hit och sitt med oss på
verandan. Nå, har herr Simers ännu hunnit lära Clara
blomsterspråket?"

"Gud, en så fin hörsel mamma har, som kunde höra hit
upp, hvad vi talade om!" och den unga flickan slog
skrattande tillsammans händerna.

"Tag på dig handskarne, Clara, det är en riktig fasa
att se dina röda händer! Och kläderna, huru de hänga
på den flickan .... jag må undra, huru länge du skall
vara så der otymplig och barnslig."

Clara gjorde ett bortskämdt barns missnöjda min, då
hon satte sig på verandan och vinkade Julius till sig.

"Herr Simers får ursäkta Clara, hon är ännu ett barn
och tror sig alldeles hafva en lekkamrat framför sig!"

"Åh, han känner mig nog och vet, att vi äro ett par
glada kamrater", sade Clara. "Det var sant, Julius,
det felades ännu en blomma i min bukett; jag tror,
vi då helt enkelt sätta dit en förgät-mig-ej."

"Det drar litet från sjön, tror jag; törs jag bedja
herr Simers hämta hit min schal. Ja, du tröttar
alldeles ut herr Simers, min flicka", tillade fru
Forsner och strök leende hennes ljusa hår, under det
hon fattade det oryggliga beslutet, att skilja de båda
unga från hvarandra. Hade hon sjelf icke gjort något
lysande giftermålsparti, så skulle hennes dotter
göra det. Detta var ett allt för heligt beslut,
för att kunna ändras.

"Nu kommer ångbåten", signalerade Julius, "den lägger
till här, Gunstorp är med."

Det lilla sällskapet begaf sig nu ned till
landgångsbryggan, och Minny stod der längst framme
i sin lätta halmhatt och ljusa släpande klädning,
uppmärksammande sin man med ett leende, och hon
rodnade vackert, då hon bakom hans rygg mötte ett
par klara, blå ögon, så olika all annan blå färg.

"Jag mötte Ferdinand just nere vid skeppsbron och
fångade honom", sade Gunstorp.

"Man lägger inte gerna ut något giller för mig, utan
att jag störtar mig deri", sade han. "En så herrlig
qväll! Var inte rädd för min hund, fru Forsner,
det är bara vänskapsbetygelser", och han hvisslade
på en brunfläckig fågelhund, som fjeskade omkring
henne. "Den här lilla stugan är näpen nog, eller
huru, fru Gunstorp? Hur känns det att vara borta
från stadsbullret? Ensamheten, delad af jungfru Mina
eller Stina, hvad hon heter, är idyllisk nog, skulle
jag tro!"

"Så många frågor på en gång", sade fru Forsner och
vände sig om och såg skrattande på honom. "Stackars
lilla Minny får väl nicka hufvudet ur led på sig,
för att nöjaktigt besvara dem."

"Jag gör inga anspråk på, att fru Forsner skall höra
på mig. När jag är uppsluppen och glad, har jag ibland
den ovanan, att pladdra som en papegoja."

"Och hvarföre är herr Dunkert så glad?"

"Inte vet jag. Glada och dystra stunder smyga sig
stundom öfver oss, som tjufven om natten."

"Det är sant", sade Minny, "åtminstone sker det så
med mig."

"Låt oss sätta oss på verandan! Se här, mitt
sympatiserande herrskap, är plats för er", sade
fru Forsner och sköt fram två stolar för Minny och
Ferdinand. "Och nu hafva vi de gnistrande punschglasen
framför oss och den rodnande himlen öfver oss, jag
skulle tro, jag kan tala romantiskt!" och den vackra
enkan klingade med Minny och började språka så gladt,
än med den ena, än med den andra, att den unga frun
icke behöfde anstränga sig, för att hålla samtalet
vid makt. Hon satt tyst, som hon så ofta brukade,
då och då smekande Dunkerts hund, som halfsofvande
låg mellan henne och sin herre, under det han mellanåt
kastade ett uppmärksamt öga på honom eller oförmodadt
rusade upp och snappade efter någon fluga.

*

4.

"Här är mycket sjukt", sade med halfhög röst fru
Kalm, i det hon gick på tå, för att följa fru
Forsner till förmaket. "Båda gossarne hålla på att
få skarlakansfeber."

"Så ledsamt .... i fjol, då Hannibal hade denna
sjukdom, höll han på att stryka med .... en liten
pust i den här sommarvärmen är vådlig nog."

"Jag försöker sköta barnen så, att om deras egen mor
kom tillbaka på jorden igen, så skulle hon vara nöjd."

"O, det tror jag!" sade fru Forsner med en liten
erkänsam suck.

"Att sitta vid sjuksängen och hafva ett vaksamt öga
med öfverallt, det är ingen lätt sak, men nycklarne
slippa ändå inte ur min hand, så länge min bror vill
låta mig bära dem."

"Han är lycklig, som har fru Kalm ..."

"Jag tror inte heller, han funderar på att gifta om
sig", och midt i bedröfvelsen flög ett litet leende
öfver henne i det hon såg på fru Forsner.

"Ack, med den kärlek, han hyste för sin sista fru,
är sådant inte möjligt! En lycklig kärlek, den glömmer
man aldrig, det vet jag bäst. Min stackars oförgätlige
Josef! ... Kanske, jag vill visst inte säga det
för visshet, men kanske att också jag kunnat gifta
om mig, men" ... hon skakade på hufvudet och såg
obeveklig ut.

"Ja, hvem vet inte det, och ännu kan den kanske komma,
som kan ..."

"Nej, nej, tala inte till mig om sådant! Men sitt
för all del inte längre här, utan gå in till de små
... jag har bara en liten enskild angelägenhet att
tala om med herr Dunkert och går sedan strax."

Om det gällt fru Kalms lif, så skulle hon för några år
sedan inte godvilligt lemnat fru Forsner på tumanna
hand med sin bror; men tiderna äro föränderliga, och
fru Kalm visste nu, att han inte hade ögon för någon
qvinna, sedan hans sista hustru dog, och hon gick in
i barnkammaren igen och lät, utan den ringaste oro,
underrätta sin bror om det väntande besöket.

"Grosshandlaren påminner sig kanske, att det var
genom mig unga Simers fick plats på kontoret", sade
fru Forsner efter några utbytta höflighetsfraser och
skrufvade på ett litet granatarmband.

"En ordentligare och arbetsammare yngling kunde fru
Forsner inte rekommendera."

"Jag tror det, men ... och, jag får vara alldeles
uppriktig! ... Herr Dunkert vet, han har varit
inackorderad hos mig i öfver två års tid. Dessa år ha
förvandlat min lilla Clara från ett barn till en ung
flicka; jag fruktar, att den dagliga sammanvaron kan
göra ... har redan gjort, att Clara och Julius
fästat sig för mycket vid hvarandra. Jag kunde
visserligen låta honom flytta och föregifva att
vi äro så trångbodda, eller något annat skäl, men
det skulle inte hindra dem att träffas än här och
än der. Ack, min Gud, jag är verkligen i ett stort
bryderi! Må vara, att Simers är en bra och hederlig
yngling, så ser jag, om allt får gå sin jemna gång,
i perspektiv med honom blott en lång förlofning
och kanske ett slutligt giftermål med fattigdom
och bekymmer i släptåg. Dessutom, ur hvilken dålig
familj är han inte, ja, rent ut sagdt, dålig! Endast
för denna orsaks skull ville jag inte ha honom till
svärson. 'Äpplet faller icke långt från trädet',
säger man, och man kan ingen dag veta ... hu, det
ryser i mig, bara jag tänker på något sådant. Min
mening är derföre att hindra de båda barnen från att
helt och hållet se hvarandra ... med ett ord att
Julius kommer från Stockholm."

"Jag kan först och främst inte skilja honom från
mitt kontor utan hans egen önskan ... och om jag
också kunde det, hvad hindrade det honom att söka
nytt engagement i en annan handelsfirma här i staden."

"Det är sant, och jag har derföre tänkt, om herr
Dunkert, på samma gång han förklaras öfverflödig
här, kunde rekommendera honom en plats på ett kontor
i Göteborg."

"I Göteborg har jag inga relationer", sade herr
Dunkert kort och kallt.

"Eller om grosshandlaren åtminstone på en tid kunde
skicka honom till England?"

Detta var ett förslag, som till och med tycktes behaga
herr Dunkert. "Detta är förr en möjlighet", sade han,
"ty någon från kontoret måste ändå resa till Hull i
sommar, och Simers skall få detta uppdrag, som kommer
att hålla honom borta på obestämd tid ... kanske till
och med ett år."

"En stor tyngd faller från mitt hjerta, o, herr
Dunkert, jag kan inte nog uttrycka, hur tacksam
jag är!" Och den lilla enkan fattade med sina
händer hans ena hand och tryckte den varmt.

(Forts.)

Allmännyttigt.

Enkelt sätt att förmera fiskar. I vestra Amerika
använder man följande enkla förfaringssätt, för att
förse dammar och andra vatten med fiskar:

Mot slutet af April uppgräfver man rötter af
pilbuskar, som stå vid vatten och hafva många tågor,
rensar dem och fästar dem på pinnar, hvilka man
placerar i ett vatten, som är väl försedt med fiskar,
och fastgör dem på det sätt, att rötterna komma att
ligga en half fot under vattenytan. På dessa rötter
afsätta fiskarne sin råm, hvilken blifver hängande
vid tågorna. Efter några dagar förflyttar man hela
apparaten i det vatten, som man vill förse med
fiskar. Pilroten fastgöres på samma sätt som förut,
en half fot under vattnet, och fiskynglet utvecklar
sig derefter ganska snart. Detta förfaringssätt
tillåter mångfaldiga modifikationer. Genom sorgfällig
uppmärksamhet på fiskarnes lektid och vanor skall
man blifva satt i stånd att på ett ganska enkelt
sätt uppdraga alla arter. Detta förtjenar så mycket
mer att blifva mera allmänt bekant och vinna en
större utsträckning, som tillfället till konstmessig
fiskafvel, sådan den nu bedrifves i större anstalter,
blott ytterst sällan står den enskilte till buds.


Logogryf.

Maken till paletot sällan man såg, 
Sitter, som vore han gjuten; 
Smidig och välgjord och stark som ett tåg,
Upptill och nedantill sluten; 
Gången ursprungligen ut från ett nöt, 
Ifrigt af men'skor han hyllas,
Uppblåst och torr eller smidig och blöt, 
Skall han trakteras och fyllas. 
Höstarna står han dock högst uti pris, 
Får sig en kropp efter drägten; 
Prickas och skickas som vänskapsbevis 
Rundt omkring bygden till slägten. 
Så med mitt hela i korthet står till,
Runorna nio det gömmer, 
Stafve och gisse nu hvilken som vill, 
Skam den, som latas och drömmer: 
Hvad det kan nämnas, som tages med storm 
Bort från en svagare nästa; 
Mångfärgad, segsliten lifsuniform, 
Smyckad af oss på det bästa; 
Hvad till en kyrka onekligen hör,
Liksom till engelen vingen; 
Hvad man kan hoppas att få, när man dör, 
Om ock förut man haft ingen;
Sjödjur, som alla vi någongång sett; 
Frukt, som vi alla ha smakat; 
Stålblå en tunga med skärpa i bett 
(Om öfver skärpan man vakat); 
Fru, som beständigt ses ha diadem, 
Äfvensom släp, som är ståtligt; 
Dito en ann', hvars natur är beqväm, 
Mer än hvad anses förlåtligt;
Ondt, som af vanvård man framkalladt ser,
Mest ibland barn och bland djuren;
Hvad man de förra af välmening ger,
För att förbättra naturen;
Hur var den slöja, som brudens gestalt
Omslöt, lik aftonens dimma;
Brytning, der stunden får afgöra allt --
Midt mellan sjunka och simma --;
Hvad framför sill har en särdeles klang,
Höjer båd smaken och priset;
Band, hvarmed svagheten styrkan betvang,
Annars för klokhet beviset;
Hvad man i oförstånd löper så lätt;
Skämtsam benämning på näsa;
Hvad hon vill vara beständigt, Anette,
Fastän hon dåligt kan läsa;
Hvad vi af barnen få höra ibland;
Nödiga plagg för oss alla;
Märke af vinterns förlamande hand,
Der hon med styrka fått falla;
Det, som en hvar, ack, så gerna! vill bli,
Medan han lefver på jorden;
Hvad till en flaska man gerna vill si,
Om man ordentlig är vorden;
Ja, väl ett tjogtal af gåtor ännu
Kunde i dagen jag mana,
Men -- jag har tröttnat och äfvenså du,
Läsare, det kan jag ana;
Derför, farväl, tills vi träffas härnäst!
-- Afståndet har sin försköning --;
Den, logogryfen kan gissa som bäst,
Får sig en ny till belöning.

Lea.


Schack-gåta.

|n|l|t|l|ö|t|r|f|
|e|ä|ä|ä|ä|n|l|t|
|r|e|t|f|s|e|r|e|
|v|d|t|v|t|s|j|j|
|m|a|i|n|å|f|r|u|
|h|e|n|a|g|a|e|a|
|f|o|e|a|a|l|k|k|
|t|m|r|d|t|s|g|s|

Hästen går både hit och dit: 
På ruta svart, på ruta hvit.

And. Er. S.


Rebus.

(Af Hugo -nn.)



Uttydningar.

Ordet till Logogryfen i 2:dra häftet, sid. 64: Last,
hvaraf bildas: tal, ta, salt, al, as, sal.

Lösning af Gåtan i 2:dra häftet, sid. 64: Vår. 

Lösning af Siffer-charaden i 2:dra häftet, sid. 64: 1248.

Uttydning af Rebus i 2:dra häftet, sid. 64: 
Sokrates sade i sitt sista samtal med sina lärjungar, 
att det ej var någon tillåtet att förgripa sig på sitt
lif, emedan vi, ställda på jorden likasom på post,
endast med gudarnes tillåtelse skola lemna det; att
han för sin del, med undergifvenhet för deras vilja,
längtade efter det ögonblick, som skulle sätta honom
i besittning af den lycka, som han hade bemödat sig
att förtjena genom sitt uppförande.

Historiska Bilder.

LXIII.

"Nya Sverige."

I en tid, då Amerika varit och är så mycket på tal i
vårt land, synes det icke vara ur vägen att meddela 
en kort berättelse om det nybygge, som för två hundra
år sedan anlades derstädes från Sverige. Måhända har
redan mången af de från fäderneslandet i våra dagar
utflyttande i Amerika sammanträffat och samtalat
med män af ursprungligen svensk härkomst och hvilka,
äfven om de nu mera glömt sitt fädernespråk, så att de
icke tala det, dock med sina namn, sina lefnadsvanor
och sin medfödda kärlek och vördnad för det gamla
sagolandet röja sitt svenska ursprung.

Hvem kan tro det, att i Nordamerikanska Förenta
Staternas andra stad, det stora Philadelphia
med sin halfva million invånare, sina ett hundra
sjuttiofem kyrkor och kapell, sina teatrar, sina
öfver ett hundra boktryckerier, sitt universitet
och mångfaldiga andra läroanstalter och skolor,
-- att i denna stad den äldsta stadsdelen är byggd
på svensk grund och att kyrkan derstädes, som bär
namnet Gloria Dei, men i dagligt tal The Swedish
Church (den svenska kyrkan), blifvit byggd på jord,
som dertill skänkts af en svensk. Han hette Sven
Svensson och lefde mot slutet af 1600-talet. Orten
kallades då Wicaco, och Sven Svensson ägde här ett
större jordstycke, hvaraf han skänkte en del till
församlingen, att derpå uppföra sin kyrka. Till följd
af den mindre aktsamhet, hvarmed församlingen vårdade
sina egendomsangelägenheter, hafva handlingarne
förkommit, så att kyrkan nu mera är fattig och har
blott en obetydlig grundränta af några få stadstomter,
under det sjelfva jorden med sina stora praktfulla
byggnader är värd ända till 50,000 dollars. Denna
stadsdel, ehuru den äldst bebyggda, är nu mera en
slags förstad till Philadelphia. En gata bär ännu
namnet: "Svenssons gata" (Swensson Street), och
på kyrkogården ser man ännu ett och annat svenskt
namn, medan man i kyrkoböckerna kan följa den efter
hand skeende förändringen af dem från svenska till
engelska; namnet Bengtsson har t. ex. blifvit Benkson,
namnet Bonde -- Boon, o. s. v. I kyrkans sakristia
förvaras, bland andra svenska böcker, Scrivers
"Själaskatt", tryckt i Norrköping.

Liksom i Philadelphia, så finnes äfven i trakten
deromkring ett och annat, som påminner om sitt
svenska ursprung. Så omtalar Unonius i sina "Minnen
från Amerika", att han i Holmesburgh sett stängsel
fullkomligt liknande våra svenska gärdesgårdar,
"det enda af detta slag, han sett i Amerika". I
Chinsessing synes i en ur floden uppskjutande berghäll
några borrade hål efter en forntida qvarnbyggnad,
och man har vid stranden hittat en qvarnsten, som
blifvit af en omtänksam
värdshusvärd lagd till trappsteg utanför hans
källarsal, och så mycken kärlek har man här i landet
till allt hvad som rör dess första bebyggare,
att ingen kommer till Chinsessing, utan att bese
"den första qvarnstenen i Pensylvanien". Den svenske
guvernören Johan Printz lät här bygga en fästning och
äfven en qvarn, och då man vet, huru de första svenska
nybyggarne, hvilka kommo till en vildmark, förde
med sig alla förnödenheter, är det icke osannolikt,
att äfven qvarnstenar befunno sig deribland och att
således denna trappsten till värdshuset i Chinsessing
blifvit bruten ur ett svenskt berg. Märkligt nog, att,
sedan alla spår af den svenska fästningen försvunnit,
en qvarnsten skall vara det enda minnet af det svenska
folket från en tid, då det företrädesvis njöt af
krigisk ära!

Ännu rikare på minnen från den svenska tiden är staden
Wilmington, som ligger sydvest om Philadelphia inom
staten Delaware mellan de två små floderna Christina
och Brandywine, hvilka här förena sig och sedan
utfalla i Delaware-floden. Staden ligger på en
höjdsluttning uti ett landskap, som ännu i dag är
beryktadt för sin skönhet och sin fruktbarhet. Ett
vackert minnesmärke från den svenska tiden bildar här
"den heliga trefaldighets kyrka", visserligen nu mera
till storlek och byggnadsart obetydlig -- hon är inom
murarne sextio fot lång och femtio fot bred --, men
vittnande om ett drag i den tidens svenska folklynne,
som alltid måste äras, det nämligen, att den första
tanken rörde själen och först den andra kroppen. Medan
ännu alla krafter måste tagas i anspråk, för att
i det ouppodlade landet fylla de timliga behofven,
hade man så mycket deraf till öfverlopps, att inom
ganska kort tid en kyrka kunde byggas, som enligt
amerikanska berättelser ansågs för en bland de
vackraste i Amerika och blef föremål för de engelska
guvernörernas i Maryland och Virginien beundran.
Denna kyrka byggdes 1698, och det berättas, huruledes
dervid äfven qvinnorna deltogo i arbetet, bärande i
sina förkläden stenar till byggnaden. Kyrkoherde var
då Erik Björk från Westmanland. Han återvände sedan
(1714) till Sverige och dog som pastor i Fahlun
år 1740.

Denne Erik Björk förde protokollet vid kyrkorådets
sammanträden och har i protokollsboken, hvilken
ännu finnes i behåll och bevaras med den yttersta
omsorg, uppsatt en beskrifning öfver gudstjensten,
huru dervid på den tiden tillgick, samt tillika
öfver kyrkobyggnaden och den slutliga invigningen. I
boken äro fästade flera bref från biskoparne Jesper
Svedberg, Henrik Benzelius m. fl. Ett bref från rådet,
skrifvet i Stockholm den 23 Juni 1711, är märkeligt,
emedan det visar, huru 
man då ännu i Europa sammanblandade Amerika med
Indien. Det heter deri: "Wi Kongl. Maj:ts härvarande
samtelige råd görom vetterligt, att såsom Hans
Kongl. Maj:t vår allernådigste konung medelst dess
öppna bref, dateradt Hufvudqvarteret Smorgonie
i Lithauen d. 21 Febr. 1708, hafver de svenska
församlingarne i Indien nådigst tillkännagifvit
etc." -- Det samma kan man se af en inskrift på
en silfverkalk, hvilken ännu begagnas vid alla
nattvardsgångar. Der står omkring foten inristadt:
"Fahlu Bergslags Schenk till H. Trefald. Kirkio
po China i Pennsylvanien A:o 1718. Assessor
och Bergmästare Herr Anders Svab, Tag och drick:
thetta är min blod. I. N. R. I. S. M." Under foten
läses: "H. Erik Björk. P. Fahlu. Fordom vid China
i Pennsylvanien." Utan tvifvel hade denna skänk
tillkommit genom den forne kyrkoherdens i den
amerikanska församlingens åtgörande. Jemte kalken
följde äfven en patEn.

I samma skrin, hvaruti dessa dyrbarheter förvaras,
finnes äfven en liten dosa af silfver. Unonius
berättar, att man vid hans besök i Wilmington visade
honom den lilla ålderdomslemningen, men tillika
förklarade, det man förgäfves sökt utgrunda,
hvartill den samma fordom kunnat användas. Det
var dock lätt att se, det dosan var en oblatask,
och förklaringen deröfver väckte alla närvarandes
förundran. I de amerikanska och anglikanska kyrkorna
begagnas nämligen i stället för oblat fint hvetebröd,
som, innan det sättes fram på altaret, skäres i små,
på den undra kanten nära sammanhängande, skifvor,
hvilka först vid läsningen af instiktelseorden:
"tackade, bröt det", sönderbrytes, att sedermera
öfverlemnas åt nattvardsgästerna. Och man håller så
noga på detta bruk, att en prest icke skulle våga
härutinnan följa det svenska kyrkobruket.

Vi tillåta oss här anföra Unonii egen skildring
af det intryck, som hans vistande derstädes gjorde
på honom. "I sällskap med Van Deusen (den svenska
församlingens pastor) besökte jag sedermera",
säger han, "flere af församlingens medlemmar,
och prästgården var under dessa dagar sällan
tom på gäster, hvilka der infunno sig, för att
äfven utom predikstolen lära känna den svenska
predikanten. Aldrig kan jag glömma den vänskap och
det deltagande, som skänktes mig af denna församlings
medlemmar, vare sig, att de voro af svensk härkomst,
eller icke. Hos dem alla var det någonting svenskt,
som gick mig till hjertat och som gaf sig tillkänna
i det handslag, man gaf mig, i den välvilliga blick,
med hvilken man såg mig i ögat, liksom i den vördnad,
hvarmed de talade om Sverige, samt det lifliga
intresse, de uttryckte och verkligen äfven bevisade
för de nya svenska utvandrarne i Vestern. Jag måste
tala med dem om Sverige, om den svenska kyrkan,
det svenska konungahuset. Tusende frågor gjordes mig
derom, än af den ena, än af den andra. Man begärde,
att jag skulle låta dem höra det rena, välljudande
svenska språket, hvarpå jag sjelf under de sista
månadernas förlopp högst sällan haft tillfälle
att uttrycka mig; vanligtvis uppläste jag då den
apostoliska trosbekännelsen eller några verser af den
svenska, herrliga Davids-sången: "Upp Psaltare och
harpa". Naturligtvis förstod man ej ett ord häraf,
men man lyssnade dock dertill, liksom med en helig
rörelse. För mången ålderstigen var det ett echo från
hans lifs vårmorgon, ty flera mindes ännu prosten
Girelius Prosten Lars Girelius var den siste svenske
predikanten derstädes och återvände till Sverige 1791. 
och hans familj; några hade som barn af
honom erhållit det heliga dopet."

Som ett minne från den svenska tiden bör äfven nämnas
kyrkoboken. Det är en tjock, med starkt band försedd,
bok, beräknad för flera mansåldrar. Boken begagnas
ännu i dag och innehåller ända från den tid, då
kyrkan byggdes, en fullständig förteckning öfver
församlingens medlemmar, äfven barndop, dödsfall
etc. På kyrkans vägg synes bland andra inskrifter
äfven Carl XI:s namn.

Innan vi lemna dessa ännu lefvande intyg på, att dessa
trakter vid mynningen af Delaware-floden inom de här
till hvarandra angränsande staterna Pennsylvanien,
New-Jersey och Delaware en gång varit svensk
tillhörighet med svensk befolkning, svensk styrelse
och svensk gudstjenst, må vi anföra ett par utdrag ur
amerikanska arbeten om detta svenska nybygge. Flera
sådana hafva utkommit, 
A  History   of the   original   settlements   on the
Delaware, by Benjamin Ferris.    Wilmington  1846.
"Smiths' History af New Jersey". Annals of the Swedes on Delaware, 
by Rev. J. C. Clay. Philadelphia 1858. Detta arbete
har sett tvenne upplagor. Slutligen en predikan i
den gamla svenska kyrkan i Wilmington af Rev. John
W. M'Cullough, pastor 1842-1847, hvilken predikan,
försedd med åtskilliga upplysande noter, på åhörarnes
begäran utgafs från trycket och innehåller en
kort historia öfver församlingen från de äldsta
tider tillbaka. Slutligen må vi äfven omnämna den
sannolikt för flere af våra läsare bekanta berättelsen
i Washington Irwings mästerliga "History of 
New-York by Diedrich Knickerbocker" om striden mellan de
svenska och holländska nybyggarne. hvilka bära vittne om,
med hvilken kärlek man i Amerika samlar och vårdar de
historiska minnena, under det man hos oss i Europa
nästan glömt, att vi en gång ägt ett nybygge i den
nya verlden. De äldre berättelserna om det samma af
en Jesper Svedberg, en J. Camponius Holm, en Acrelius
hafva hos oss alldeles råkat i förgätenhet, medan
man i Amerika hopsamlar allt, som äfven i de minsta
omständigheter tjenar att breda ljus öfver detta ämne.

Det frihetsälskande svenska sinnet, som icke kunde
lida våld och orättvist förtryck, framhålles i ett
af dessa arbeten. Sedan svenskarne förlorat sitt
område till holländarne och engelsmännen åter voro i
färd med att underlägga sig dessas, så sändes en Sir
Robert Carr till Delaware "att föreställa svenskarne
derstädes den lycka, som nu beskärdes dem att åter
komma under en monarkisk styrelse". Svenskarne
underkastade sig också den engelska regeringen, men
den engelske guvernören, hertigen af York, började
snart förtrycka dem, i det han godtyckligt stiftade
och upphäfde lagar, till- och afsatte embetsmän
och "med sina låga begrepp om folkets politiska
och borgerliga rättigheter utöfvade en fullkomlig
envåldsmakt", och då satte sig de svenska nybyggarne
till motvärn. En vid namn Königsmark, som vanligen
kallades "långe Finn",
satte sig i spetsen för dem och hade till
medhjelpare en vid namn Henrik Coleman. Om den förre
heter det: "han är märkvärdig i Delawares annaler,
såsom varande på vår strand
den förste man, som hade mod att uppresa sig mot ett
förhatligt och oinskränkt enväldes gissel". Deras plan
strandade emellertid; nybyggarne bodde för aflägset
från hvarandra, för att kunna med förenade krafter
uträtta något. Königsmark tillfångatogs och dömdes
till döden, men slapp undan med spöstraff och att,
bränmärkt på bröstet såsom upprorsstiftare, säljas
såsom slaf på Barbadoes.

De svenska nybyggarne erhålla i dessa arbeten högt
beröm. "Deras första och vigtigaste omsorg var", heter
det, "icke att förvärfva jordiska rikedomar, men att
i vildmarken uppbygga kyrkor, till Guds namns ära,
och kunna de i religiöst afseende väl framställas som
mönster för det slägte, som nu innehafver den jord,
som af dem först uppodlades." -- "I landets omkring
Delaware-floden första bebyggande af svenskarne",
heter det i ett annat arbete, "och i det goda, som
detta fromma folk genom sina religiösa inrättningar
och såsom kristna här utsådde, kunna vi tydligt skönja
Guds hand och ett bevis på hans nåd. Mäktiga folk,
nya stater, blomstrande republiker, till slut måhända
stora konungariken och herradömen skulle uppstå i den
vestra hemisferen; kristendomen skulle här predikas
och utbredas, dess institutioner grundläggas och
dess verksamhet utvecklas på ett alldeles nytt fält
och under helt och hållet nya förhållanden. Det
var derföre för kommande åldrar icke likgiltigt,
hvilket folk här lade grunden till ett blifvande
samhälle och huru de religiösa inrättningar och
lärodogmer voro beskaffade, hvilka de förde med sig
från den gamla verlden och hvilka här skulle komma
att utöfva inflytande på kommande tider. Lyckligt
hade det varit för då ofödda slägten och för dem,
som härefter skola uppstå, om alla utvandrare liknat
svenskarne och om den gudsdyrkan och alla de religiösa
inrättningar och trosläror, som hit öfverflyttades,
varit lika rena som de, hvilka detta folk förde med
sig från sitt fädernesland."

Ett minne, till hvilket man inom den nya verlden
blickar tillbaka med sådana känslor, synes vara
värdt att allmännare kännas inom Sverige sjelft! Utan
tvifvel skall ock en hvar, som genomläst ofvanstående,
hvari vi sökt anföra det hufvudsakligaste af de
minnen, som i dessa trakter tala om vårt gamla
Sverige, känna sig lifvad af någon åstundan att
närmare lära känna detta svenska nybygges historia,
huru det började och huru det upphörde att finnas
till. Utrymmet nekar oss, att här skildra denna
historia, huru kort och enkel hon än må vara, och
derför må vi från ståndpunkten af det 
närvarande i nästa häfte öfvergå till det förflutna. Det
förra är i allmänhet, såsom hvar man finner, lättare
att lära känna. För den, som besöker trakten från
Philadelphia till Wilmington, ligger det liksom
framför fötterna, för andra erbjuder det här ofvan
anförda arbetet (Minnen från Amerika af G. Unonius)
ett lätt funnet medel. Det sednare åter, skildringen
af det förflutna ur inhemska källor, måste hämtas ur
gamla och förlegade böcker, hvilka möjligen endast
någon vetenskapsman för ett eller annat ändamål tager
ned från deras plats på bokhyllan i något af våra
större bibliotek.

St.



Sol och vår.

Sånggudinna! är du rent förryckter: 
Hör du ej hur alla lärkor slå? 
Här är lyran: inga undanflykter! 
Sjung, madam, si så!

Sjelfva himlen klar sin panna stryker. 
Som en vink att våren nu begynt, 
Och ur jordens öppna fönster ryker 
Klister, damm och dynt.

Solen gassar, ängarna florera 
Med en gröda, som stod nyss och skalf. 
Trädens kronor kupas mer och mera
Till ett tempelhvalf.

Örnen spänner sina breda segel, 
Myran vaknar ur sin vinterköld, 
Och vid kusten ligger hafvets spegel 
Som en solblank sköld.

Fink och trastar sig i träden skocka: 
Det är klang och fröjd och harmoni! 
Och i skogen höres vårens klocka 
Med sin kuku i.

Zefir far på sommarlätta vingar 
Och tar lifvet som ett tidsfördrif,
Och en fjällbäck genom dalen klingar 
Med sitt positiv.

Lilla svalan flyger upp och neder 
Kring min tak-ås utan ro och rast: 
Glad att snart få sätta bo, hon reder 
Hem och härd i hast.

Sädesärlan ses i luften hugga: 
Det är knott hon ljustrar och förtär; 
Ankan seglar på sin egen skugga
Mellan land och skär.

Våren fattat sjelfva gamla tuppen: 
Maken till crescendo ingen gör. 
Spricker han och dör kanske på kuppen, 
Rår jag ej derför.

Lifvet spritter genom all naturen, 
Våren skapar om oss på en gång, 
Och för menniskan och kreaturen 
Kammar'n blir för trång.

Djur och menniskor hvarandra härma, 
Se på kornas längtansfulla drag: 
Allt vill ut att lufta sig och svärma -- 
Så vill äfven jag!

E. S-dt.



Darrålen.

Sedan slutet af sjuttonde århundradet, vid hvilken tid
Richer reste i Guyana, hafva åtskilliga läkare och
naturforskare berättat om en fisk, hvars förmåga att
gifva elektriska slag är större än hos alla andra,
som hittills blifvit bekanta; men först Alexander
von Humboldt förvärfvade sig förtjensten att hafva
gifvit oss så noggranna upplysningar derom, att
hans meddelanden ännu i dag måste anses som de
fullständigaste.

Den här ifrågavarande fisken betjenar sig af den
nämda förmågan alldeles efter godtfinnande, till sitt
försvar, äfven för att lättare bemäktiga sig sitt
byte. Elektricitetens frambringande hos de elektriska
fiskarne sker genom särskilta, i deras anatomiska
byggnad ganska olika anlagda organer. Mera ryktbar än
andra elektriska fiskar är den amerikanska darrålen
(Gymnotus electricus). Darrålarne blifva 4-5 fot
långa, tre tum tjocka, hafva en sammantryckt kropp,
litet hufvud, ingen ryggfena, då deremot analfenan
räcker ända till stjertspetsen, och äro till färgen
olivgröna och bruna. De finnas blott i de långsamma
strömmarne och kärren i det eqvatoriala Amerika,
hvarest de, emedan de fördrifva andra fiskar och
äro farliga för menniskor och mulåsnor, anses som en
landsplåga. De elektriska organerna, ett på hvardera
sidan, intaga hos dem en stor del af kroppen. Man
fångar dem medelst harpuner, sedan man först låtit
dem uttömma sin kraft å mulåsnor. Under nyare tiden
hafva darrålar och elektriska malar förts lefvande till Europa
och de elektriska företeelserna blifvit med särdeles
noggrannhet undersökta af Faraday och Dubois-Raymond.

Men det är, som nyss sades, Alexander von Humboldt man
har att tacka för den första noggranna beskrifning
öfver den egendomlige darrålen. Vi vilja ur en
af denne ryktbare naturforskare år 1806 hållen
föreläsning om den elektriske ålen återgifva de
delar, som kunna erbjuda ett särskilt intresse för
våra läsare.

".... Efter tre dagars fåfäng väntan i staden Calabozo
beslöto vi att på egen hand begifva oss till
platserna och anställa försök under bar himmel,
å stranden af dessa kärr, hvari darrålar talrikt
förekomma.   Vi bröto genast upp mot en liten by,
kallad Rustro de Abajo.   Derifrån ledsagade oss
indianerna till   Cano de Bera,   en  gyttjig
och  stillastående bassin,   men omgifven af en skön
vegetation.    Vi blefvo mycket förvånade, då man
sade oss, att man skulle fånga en half skock halfvilda
hästar å de närgränsande savannerna, för att deraf
betjena sig vid fisket af elektriska ålar.

"Under det att vår värd förklarade för oss det egendomliga
sättet att fånga fisk i denna trakt, anlände häst-
och mulåsneflocken. Indianerna hade anställt en
slags skall, och ansättande djuren från alla
håll, tvingade man dem att begifva sig ut i
vattnet. Endast ofullständigt kan det intressanta

skådespel, som ålarnes strid med hästarne framställde,
beskrifvas. Indianerna, försedda med ganska långa
säf och harpuner, placerade sig kring bassinen;
några uppstego i träden, hvars grenar sträckte sig
ut öfver vattenytan: genom ropen och de långa säfven
förhindrades hästarne att uppnå stranden. Ålarne,
förvirrade genom hästarnes buller, försvara sig
genom förnyade urladdningar af sina elektriska
batterier. En lång stund såg det ut, som skulle de
besegra hästarne och mulåsnorna, hvilka, bedöfvade
af de talrika och vålsamma elektriska slagen,
försvunno under vattnet; några hästar stegrade sig och
sprungo, trots indianernas motstånd, upp på stranden;
medtagna af trötthet och med lemmarne förlamade af de
häftiga elektriska slagen, kastade de sig på marken,
utsträckta efter hela sin längd. Jag skulle hafva
önskat, att en skicklig målare hade kunnat uppfatta
det moment, då scenen var som lifligast. Dessa
grupper af indianer, som omgåfvo bassinen; dessa
hästar, som, med uppresta manar och med förskräckelse
och smärta målad i blicken, vilja undfly den olycka,
som öfverrumplar dem; dessa gulaktiga och svartblåa
ålar, som, liknande stora vattenormar, simma vid
vattnets yta
och   förfölja   sin   fiende:   alla   dessa  föremål
framställde utan tvifvel ett det mest pittoreska ensemble.

Darrålfångst.

"På   mindre   än   fem   minuter hade redan tvenne
hästar drunknat.    Ålen,   som   har   öfver
fem fots längd, slingrar sig under   buken   på
hästen   eller mulåsnan; derpå gör han efter hela
sina   längd   en   urladdning   i   sitt  elektriska
organ: han anfaller   på   samma   gång   hjertat,
inelfvorna och framför allt
samtliga buknerverna. Det bör derföre icke förvåna,
att den verkan, som fisken åstadkommer hos ett
stort fyrfotadjur, öfvergår den, som han utöfvar
på en menniska, hos hvilken han endast berör en
extremitet. Jag betviflar emellertid, att darrålen
omedelbart dödar hästarne; jag tror snarare,
att dessa, medtagne af de elektriska slagen,
falla i en djup domning. Beröfvade all känslighet
försvinna de under vattnet; de öfriga hästarne och
mulåsnorna springa öfver dem, och inom få minuter
måste de omkomma.

"Jag betviflade icke, att jag skulle få se störta
delen af mulåsnorna småningom drunkna; men indianerna
försäkrade oss, att fisket snart vore slutadt
och att det blott vore darrålarnes första anfall,
man behöfde frukta. Vare sig nu, att den galvaniska
elektriciteten hopar sig under hvilan, eller att det
elektriska organet upphör att utföra sina funktioner,
då det blifvit utslappadt genom en längre användning,
-- ålarne syntes verkligen, efter en viss tids förlopp,
hafva urladdadt sina batterier. Deras muskelrörelse
var ännu lika liflig, men de hade icke mer kraft att
meddela synnerligen våldsamma slag.

"När striden hade varat en fjerdedels timme,
syntes mulåsnorna och hästarne mindre förskräckta:
de reste icke mer sina manar: ögonen uttryckte mindre
fruktan och fasa. Man såg inga mer falla baklänges;
och ålarne, simmande med halfva kroppen ofvan vattnet
och flyende för hästarne i stället att angripa dem,
nalkades sjelfvilligt stranden .... de grepos nu med
stor lätthet."



Ett fosterländskt Bildergalleri.

XII.

Nicodemus Tessin, d. y.

Först sent  trängde en förädlad byggnadskonst in i vårt
land, hvars naturliga rikedomar i hög grad förslösats
på krig och örlig, så att föga blifvit öfrigt för
konstens skatter.    Men dem måste ett folk hafva
framför sig, för att få
ett för det sköna i konsten vaket sinne. Deraf den
hos vårt folk i allmänhet och särskilt i arkitektur
ännu föga utvecklade smaken för det stilrena, hvilket
likväl står så oändligt öfver det granna. Vi äro dock
stadda i utvecklingen till ett

bättre, och i fredens  örtagård  slår konstens ädla
träd ut sina blommor.

Byggnadskonsten hade under medeltiden i vårt land
sitt nästan enda uttryck i några slott, kyrkor och
klosterbyggnader, och då Gustaf I besteg Sveriges
tron, bröt reformationens bildstormare äfven
vandaliskt ned mycket af hvad som fanns. Erik XIV,
hvars uppfostran varit tydligt riktad på konst och
vitterhet, fick för inre och yttre oroligheter ej tid
att sysselsätta sig med att i detta afseende pryda
sitt land. Först Johan III, som från sin vistelse i
England medfört smak för byggnadskonsten, började att
äfven här egna den någon uppmärksamhet. Men tyvärr
förunnade krigen icke hans efterföljare Carl IX och
Gustaf Adolf tid att följa sin föregångare, och först
sedan Sverige efter westfaliska freden åter fick under
Christina andas ut, började jemväl en knoppningstid
för byggnadskonsten. Genom byten i Tyskland hemförde
mången fältherre stora rikedomar, hvilka i synnerhet
nedlades i byggnader, hållna i den stil, som de lärt
sig att i utlandet värdera. Men eftersom i Sverige
byggnadskonsten dittills så att säga legat nere,
saknades der ock byggmästare, hvarför sådana 
införskrefvos från utlandet -- bland dessa Nicodemus Tessin,
d. ä., bördig från Tyskland, som blef kongl. arkitekt
och rådman i Stockholm. 

Denne Tessin blef med sin
hustru, Maria Svan, fader till Nicodemus Tessin,
d. y., hvars eftermäle vi här skola i några
korta drag teckna och hvilken föddes i Nyköping år
1654, buren till dopet af den store Gustaf Adolfs
efterlemnade gemål Maria Eleonora. Redan som barn
visade den yngre Nicodemus, att han tagit arf efter
sin fader, genom lyckliga anlag för byggnadsteckning
och ritning. Han erhöll en god uppfostran, hvilken
äfven anlades
på   att   särskilt  utveckla nämda anlag, dels i
Stockholm, dels vid Upsala akademi.

Redan på adertonde året kunde han företaga sin
utländska resa, då ett oeftergifligt vilkor för en
ung mans bildning. Denna resa ställdes naturligtvis
först till Italien, der han blef i tillfälle att odla
sin smak vid en klassisk forntids och renaissancens
herrliga konstverk. Under fyra år stannade han i Rom,
hvarest han tog en mängd ritningar af byggnader,
deras fasader och profiler, bildande en prydlig
samling, som ännu lärer finnas bland kongl. museets
samlingar. Från Rom begaf sig Tessin till Neapel,
Messina och Catania samt vidare till Malta, hvarifrån
han åter for till Neapel och reste från stad till
stad längs stranden, tills han åter uppnådde Rom,
hvarest han qvarstannade ännu någon tid, för att
ytterligare stadga sina kunskaper.

Nicodemus Tessin, d. y.

Han erhöll härunder fullmakt som hofarkitekt
och begaf sig, med denna på fickan, efter sex års
bortovaro, tillbaka till hemlandet, der han kunde i
Wexiö uppvakta sin unge konung, Carl XI, som då befann
sig i krig med Danmark. Han framlade sina ritningar
och desseiner för konungen, som med de samma blef
så nöjd, att han lät den unge arkitekten, för att
fullkomna sina studier, begifva sig till England och
Frankrike, i hvilket sednare land trädgårdskonsten
och vattenlednigskonsten, under Ludvig XIV, stigit
till en höjd, öfverträffande, enligt den tidens smak,
hvad Italien kunde hafva att i detta fall erbjuda.

Efter närmare fyra års bortovaro återkom Tessin
till Sverige, som nu slutat fred med Danmark och
just beredde sig till att högtidligt emottaga dess
konungahus' dotter, prinsessan Ulrika Eleonora, som,
en ny Fridkulla, utsetts till den svenske konungens
brud. Tessins första embetsutöfning blef derföre
anordningarne för brudens högtidliga intåg i
Stockholm och kröning. Dessa anordningar behagade så
mycket, att Tessin blef, efter sin nyligen aflidne
fader, förordnad till kongl. slotts- och hofarkitekt,
hvarjemte Stockholms magistrat uppdrog åt honom
vården om hufvudstadens offentliga byggnader och
enkedrottning Hedvig Eleonora anställde honom
vid sitt hof, för lustslottens förbättrande och
prydande. Härunder uppgjorde han ritningarne till
Drottningholms, Ulriksdals och Strömsholms trädgårdar,
hvilket inbragte honom fullmakten som kammarherre
hos nämda drottning.

Då den gamla stenbyggnaden på Drottningholm uppbrunnit
år 1661, fick Nicodemus Tessin, d. ä., i uppdrag att
bygga det nu varande slottet. Han hade hunnit till
och med takbandet, då han dog 1681 och öfverlemnade
verkets fullbordan åt sonen,
som antagligen efter fadrens ritningar utförde den
stora prakttrappan och anlade trädgården. Dennas
ståtliga alléer och invecklade löfmurar, dammarne
och de springande vattnen, samt blomstermattornas
flammande mönster, än formade som namnchiffer,
än i fasoner, hvilka närmast erinra om dem på
indiska schalar, gjorde den samma till en af de
märkvärdigaste i norden. Här och der i löfgemaken
och på gräsmattorna uppställdes marmor- och
bronsverk, till stor del troféer från de utländska
krigen, hvilka förhöjde parkens utseende. Ännu i
dag utöfvar denna, traditionelt underhållen, ett
egendomligt intryck på den besökande. Vida mindre,
men nästan täckare, var den park, som Tessin anlade
vid Ulriksdal, med dess grotta, dess "mons Mariæ"
och Perseus-framställning, En annan skapelse af 
Tessins hand var Kungsträdgården i Stockholm.

Men ett ännu vigtigare värf skulle anförtros
den redan så rutinerade arkitekten. Det gamla
Stockholms slott var en stor samling af byggnader,
hvilka tillvuxit efter hand och företedde olika
tidsåldrars smak. Kärnan i det hela utgjordes af ett
väldigt torn, det bekanta "Tre Kronor", som reste
sig fem eller sex våningar högre, än de gråa, släta
"längor", som i fyrkant omgåfvo innanbyggnadens
tvenne borggårdar. Fyrkantens hörn voro befästa
med lägre, fyrsidiga torn, hvilka fulländade
det krigiska utseendet. Sedan Johan III:s tid,
då det mesta blifvit åtgjordt, hade många delar
råkat i ett ytterst bofälligt skick, och det
hela motsvarade hvarken tidens eller nödtorftens
fordringar. Redan 1682 begynte Carl XI umgås med
tanken på att bygga om slottet. Denna tanke mognade
småningom och uppdrogs slutligen åt Tessin att bringa
i verkställighet. Han ansåg sig likväl ännu icke
fullt mogen för uppdraget, utan begärde och erhöll
tillåtelse att företaga en ny resa till Paris och
Italien år 1687. 

Återkommen följande året, framlade han för Carl XI
sina ritningar, hvilka voro enkla, men särdeles
lyckligt funna. Svenska folkets resurser ålade
konstnären vida större sparsamhet i de prydande
delarne, än hvad Mansard samtidigt behöfde iakttaga
vid slottsbyggnaden i Versailles; men Tessin gjorde af
nödvändigheten en dygd och vann, med bortkastandet af
kolonner, frontoner, framsprång och skuggeffekter,
en enkel, harmonisk skönhet, som oeftergifligen
väcker beundran.

Då Carl XI beslutat något, skulle det genomföras
med nästan häftig energi. Kongl. bref förbjödo de
arbetare, Tessin ville begagna, att söka arbete
hos andra, och de handtverkare, han funne bäst och
pålitligast, skulle vara förpligtade att på hans
befallning infinna sig. För murareskrået gällde
dessutom, att ingen af embetet skulle understå sig
att göra någon pojke till gesäll, mycket mindre
någon gesäll till mästare, förr än Tessin dertill
gifvit sitt bifall. Med sådana medel kunde Tessin
göra underverk. Man grep verket an med norra flygeln,
hvilken inneslöt Johan III:s slottskyrka. Hörntornen
nedrefvos och en ny grundval lades 1692 -- och blott
fem månader derefter stod den nya längden färdig i det
ädla skick, den äger än i dag. Den lägre flygeln, som
i norr omsluter Logården, ingick ej i den ursprungliga
planen; men uppkörseln med de bekanta lejonen, hvilka
äro bland konstgjuteriets första alster i Sverige,
var till anordningen den samma, som nu.

Slottskyrkan blef qvar på sin plats och ombyggdes,
enligt traditionen, så skickligt, att gudstjensten
ej behöfde afbrytas. Dess inredning var i det
närmaste fullbordad, då Carl XI dog, 1697, och den
härjande slottsbranden utbröt, ur hvars lågor man
knappast kunde rädda Carl XI:s lik. "Tre Kronor"
störtade tillsammans och drog annat med sig i fallet;
åtminstone de gamla delarne voro innan kort en hop
af rykande ruiner. Nybyggnaden led deremot mindre:
endast ett par af ekdörrarne behöfde omgöras.

Rådet beslöt, att återbyggandet genast skulle
börja. Oaktadt den högtidliga kongl. begrafningen,
kunde Tessin redan efter sex veckor framlägga
teckningarne till andra nya delar af slottet. De
gillades och förskaffade Tessin titeln af
öfverintendent. Byggandet företogs nu genast i större
skala, än det gamla slottet. Södra och vestra sidan
fingo en något yppigare utstyrsel; men den östra
sidan deremot, hvilken genom logårdsflyglarne erhöll
ett särdeles imposant utseende, närmade sig i enkel
skönhet verkets ursprungliga stil. Estlander anser,
att det bland renaissancepalats blott finnes ett,
som i proportionernas skönhet är jemförligt med
Stockholms slott -- nämligen "palazzo Farnese" i Rom.

Tessin sjelf fick emellertid ej skåda det stora
verkets fullbordande. Det nordiska kriget, som
mer och mer lade beslag på regeringens tankar och
hjelpkällor, kom emellan, så att verket slutligen
helt och hållet afstannade 1709. Men i den mån,
slottsbyggnaden inställdes, uppdrogos åt
Tessin nya befattningar. Hofmarskalk 1697, blef han
öfverste-marskalk 1705 och kongl. råd 1712. Härunder
hade han många svårigheter att bestå. Såsom
öfverste-marskalk måste han hafva uppsigt öfver
hofvets ekonomi och råkade härigenom i ofantligt
trassel med "hof-fruntimbret". Tessin var nämligen
mycket hushållsaktig och visste att under sjelfva
krigen handhafva hofvets
hushållning så, att den ej åsamkades någon
skuld. Beskow meddelar utdrag af Tessins brefvexling
med konungen i Bender genom statssekreteraren Feif,
hvilka äro ganska putslustiga. Så klagar Tessin öfver,
att "fruntimret vid tilltagande år intet låter stoppa
munnen med socker", hvaråt konungen hjertligen ler,
men anmärkande: "att man på allt sätt måste söka att
insinuera sig hos fruntimret, och göra dem allt till
behag, undantagandes det ena!"

Med konung Carls växande olyckor ökades äfven
splittringen inom rådet. Rikets hufvudnäringar
aftynade, handeln låg nere, folkstocken minskades,
så att fattigdomen var en allmänt sedd gäst; och
likväl fordrade rikets välfärd, att dess många
påträngande fiender skulle afvärjas -- men härtill
behöfdes penningar. Om dessa skulle insamlas efter
gamla sättet, skulle ingenting kunna fås. Den till
grefve år 1714 upphöjde Tessin föreslog då, understödd
af flera andra, att beskattningen borde utgå efter
förmögenheten. Rikets ständer antogo förslaget och
uppdrogo åt Tessin att öfvervaka dess utförande. "Man
känner, huru så beskaffade saker vanligen blifva
upptagna", säger af Nordin i sin minnesteckning. "Den
fattige gifver åt Fäderneslandet sin skatt med minsta
knorr: den rike, ofta mindre billig, umbär icke gerna
något af sitt öfverflöd."

Härigenom ådrog sig Tessin naturligtvis stor ovilja å
de rikas och maktägandes sida, hvilka ej heller skydde
att kasta skugga öfver den store mannens karakter
och ställde honom i parti-ensidighetens skefva dager.

En annan vigtig sak skaffade ej heller grefve Tessin
vänner. Under de stora oroligheterna, genommarscherna,
värfningarne och utskrifningarne, var det naturligtvis
omöjligt att få polis- och justitiemål alltid så
fort och noggrannt utförda, som önskligt varit,
i synnerhet som rättegångsväsendet ännu var mycket
inveckladt. Konungen var derför betänkt på att
härvid göra någon ändring genom tillsättandet af
tjugoåtta ordningsmän öfver hela riket, i spetsen för
hvilka Tessin skulle stå, i trots af hans bestämda
vägran. Denna nyhet väckte starkt misshag, emedan
det ansågs för en yttring af olidligt polisvälde,
mot hvilket folkets stämning i alla tider upprest sig.

Organisationen trädde likväl ej i verket, och
konungens plötsliga död drog ett streck öfver den
samma, såsom öfver så mycket annat. Men oviljan hos
de maktägande mot Tessin, som åtnjutit konungens höga
förtroende, äfven då denne varit uppretad mot det
öfriga rådet, kom i stället snart till utbrott under
det nya statsskicket. Det är bekant, att konungen,
om sommaren, samma år han stupade, uppdragit åt
Tessin att uppsätta en lista öfver det nya riksråd,
hans maj:t ville hafva tillsatt, och att utbrottet
var nära, då kulan vid Fredrikshall förlöpte sig. Det
var naturligt, att de gamla råderna, som hade nys om
saken, nu skulle, om de kunde, taga hämd på Tessin,
och främst bland dem stod grefve Arvid Horn, som
dessutom ej kunde fördraga någon, den der stått Carl
XII nära. Men Tessin, som var nog klok att underkasta
sig det nya statsskicket, var derför äfven oåtkomlig
såsom riksråd. Deremot trakasserades han på allt
sätt såsom öfverste-marskalk och öfverintendent samt
gjorde sig slutligen skyldig till något öfveriladt
steg i fråga om en trädgårdsmästare vid Carlberg,
dervid det kom till ett uppträde mellan Tessin och
konung Fredrik. Denne, som misstänkte Tessin för
att vara holsteinska huset tillgifven, liksom andra
Carl XII:s vänner, begagnade detta tillfälle att söka
åtkomma den obehaglige mannen och anklagade honom hos
rikets ständer vid 1726 års riksdag. Följden blef,
att Tessin fick nedlägga riksrådsbefattningen, med
bibehållande af titel och lön. Han var nu 73 år gammal
och fann det lugn, som nu bereddes honom, välkommet,
ehuru han i tiden blott fick njuta deraf till 1728,
då han afled.

Han hade varit tvenne gånger gift: först med
grefvinnan Hedvig Eleonora Stenbock och sedan med
Maria Horn. I förra äktenskapet hade han sonen Carl
Gustaf Tessin, som skulle sprida ökad glans öfver ett
namn, hvilket är oskiljaktigt från svenska konsten och
skall, såsom hans minnestecknare i Svenska Akademien
sade, lefva, "så länge Sverige skönjer och förädlar
den goda smak, som han först inbragte".

Axel Krook.

De sensitiva växterna.

Då vårt andliga öga flyktigt genomvandrar det
organiska lifvets vidsträckta rike och ilar från
djurverldens jättegestalter till den tropiska
växtverldens tusenåriga former, ana vi vid de
olikheter, som sådana representanter af de båda
rikena förete, visst icke, att det gifves föremål,
framför hvilka forskaren står begrundande och frågar:
"månne växt eller djur?" Sådana gåtlika organismer
varseblifva vi till exempel vid femhundrafaldig
förstoring: små färglösa slemmassor, som i detta
ögonblick ligga stilla såsom klot, inom en kort stund
framsträcka en vattenklar arm, hvartill kommer en
annan i motsatt riktning, o. s. v., bildande en fyra-
till sexstrålig stjerna. Nu inströmmar kroppens hela
innehåll i den ena armen, i det alla öfriga försvinna;
så far hela massan framåt, alltjemt framskjutande en
vattenklar arm, hvarvid nu ett litet stärkelsekorn
uppslukas, för att efter få minuter åter aflägsnas
Detta är helt visst ett djur, ty det rör sig
och upptager näring! Ingalunda: det är ett visst
utvecklingsstadium af en svamp. Der, i en droppe
hafsvatten, fara pilsnabbt små gröna, päronformiga
kroppar, försedda med en röd ögonpunkt och små
ögonhår. De vända sig så hastigt, att betraktarens
blick icke kan följa. Icke heller dessa äro djur;
det är celler af stora hafsalger, de jättelika
slägtingarne till de "vattentrådar", hvilka liksom
gröna skägg öfverdraga stenarne uti våra bäckar.

Det gifves intet genomgripande skiljemärke för djur
och växt, och den frivilliga rörelsen och känseln,
som vi efter regeln blott tillskrifva djuret, men
hvilka vi hos de lägre djurklasserna ofta icke förmå
upptäcka, förekomma också delvis hos växtriket, såsom
vi finna af de växter, som kallas känselplantor. Och
skulle vi kanske icke kalla det känsel, då ett
lätt tryck förmår den ömtåliga mimosan att sluta
alla sina blad? De enskilta småbladen trycka sig
tätt intill hvarandra uppåt; bladskaften af andra
ordningen luta sig mot hvarandra, hufvudbladskaftet
sänker sig nedåt. Plantan sörjer och smäktar. Efter
en stund höjer sig bladet åter och utvecklar sig:
smärtan är öfvervunnen.

Mimosa pudica, den egentliga känselplantan, är
den skönaste och bäst studerade representanten
af en grupp bland "mimoseerna", af hvilka en stor
del visar en egendomlig retlighet, såsom vi till
exempel varseblifva vid akaciebladens sömn och vid
klöfverbladens rörlighet. Visserligen sker detta icke
så märkbart som hos mimosan, hvilken med anledning
af sin underbara egenskap redan länge sedan vandrat
från sitt hemland (Brasilien) till våra drifhus,
hvars stilla, fuktigt varma luft lät växten glömma
sitt gamla hem och gaf oss tillfälle att på nära håll
studera hennes natur.

En noggrann iakttagelse visar oss nu först och
främst, att växten icke alltid är lika retlig,
ja, att hon under vissa omständigheter kan blifva
fullkomligt känslolös. Det sednare tillståndet är
dock ett abnormt, hvartill merendels en allt för låg
temperatur är orsaken; likaledes förminskar stor torka
växtens känslighet, och först i det varma drifhuset,
skyddad mot allt för starkt solljus, inträder hon
i stadiet af sin högsta retlighet. Hela väfnaden
är då starkt spänd, det ringaste drag eller tryck
förmår redan bladen att sammanvika sig; på samma
sätt som ett tryck verkar äfven elektriciteten,
ja till och med de medelst ett brännglas uppfångade
solstrålarne äro i stånd att försätta hela växten
i det retade tillståndet. Men hvad föregår väl i
växtens inre vid denna vexling mellan förvissnande
och återupplefvande? Härpå svarar oss anatomen; han
genomskär hufvudbladskaftet från ofvan ned igenom
och visar oss vid basen deraf, der, hvarest bladet
var fästadt vid stängeln, en kuddformig upphöjning,
en svällande kropp, som består af små, tunnväggiga
celler, hvilka äro egnade att hastigt i sig upptaga
mycket vatten, men också att lika hastigt åter afgifva
det samma till fiberknippan. Denna egendomlighet
besitter företrädesvis undra hälften af den der
kudden. Förorsakas derföre någon rörelse i bladet
genom stöt eller drag,
genom solstrålar eller elektricitet, så utträder vattnet ur dessa 
celler;   cellerna   blifva   slappa   och falla samman, och då det
var dessa, som genom sin svällning stödde bladskaftet, kan detta
nu icke   mer   hålla   sig uppe:   det böjer sig mot marken och
plantan   sörjer.     Är   skakningen förbi, uppsuga cellerna åter
vatten och bladet höjer sig modigt och friskt som förut.

Ända hittills   har   man icke kunnat förklara orsaken till
rörelsen hos en växt, som har sitt hem i sanka, sumpiga trakter
af Nord-Carolina och är bekant under namnet "Venusflugfällan".
Denna (Dionæa muscipula)  bildar en liten täck, blott några
få tum   hög   planta   med från roten utgående blad, som 
uppbäras af breda, vingade bladskaft.    Här är den egentliga 
bladskifvan den   retliga delen; hon är genom en medelnerv delad
i tvenne lika hälfter, hvilkas kant är besatt med en enkel rad
af styfva   hår.     Ungefär   i midten  af hvardera halfvan finnas
på öfra   sidan   trenne borstformiga hår, som beteckna bladets
känsliga   ställe,   och   vid den lättaste beröring deraf böja sig
de begge   bladskifvorna   genast   emot   hvarandra. De  styfva
håren å begge sidorna gripa då in i hvarandra liksom fingrarne
hos tvenne   hopknäppta   händer  och bilda, innan ännu bladet
fullkomligt   slutit   sig,  ett galler öfver dettas allt mindre 
blifvande fördjupning,   hvaruti vanligen då en insekt befinner sig
som fånge.     Det   stackars   djuret ser sig inneslutet, vill slita
sig löst och   arbetar   med fötter  och vingar; men derigenom
blifver retningen blott ytterligare förökad, och bladet tillslutes,
om möjligt,   ännu   tätare.     Fällan  förblifver sluten, så länge
fången ännu rör sig, och denne rör sig, så länge han förmår.
Nu är det stilla, bladet öppnar sig; fången, merendels en liten
fluga, är död.    Detta   är venusflugfällan, hvars nära slägtinge
vi måste uppsöka mellan mosstufvorna i våra kärr. Der finna
vi den täcka daggörten, arterna af slägtet Drosera, blott några
få tum höga   plantor,   som   bilda täcka, med perlor beströdda
bladrosetter.    De röda körtlar, som tätt betäcka bladet, 
frambringa en färglös, klibbig fuktighet, som gaf plantan dess namn;
genom   den   samma   blifver  det intet ondt anande lilla djuret
fasthållet och går sålunda en säker död till mötes.

Så verkar   den täcka daggörten förödelsebringande
bland insektsverlden;   men under ett tidigare stadium
af läkarekonsten blef denna ört högligen värderad,
såsom medel mot fräknar och dylika hudsjukdomar,
såsom svettdrifvande medel; äfven mot feberfria
lunglidanden, intermittenta febrar, vattensot och
ögoninflammationer blef den använd.    Det förr
i högt anseende   stående   guldvattnet,   aqua
auri,   hvilket gällde som universalmedel, bestod
hufvudsakligen af ett extrakt ur denna planta.
De   förr   i Italien af denna planta beredda
likörerna förde namnet rosoglio (ros solis),
ett namn, som ännu i Österrike gäller helt
allmänt för vissas slags sockerhaltiga drycker.

Vi hafva blott angifvit några af de mest i ögonen fallande
rörelsefenomenen inom växtriket; huru många
gifves det icke, som först den öfvade blicken
finner! Tistelarternas ståndare, i sitt naturliga läge
krökta, utsträcka sig vid beröring; berberis-buskens
ståndare visa sig på liknande sätt retliga; ståndarne
hos många nässelväxter ligga före blomningen krökta
och springa vid mognadstiden upp med stor kraft,
hvarvid det bortdammande frömjölet uppstiger som ett
ångmoln, liksom kärnorna af springgurkan slungas
fotslångt bort från den mogna frukten. Vi se,
huru rörelserna i växtriket förökas; icke blott
i de enskilta, sammansatta organerna: växternas
stänglar, blad och blommor, finnes rörelse, nej,
ännu mera och beständigt inom den organiska kroppens
enskilta byggnadsstenar, inom sjelfva cellen. I de
enskilta cellerna hos brännässlans hår ser man vid
stark förstoring saften gå i höjden uppefter en vägg
och åter nedstiga utefter en annan; på samma sätt
i mångtaliga andra fall. Ingenstädes varseblifva vi
hvila; öfverallt är rörelse; här i ögonen fallande och
snabb, men blott temporär; der omärklig och långsam,
men beständig. Blott döden medför hvila. Allt, som
lefver, visar en evig vexling, evig rörelse.

Vy af Romsdalen i Norge.
Romsdalen i Norge.

Emellan Kristians amt och innersta viken af
Romsdalsfjorden sträcker sig denna af Romsdals-
eller Rauma-elfven genomflutna och af nästan
lodräta fjällväggar inneslutna dal. Romsdalen,
en af de mest pittoreska i verlden, skiljer sig
från flertalet af dalar företrädesvis genom sin
rikedom på vattenfall, den grönskande gräsmattan,
den genomskinliga färgen hos den ström, som framilar
genom landskapet, samt slutligen genom den djerfva
formen hos dess berg. Forsarne kasta sig med buller
utför de höga klipporna och dela sig ofta i två eller
tre särskilta fall, som, i dalbädden förvandlande sig
till klara bäckar, sedermera slingra sig fram emellan
smaragdgröna ängar, och omsider förena sig med den
majestätiska Rauma-elfven. På vissa ställen är dalen
så trång, att dess väggar resa sig omedelbart vid
elfvens stränder. Från Ormeim till Flatmark har dalen
en behaglig grönska. Raumas stränder äro fruktbara
och väl odlade, bergen der invid hafva en
storartad form. Till höger reser sig Romsdalshorn,
som erhållit denna benämning af sin gestalt, ett horn,
betäckt med fläckar af snö. Resande sig i nästan
lodrät ställning mot himlen, tjenar det långt ute på
hafvet som ett vigtigt märke för sjöfarande. Dess
höjd öfver dalbottnen är blott omkring 4000 fot;
men till följd af dess spetsiga gestalt och dalens
ringa bredd synes det vida högre. Till venster resa
sig fjälltopparne Troldtinderne, bildande liksom
en skroflig mur med uppskjutande statyer. Sagan
påstår, att dessa fantastiska klippor äro de elaka
trollkarlar, som, då de ville hindra Olof den Helige
från att intränga i dalen, för att der införa den
kristna religionen, af den gudfruktige monarken
förvandlades till stenar.

Denna trakt var fordom ett slags Odinsk Olymp;
der var Midgård, de nordiske gudarnes residens,
beläget, och ännu länge efter det, att det öfriga
landet öfvergifvit den gamla läran, stod detta område
fiendtligt mot kristendomen.



Fotografier från "de tusen sjöars land".

Af Felix.

III.

Åbo domkyrka.

På "sömnens kulle", vid den minnesrika och besjungna
Aurastranden, tronar den väldiga dômen, som, sjelf
ett herrligt monument, inom sina murar bevarar
så många påminnelser om förgångna tider. Icke
allenast den gamla finska hufvudstaden, utan hela
den omgifvande nejden erhåller sin prägel af det
vördnadsbjudande templet. Hvarifrån man än närmar
sig, synes, på långt afstånd, högt ofvan de talrika
bergen och höjderna, uppe bland himmelens skyar,
det symboliska gyllene korset, 329 fot högt öfver
kyrkans grundval.

Med blodiga vapen beträdde kristendomen det
trolldomsrika Suomi. De första templen, uppresta till
lof och pris åt kärlekens Gud och försoningens lära,
omgåfvos med murar, inom hvilka kyrkans furstar
och tjenare voro beredda att, när så påfordrades,
utbyta messhaken och rökelsekaren emot det slipade
slagsvärdet samt den praktälskande katolska kyrkans
lysande ornat emot "blodig skjorta".

Utsigt af Åbo.

Äfven Åbo domkyrka var en gång omgifven af murar
till sitt försvar, men sedan runofadern Wäinämöinens
sagolystna folk lyssnat till kristendomens underfulla
läror om Jomalas makt och visdom, behöfdes icke mer
dessa murar, ty Suomi-folket bildade snart sjelf en
värnande mur om den kristna
kyrkan, bevarande sina gamla gudar i sång och saga,
men försoningens lära i sitt hjerta. De omgifvande
murarne äro spårlöst försvunna, men sjelfva kyrkan
står der ännu i dag, fast och oskadd, sedan nära 600
år, liksom sjelfva
kristendomen trotsande tidernas skiften.

Låtom oss närma oss den vackra helgedomen. Vi beträda
"sömnens kulle" -- hvilket betydelsefullt namn på de
dödas hviloplats! -- huru mäktigt gripes ej der vårt
sinne af aningar om de scener, hvilka
förgångna tider och hänsofna slägten på denna
plats bevittnat. Aningar, endast aningar fylla vår
själ. Till full tydlighet kunna vi i vår tanke skåda
hvarken de blodiga strider, här kämpats, ej heller
de i religionens namn utförda upptåg, hvilka det
katolska prestväldet tillställde, för att genom ståt
och mystiska ceremonier blända den i sina religiösa
föreställningar mera bäfvande och undergifna, än
upplysta mängden. Hvilka grafvar vi trampa och alla
de saknadens och sorgens tårar, som fuktat denna
kulle, dessa tusen, tusen gestalter, som knäböjt vid
de öppna grafvarne, i liflig andakt bedjande om nåd
och salighet för de kära dödas själar, och slutligen
sjelfva lagt sig till hvila i "sömnens kulle", --
allt detta mäktar ej ens vår aning att omfatta.


Låtom oss, innan vi inträda i helgedomen, skåda
omkring och se, hvad det gamla minnesrika Åbo från
denna punkt kan visa oss. Vi se en nybyggd stad
med prydliga i hus, breda gator, men föga lif och
rörelse. Det fordras en liflig inbillning, för att i
tanken omgestalta denna syn till någon af de scener,
hvilka dessa samma höjder och stränder invid den
väldiga kyrkan bevittnat. Henriks-messan i det
mäktiga Åbo framställde fordom ett skådespel, som
lockade folket och främlingar från långt aflägsna
bygder. Intet spår finnes af det i gamla skrifter
beskrifna, högst besynnerliga universitetshuset,
som sedermera efterträddes af det nu varande
hofrättshuset. Intet spår synes af Åbos rika och
märkvärdiga kloster mer än namnet klosterbacken,
der det samma en gång reste sina murar, inom hvilka
lärdom och dygd, fåfänglighet och mensklig dårskap
gömdes i former, som vi icke mera till full tydlighet
kunna ens föreställa oss.

Låtom oss nu inträda i kyrkan, för att se, hvilka
minnen inom dess öfver ett halft årtusende gamla
murar blifvit bevarade. Vi mötas ej af den dyrbara
prakt, hvarmed de gamla krönikorna omtala, att de
ståtlystna kyrkofurstarne Hemming eller Magnus
Tavast, fordom prydde detta tempel. De hvitmenade
höga hvalfven resa sig liksom i en förklarad gestalt,
i sin ädla storhet föraktande alla prydnader. Ingen
rökelse, inga aflatskrämande munkar i de många koren,
inga i dyrbara metaller infattade helgonbilder, --
med ett ord, intet af allt, som under den katolska
tiden gjorde detta tempel ryktbart och rikt, möter
vårt öga; och likväl bidrager ändå det närvarande
till denna underbara stämning, som på en gång riktar
vår tanke tillbaka i tiden och framåt i evigheten.

Orgelns toner tystna och den andäktiga församlingen
sänker sina hufvuden till en tyst bön. Gudstjensten är
slut; men vi låta de öfriga i långsamt tåg utträda ur
kyrkan och qvarstanna sjelfva, för att en stund dröja
bland de talrika minnen, hvilka helt visst finnas i
denna gamla helgedom, ehuru vi ej varsnade dem, der vi
sutto upptagne af våra tankar och mäktigt berörda af
det gudomliga majestät, som fyller den herrliga dômen.

Vi veta, att de flesta af Finlands katolska biskopar
hvila under våra fötter. Vi känna af historia och
krönika, att stora skatter varit samlade inom dessa
murar; men nästan alla
minnesmärken, från den tiden, äro försvunna, plundrade
af elden eller den barbariska fienden i öster.

I dessa många kor funnos fordom altaren resta till
de heligas åkallande. Messor voro stiftade att
hållas intill domen, men vår tids menniskor hafva
nog att bära på egna synder och att tänka på sin egen
salighet, hvarföre dessa messor, stiftade att hållas
intill den sista dagen, länge sedan tystnat. Vi leta
förgäfves efter de dyrbara kyrkokärl och de heliga
ting, som fordom utmärkte S:t Henriks domkyrka; icke
en gång har man der bevarat hans egna ben, som i en
lysande procession hämtades flera mil från Nousis,
der den helige mannen föll i kampen för Kristi läras
spridning bland de hedna folken.

Många i en sednare tid ryktbara namn kunna vi läsa på
de praktfulla grifter, som nu pryda dessa många kor,
hvilka i de första protestantiska tiderna inköptes
till begrafningsplatser åt de mäktiga ätterna,
som ännu vid skilsmessan från denna verlden, der
de ofta voro den stora hopens hårda herrar, älskade
att i praktfull ståt intaga sina platser i det eviga
hvilorummet.

Med ledning af dessa namn kunna vi följa många ärorika
bragder, tecknade på historiens blad. Så hvilar i ett
af dessa kor, fordom rikt på vapen och troféer från
det trettioåriga kriget, i en kostbar minnesvård af
svart marmor Gustaf Adolfs krigshöfding, den tappre
finnen Thorsten Stålhandske jemte hans ädla maka
Kristina Horn. Med största intresse stanna vi dock
i den mäktiga, med Wasa-ätten befryndade, familjen
Totts grafkor, der den tålmodiga och kärleksrika
Katarina Månsdotter, Erik XIV:s olyckliga enka,
nedlades i en enkel kista under kyrkans golf. Hon dog,
som vi veta, efter ett långt lif i sorg, försakelse
och välgörenhet, på sitt enkesäte Ljuxala gård i
Tavastland. För några år sedan flyttades hennes stoft
i en vacker sarkofag af marmor ofvan kyrkans golf.

Åbo domkyrka är ovedersägligen en af nordens
vackraste, äldsta och minnesrikaste kyrkor och
skall ännu i många sekler, för kommande slägten,
bära vittne om tiden för kristendomens seger samt
genom den protestantiska lärans förkunnande fortvara
som en helgedom, der det säkraste skyddet mot det
österländska barbariet, det finska folkets religiösa
och sedliga karakter, vårdas och stärkes.



Olika smak i folkens industri.

I våra större europeiska hufvudstäder kan man å hvarje
gata, som har ett "läge", i allsköns beqvämlighet
betrakta industrialster från alla verldens
länder. För den uppmärksamme iakttagaren framgår
dervid alldeles af sig sjelf den iakttagelsen, att
i de särskilta folkens industrialster också röjer
sig en helt olika smak, och med en någorlunda öfvad
blick kan han genast säga, i hvilket land den här
eller den der varan blifvit förfärdigad.

Det geografiska elementet spelar uti industrien
en vigtig roll, men icke mindre vigtigt är
rasförhållandet. En mongol eller australier
skall icke kunna uppfinna eller arbeta så, som en
svensk, en engelsman, en tysk eller en fransman. I
våra dagar, då idogheten i flera fall vunnit en
kosmopolitisk karakter, i synnerhet genom kolet och
maskinerna, lemna flera industrifolk mångfaldiga
varor af lika beskaffenhet, emedan de hafva samma
framställningsmetoder; de låna mycket af hvarandra,
under det att de likväl i andra hänseenden hänga fast
vid sina utmärkande egendomligheter. Bådadera kunde
man tydligen observera på den stora verldsbazaren i
Paris -- ty såsom sådan kunna vi från vår ståndpunkt
beteckna den senaste stora utställningen i nämda
stad. Man såg, huru olika intentioner, anlag och
tankar göra sig gällande hos de olika nationella
industrierna. Det ethnologiska elementet var öfverallt
märkbart.

Må vi emellertid taga guld- och silfver- arbetena,
diamanterna och ädelstenarne, eller sammet och
siden i betraktande. Hos hvarje nation framträder i
förfärdigande af dessa till prydnad
och beklädnad bestämda saker en särskilt karakter,
som vittnar om ett särskilt och egendomligt anlag,
om rasens andliga och konstnärliga uppfattning och
begåfning. Man sammanställe t. ex. de här i fråga
kommande arbetena från vesterlandet och den aflägsna
orienten, och den ofantliga skilnaden gör sig genast
märkbar. Orientalernas smak visar sig i månget
hänseende lika tarflig som deras uppfinningsförmåga,
men å andra sidan äro de verkligen framstående i
snidverk, i filigramsarbeten, i inlagdt arbete,
i broderier och många väfnader. Vi européer kunna
icke med alla våra vetenskaper och maskiner uppnå
den verkligt tilltalande prydlighet, som hinduen
eller kurden åstadkommer; äfven de genuesiska
och maltesiska guld- och silfver- arbetena blifva
tillbaka för de turkiska och moriska. Orienten var
häruti, i konstnärligt hänseende, under århundraden
vida före vesterlandet. Under det att man hos oss
uppkastade misslyckade teckningar, skar helgon-
och apostlabilder med flera, karikaturer liknande
figurer af trä eller elfenben, levererade orientalen
af instinkt sina herrliga väfnader med de skönaste
mönster, skar kärl af sandelträ och framstälde guld-
och silfversaker af absolut skönhet. Men nu hafva vi
i vesterlandet hunnit långt framåt, och menniskorna
i orienten hafva ej gjort några framsteg.

Då våra förfäder ännu ströfvade omkring i skogarne
och klädde sig i skinn, väfde hinduerna redan sedan
lång tid tillbaka fina musseliner och kineserna buro
sidenkläder. Men hinduen väfver i dag såsom för tusen
år sedan och trycker sina

kattuner såsom i gamla dagar. Hela orienten står
i afseende på konst såväl som industri i det stora
hela ofärdig såsom alltid, men i många specialiteter
är den storartad och beundransvärd; orientalen har
en underbart fin känsla för linier och färger i
broderier, i utskärande af bladverk och många andra
saker, men han kan icke riktigt och skönt återgifva 
de menskliga formerna; hans gudabilder äro till
det mesta vidunderligt framställda, fula ända till
det groteska, och formade på ett rent af barnsligt
sätt. Nu hafva vi européer icke mer våra stela och
missbildade helgon och apostlar, utan redan länge
sedan en bildhuggarekonst, som gifver lika storartade
som sköna produkter. Förr hade vi stenyxor samt
hellebarder och armbost af jern; de hafva gifvit plats
för andra mordvapen, som man utgifver för vida mer
kristligt europeiska och civiliserade: tändnålsgevär
och refflade kanoner. Våra gamla tvåhjuliga kärror
hafva visserligen icke ännu kommit ur bruk, men
jemte dem hafva vi jernlokomotiven. Det är en
betydande skilnad mellan eskimoens kajak, kinesens
dschonk och malajens prahu å ena sidan och våra
jätteångare å den andra. Huru långt äro vi icke före
härutinnan! Men hvarken i Sverige, England, Tyskland
eller Frankrike kan man framställa en kaschmirschal
eller dakkamusselin, icke skära elfenben såsom
kineserna, ej åstadkomma kopparemalj såsom japaneser,
ej väfva en matta såsom kurden, ej tillverka moriska
filigramsarbeten. Österns ornamentarbeten äro, såsom
alster af instinkten, traditionen och en speciel
kultur, också specifikt orientaliska och derföre
oupphinneliga for oss vesterländingar.

Å andra sidan använder eller slösar orientalen
mycket konst, smak och arbete på oväsendtliga saker
eller på delar af ett helt. Han skall förse ett
förvånande vackert skuret skrin eller ett skåp med
dåliga gångjern, reglar etc., ganska illa infatta
ädelstenar af största värde, uppkasta broderier af
guld och silfver öfver smutsigt linne.

I vara dagars vesterlänska industri spela
vetenskaperna, den matematiska noggrannheten, den
skarpa beräkningen af alla delar en stor roll. Derom
har orientalen intet begrepp; intentioner, sådana vi
hafva, känner han icke. Hos honom fattas nationelt
lif och nationel verksamhet enligt vårt begrepp
samt hvarje storartad uppfattning af tingen; han vet
ingenting om en verldsindustri och en verldsmarknad,
som vill försörja alla stånd och klasser. Om Turkiet
skickade vapen, mineralprodukter, säd och ett
par modeller till den förut nämda utställningen,
så skedde det på uppmaning af européer. Hvad som
eljest kom derifrån: brokiga tyger, stickade sadlar,
dyrbara dolkar och tobakspipor etc., det är saker,
som blott synas bestämda för rika män och deras harem,
men icke för folket. Detta allt är blott ett till
omfånget litet, individuelt arbete, som fordrar
sorgfällighet, handfärdighet, ihärdigt tålamod
och dyrbart ämne, men hvarvid högre idéer lemnas å
sido. Vesterlandet ställer deremot sina maskiner,
hvarigenom för menniskorna besparas mycket tungt
arbete och en produktion i massa möjliggöres, hvilken
också medför fördel för den fattige mannen, ty den
lemnar inånga nödvändiga föremål till billigt pris.

Sålunda stå framåtskridande och stillestånd i
metoderna skarpt emot hvarandra. Den ene bemödar sig
att gagna det hela, den andre har företrädesvis blott
enskilta klasser för ögat. Den förre skall blott
stanna, när naturen sjelf uppställer skrankorna
för honom, den sednare förblifver der, hvarest
han stod sedan lång tid tillbaka, och erfar ingen
böjelse att sträfva till vidare fulländning. Här
är isolering och individualism, der ett gemensamt,
fritt samverkande af många, riktadt på storartade
mål. Österlandet känner ej krafternas kombination.

Det är af intresse att observera, huru insigt och
framsteg utveckla sig i konst, ornamentering och
manufakturer. Vilden gör bilder, i det han tatuerar
hvarjehanda linier och figurer i sin hud eller målar
den samma; för honom är ett halsband med musslor,
frökärnor och djurtänder, hvilka han uppträder på
medelnerven af ett blad, det samma, som halsband af
diamanter och gyllene kedjor äro för civiliserade
folk. Han förfärdigar sig kläder, i fall han för öfrigt
bär några sådana, af djurs hudar eller flätade
växtfibrer och blad; européen bär klädesdrägt eller
kläder af sammet och siden; den förre pryder sitt
hufvudhår med glänsande fågelfjädrar, den sednare
bär mössa, hatt eller en krona. Vilden förfärdigar
också hvarjehanda saker, som han gerna förser med
prydnader och broderier, såsom nord-amerikanaren sina
mokkasiner och tobakspungar med glasperlor. Han kan
fläta vattentäta korgar; han förfärdigar snidverk
å tobakspipor, klubbor, spjut och åror, och så går
han vidare uppåt ända till det stadium, som ligger
emellan barbarism och konstnärlig uppfattning. Hos
några folk, t. ex. kineserna och japaneserna, finna
vi båda bredvid hvarandra, äfvenså i Siam, hvarest
framställningen af menskliga former synes rent af
barbarisk bredvid en beundransvärd färgläggning och
stor teknisk skicklighet. Kineserna och japaneserna
gå ganska sorgfälligt till väga, förstå att klokt
använda materialet och hafva en beundransvärd
handfärdighet. Men hela idéen, uppfattningen,
saknar lyftning, storhet; utförandet har merendels
någonting ringa. Japanesen har emellertid högre
och mera fria anlag än kinesen, han är vida mer
liberal. Formerna i hans konst äro bredare, linierna 
mera flytande, utförandet är enklare, och man
ser, att den individuella anden ofta vet förskaffa
sig ett visst spelrum. Visserligen kan konsten, så
snart hon företrädesvis blifver inskränkt till trä
och lackarbeten, icke prestera någonting heroiskt,
men dessa arbeten i och för sig äro utmärkta, man kan
säga oöfverträffliga, om också ganska ofta icke sköna
enligt vår uppfattning. Ofta finner man en ganska
sällsam blandning af insigt och okunnighet, af skönhet
och fulhet, af framåtskridande och stillastående,
således ett tillstånd, som öfver hufvud är så
karakteristiskt för asiaterna. Den sanna skönheten är
utesluten, hvarest den skarlakansröda menniskan med
dubbla hufvuden och hvarjehanda fabelaktiga vidunder
med förkärlek framställes. Kinesen å sin sida arbetar
i smått, på ett slafviskt sätt, är ultrakonservativ;
i alla hans saker ligger någonting mumieartadt,
under det att i japanesernas framträder mera lif och
friare gestaltande.

Inom Europa framträda de internationella olikheterna i
konstsmakens riktning på ett ganska märkbart sätt. I
Paris voro juveler från alla länder utställda, och
lady Dudley's väckte allmän uppmärksamhet. De voro
ganska enkelt och smaklöst infattade. En fransman
skulle utan tvifvel hafva ställt den dyrbaraste stenen
så, att han hade måst falla i ögonen och öfverstråla
alla de öfriga i glans; de öfriga stenarne skulle
sedan hafva blifvit ordnade omkring och bredvid honom
på det sätt, att de liksom måst tjena honom till
folium; engelsmannen försmådde det.

De  icke-europeiska alsterna   hade i Paris, såsom bekant
är, lefvande tillsatser i de menniskor, som man anskaffat från
produktionsländerna;   man   kunde   fröjda   sig åt   ett lefvande
bildergalleri.    Der var t. ex. en neger från Hvita Nilen,  från
elfenbens-regionerna   och   klädd   i   en leopardhud, alldeles så
som   hans   stamfäder   voro   afbildade på de egyptiska 
minnesvårdarne   tretusen   år   före Kristi födelse. Vacker var denna
"medmenniska   och  broder",   såsom abolitionisterna bruka 
uttrycka sig, visst icke; en nubier, som man såg i hans närhet,
hade brunaktig hud och tog sig redan bättre ut; ännu bättre
en   egyptisk   fellah   med   finare  ansigtsdrag och ett vida mer
intelligent uttryck.   En abyssinier hade en kaukasisk, något till
den semitiska rasen gränsande prägel;  detta semitiska var hos
hans   granne,  en  arabisk köpman, fullkomligt karakteriseradt.
Perser, såsom iranska köpmän, och turkarne, såsom tartariska
menniskor, bildade lika så väl som moren från Algier en motsats
till  honom.    Der  var parsen från Bombay, liten, skenbarligen
sömnig,   och   dock   upptäckte man i honom vid första blicken
den   kloke,   beräknande   köpmannen.    Kinesen, hvetegul, med
sin platta näsa, tog sig ovig ut och var klumpig bredvid japanesen,
som syntes lifligare och behagligare i sina rörelser.

Menniskorna   från   det   civiliserade vesterlandet togo sig,
hvad den yttre företeelsen angår visserligen mera likformigt ut;
men   hvilken   lång skala kunde icke ethnologen följa från den

halfbarbariske sicilianaren ända till den rent
germaniske, blonde skandinaven!   Men öfverallt såg
man,   att det är naturen sjelf som  icke   velat   någon
enhet bland menniskorna.    Hvarje ras
har sitt särskilta anlag och berättigande och
måste bedömas efter sin egen art. Det är en
pseudo-filantropisk dårskap att vilja skära alla
menniskoraser öfver en och samma kam.



Småbitar ur lifvet och naturen i Norrland.

Af Daniel Åslund.

Det är först i senare tider man börjat tala om detta
Norrland såsom någonting annat än ett tillhåll för
"tursar, rimtursar, jättar och troll", som salig
gubben Ekelund kallar våra äldsta förfäder. Det
är icke mera en terra incognita, det är ett
land i Sverige, indeladt i län och härader,
prosterier och socknar, med kommunalnämder och
kommunalstämmo-ordförander, som sjelfva föra
protokollen och egenhändigt underteckna sina namn på
"Kom Munalens Vegnar"; det är ett land med stora
förträffliga skogar, segelbara floder, trafikerade
af otaliga timmerflottor och hundradetals
ångbåtar; det är ett land af malmförande berg och
bördiga dalar, der en befolkning bygger och bor, som
af jorden tager sin bergning, från skogen sin komfort,
från folkskolan sin andliga och från "Fäderneslandet"
sin politiska uppfostran. När dertill kommer, att det
landet står på förslag att lyckliggöras af jernvägar,
så skulle vi ödmjukast fråga, hvad oss vidare göres
behof, för att få det inregistreradt bland Sveriges
till fullt utvecklingsstadium sig närmande landsändar.

Vy af Ljunga-ådalen.

Hvad här ordats om Norrland i sin helhet, gäller
äfven om Westernorrland, från hvars båda provinser,
Medelpad och Ångermanland, här vore meningen att,
till teckning af natur och folk, uppdraga några enkla
grundlinier, hvarvid början göres med

Medelpad,

som i söder begränsas af Gefleborgs län, i vester
och nordvest af Jemtlands och i norr af provinsen
Ångermanland samt Bottniska Viken. Landets hela yta
upptager ungefär 60 qvadratmil.

Medelpad är ett bergland af högstämda, ofta
egendomliga formationer; men der ligger öfver
dess natur utbredt någonting sydländskt mildt, som
frapperar och kännes genast vid första bekantskapen
-- förutsatt, att den sker sommartiden; ty vintern
i Medelpad kan nog vara så skarp som trots någon
norrländsk. Det behag, denna natur har med sig,
försvinner icke hastigt inför ett för sådana skönheter
vaket öga: det upptäcker nya fägringar för hvarje gång
det granskande öfverflyger någon trakt af denna byggd,
och man tvingas till det medgifvandet, att Medelpad
är ett särdeles naturskönt land. Genomflutet af
tvenne bland våra större floder, Ljungan och
Indalselfven, ligger redan, i denna naturens
frikostighet med tjenliga kommunikationsmedel, fröet
gifvet till landets industriella utveckling, liksom
dessa tvenne floder på sista trettio åren blifvit
pulsådrorne i dess merkantila lif. Till dessa elfvar
slutta från norr och söder betydande skogsmarker,
uppfyllda af större och mindre bergkullar, hvilka i
vågformiga, nyckfulla grupperingar torna sig bakom
och öfver och på sidorna af hvarandra, gifvande
landskapet en i högsta grad pittoresk prägel. Nere
vid floddalarne ligger den egentliga kontingenten
af landets odlingsbara och odlade jord, och äro
dessa ådalar på en gång de sundaste och behagligaste
boningsplatser, man vill önska sig. Kärr och moras
finnas visserligen i stor myckenhet, synnerligast
i det vestra och nordvestra Medelpad, men de ligga
i allmänhet utanför de odlade markernas områden och
inverka, genom de kalla dimmor, de samla öfver nejden,
här i landet jemförelsevis mindre på årets skördar,
än förhållandet är i Ångermanland och Jemtland. Också
är Medelpads

klimat af beskaffenhet att ställa dess vegetation långt före 
nämda grannars. Man kan göra sig en föreställning om landets 
goda temperatur, då vi anföra, att inom flere af dess socknar 
växa sådana fruktträd som astrakaner, päron, plommon, klarbär,
ja, till och med sockerpäron lemna goda förhoppningar
om sin lifaktighet. Somrarne äro varma, höstarne ofta utmärkt 
milda och behagliga, i afseende hvarpå som ett visserligen 
undantagsfall kan nämnas, att vid Åkersta i Tuna socken stodo för 
andra gången blommande äppelträd i medio af November 
månad 1851.

Vi nämde de båda elfvarne Ljungan och Indalselfven och 
kallade dem landets pulsådror. Bilden är lånad och mycket 
använd, men om den någonsin varit fullt tillämplig, så är det 
här. Ty liksom genom pulsådrornas verksamhet i en menniskokropp 
lifvet underhålles och sprides i alla kroppens skilda vener, 
så föra ock de nämda floderna åt Medelpads invånare, fattiga och 
rika, de tillfällen till bergning och välstånd, som, om de rätt 
användes, skulle af befolkningen i denna provins skapa ett rikt, af 
missväxtår eller andra ogynnsamma tillfälligheter oberoende folk.

Ljungan eller Njurunda-elf, som har sina källor vid Storsjö 
kapell i Herjeådalen, infaller i Medelpad genom Thuringesjön 
i Hafverö socken, flyter vidare genom Borgsjö, Torp, 
Städe, Tuna och Njurunda socknar och utgjuter sig förbi 
Svartviks lastageplats i Bottniska viken, efter att hafva 
tillryggalagt en väg af 40 à 50 mil, krökningarne inberäknade. 
Från de bifloder, som i Ljungan utfalla och hvilka, liksom 
Ljungan sjelf, genomflyta skogrika byggder, emottager stora 
elfven rikliga bidrag så väl af vatten som skogseffekter, hvilka 
sednare dels i bommar, som bogseras af små ångbåtar, dels 
af sig sjelfva i hundratusental befinna sig på väg till främmande 
land -- timret, sedan det först blifvit "förädladt" i någon af 
provinsens hundradetals vatten- eller ångsågar, och bjelkarne, 
sedan de väl blifvit vid lastageplats vederbörligen "skrädda",
d. v. s. täljda till vissa dimensioner.

Indalselfven, som bildar Medelpads norra ådal, upprinner 
på Undersåkers och Offerdals fjäll i Jemtland, infaller i 
Medelpad vid Lidens sockenskilnad, genomflyter Indals och 
Timrå socknar och utgjuter sig i den stora Kringelfjärden, 
med hvars söta vatten hafsvattnet blandar sin sälta. Äfven
denna flod är lifligt trafikerad af skogseffekter och lemnar den 
norra ådalens befolkning rika tillfällen till arbetsförtjenst och 
afsalu af dess produkter.

Det är svårt att afgöra, hvilkendera af de båda ådalarne, 
Ljungans eller Indalselfvens, som skulle till landskapsmålarens 
album lemna de pikantaste bidragen; men af Ljunga-ådalens 
intager den vy, som å motstående sida är framställd, ett utmärkt rum,
alldenstund den utgör ett sammandrag, så att säga, af de olika 
detaljer i landskapsväg, som denna ådal har att uppvisa. Vyen är 
tagen från norra sidan af elfven och presenterar denna i sina 
krökningar, omgifven af barr- och löfskog samt illustrerad af små täcka 
holmar; landsvägen emellan Östersund och Sundsvall synes i 
förgrunden; i fonden en ståtlig herregård, Johannisberg i Torps 
socken, ett af de få stenhusen på Medelpads landsbygd; der 
bortom det märkliga Rankläfven, bland provinsens ansenligaste
bergsamlingar, särskilt bekant och besökt för de sällsynta fynd, 
hvarmed dess flora förser botanistens album; i fjerran till 
venster der bortom synas de blåa kullarne i Bergsjö, hvilka med 
en dunkelblå, vågformig rand begränsa synkretsen.

Starkotters graf.

Rankläfven är för öfrigt bekant för den folksägen, som 
inom nedra Medelpad går och gäller om jätten Starkotter och 
Bahl i Bahlby. I korthet har denna saga följande lydelse:

Starkotter var en manhaftig jätte, en åbäkelig
stridskämpe, som satt vid kungens bord och var den förnämste 
kämpen i nordisk här. Men då han föll i onåd för en 
prinsessas skull, vandrade han upp i Norrlands skogar och 
utförde der mången kämpadat, så att han fruktad vardt af 
folket nordanskogs. Han hade tidtals sitt tillhåll på Alnön 
och stundom i Rude by i Tuna, hvarifrån äfven hans binamn 
"Röda Pilt" tros hafva sin derivation. Starkotter hade en 
vän och kamrat i Borgsjö socken, vid namn Bahl i Bahlby. 
Dessa voro fosterbröder och utförde tillsammans svåra 
illgerningar, så att de lika mycket hatades, som fruktades, och 
ingen ville visa dem gästvänskap.

Då steg Starkotter upp på Skjöle-Klefven, ett berg i Tuna, 
och talade sålunda:

"Bahl i Bahlby! Är du vaken?"

På nio mils afstånd hörde Bahl detta tilltal och svarade:

"Starkotter! Solen och jag vakna alltid på samma gång. 
Hvad vill du mig?"

"Bahl i Bahlby! Här i nedra landet lefva vi bara af 
fisk -- lax till frukost, middag och qväll! Kom derföre ned 
med en bit kött!"

Om en timme stod Bahl hos Starkotter med en elg under
hvardera armen.

Nästa morgon stod Bahl på Rankläfven och talade sålunda:

"Röda Pilt! Är du vaken?"

Starkotter hörde tilltalet och svarade:

"Bahl i Bahlby! Solen och jag vakna alltid på samma
gång. Hvad vill du mig?"

"Röda Pilt! I öfra landet lefva vi bara af kött -- elg 
till frukost, middag och qväll! Kom upp med en bit fisk!"

Om en timme stod Starkotter hos sin vän Bahl med en
tunna lax under hvardera armen.

Sålunda underhöllo resarne hvarandra med färskt från
skogen och vattnet och utbredde dessemellan fasa och skräck, 
hvar i sin hembygd. Men en afton, då de återvände från ett 
ströftåg till hafvet, ihjelslogs Starkotter af "thoordöön" (åskan) 
och blef lagd i den hög, som visas på Wattjernsmo i Tuna 
socken invid elfven. Den är utmärkt med flera stenar, betecknande
jättens fötter, axelben och hufvud, samt har det
utseende, vi för våra läsare genom illustrationen å föregående 
sida sökt åskådliggöra.

Om detta stenkummel, allmänneligen kändt under namnet
"Starkotters graf", förmäler folksägen: att de gräfningar efter 
jordagods och skatter, hvilka tid efter annan derstädes 
företagits, varit åtföljda af sjukdomar och olyckor för dem, som 
slika forskningar vågat. Till grund för denna tradition synes
ligga en gammal urkund, som igenfinnes i herr Richard 
Dybecks förtjenstfulla arbete: "Runa", och hvaraf inhämtas, bland 
annat, att "Päder Olofsson i Hvettjom (Wattjom) gräffde uthi 
närliggande hög (enligt folktron Starkotters makas graf), blef 
siuk och älendig. Olof Pärsson i Sweden (Swen, ett hemman 
i Runsviks by) wille taga sig en hälla till graffhälla af samma 
kummel, och när han kom hällen att röras, bleeff han förlorat, 
mister meerändeels förstånd sitt och tvingades sedan till döödz."

Genom detta sagodraperi framskymtar temmeligen tydligt 
den byteshandel af lax och kött, som emellan öfre och nedre 
Ljunga-ådal i fordna tider existerat.

Efter denna flygtiga öfverblick af Medelpads topografi, 
och med denna titt-in i dess folksägner, vända vi oss till folket 
och dess lefnadsförhållanden.

(Forts.)



Sjuklingen och svalan.

Svalan:

Qvi vi vi vi! Jag vid ditt fönster sitter, 
Hemkommen nyss. Du var min vän i fjol; 
Då gladde du dig ofta åt mitt qvitter, 
Åt markens grönska och åt vårens sol. 
Qvi vi vi vi! Jag då en visa fick 
Och mången varm och vänlig sommarblick.

Sjuklingen:

Välkommen åter, sångare vid rutan! 
Se längre in i djupet af mitt rum! 
Der står min sjukbädd ... ostämd hvilar lutan, 
Ty smärtan länge gjort min ande stum;
Fastän vid fönstret frisk jag satt i fjol 
Och gladde mig åt lif och sång och sol.

Svalan:

Qvi vi vi vi! Hvad du är hvit om kinden! 
Ditt öga lågar! Snart du flytta får! 
Jag helsar dig ifrån den friska vinden, 
Från ängen, som i blomstermantel står 
Från skogen, som sitt doft till fönstret för,
Från skummig elf, hvars brus ej mer du hör!

Sjuklingen:

Der ute allt stått upp ur vinterdvala -- 
Tack för din helsning, jag förstår den väl!
Och skog och våg och fläkt och blomma tala 
Ett språk, som fordom tjusade min själ; 
Men blott på flyttning får jag tänka nu, 
Jag är flyttfågel, jag, så väl som du!

Jag flyttar en gång, kommer aldrig åter: 
Till okänd verld mig dödens engel bär; 
Dock derför ingen sorgetår jag gråter, 
Ty jag är viss, att äga vänner der ... 
Ack, mången gång, vid lampans bleka ljus,
Förnam min ande deras vingars sus ...

Svalan:

Qvi vi vi vi! När flockvis bortom hafven 
Vi rusta oss till hemfärd nästa vår, 
Då har du flyttat ned i mörka grafven,
Och sorgsen lemnad vän vid rutan står -- --
Och när jag sänker mig mot takets list,
Han minns ... att du var qvar när jag "kom sist".

Sjuklingen:

Tack, svala, tack! ... Mig saknar kanske ingen, 
Men helsa skog och elf och berg och äng, 
Och hvila i den vårblå luften vingen, 
Högt ofvanom min torfbetäckta säng, 
Och qvittra gladt: qvi vi vi vi vi vi! 
Mitt hölje fallit då ... då är jag fri!

Anna A.



Några ord om de hos menniskan och husdjuren förekommande inelfsmaskar.

Med hänseende till det för menniskans och husdjurens
helsa så menliga inflytande, de hos de samma
inlogerade inelfsmaskar förorsaka, kan man aldrig för 
ofta hos allmänheten sprida kännedomen om dessa snyltdjurs 
utveckling och lefnadsvanor samt medel, hvarigenom vi kunna fria 
oss från dessa farliga fiender.

Den af de maskar, som vi först gå att behandla, är den 
till namnet bekanta binnikemasken (Tænia Solium), hvilken, 
liksom alla inelfsmaskar, har en särdeles enkel skapnad, utan 
mun, tarmkanal, rörelse- och sinnesorganer. Denna mask, 
hörande till bandmaskarnes afdelning, har bandlik kropp, afdelad
på tvären genom inskärningar, benämde leder eller ringar. 
Hufvudet, af ett knappnålshufvuds storlek, är försedt med 
24-26 i cirklar sittande spetsiga, rörliga krokar, medelst 
hvilka masken fäster sig i tarmväggen. Förutom dessa äger 
hufvudet fyra stora sugvårtor, äfvenledes danade för samma 
ändamål. Så är i korthet kännetecknet på denne, för menniskan
alltid oroväckande, mask, hvilken ej, som förr antogs,   
förekommer ensam, utan, hvad värre är, har blifvit anträffad till
ett antal af fyratio stycken hos en individ.

Sedan den förste binnikemasken blifvit skapad i en menniska,
göra vi oss den förfrågan, huru dess yngel kunnat öfverföras
på en annan menniska och såmedelst dess slägte bibehållas.
Innan vi söka redogöra härför, bör nämnas, att vetenskapen
äfven spridt sitt ljus öfver de på lägsta utveckling stående
varelsers lif och, hvad inelfsmaskarne särskilt vidkommer,
ådagalagt, att åtskilliga af dessa, såsom alla bandmaskar, 
trichiner m. fl., undergå vissa metamorfoser (kroppsförändringar)
och, för att uppnå sin högsta utveckling, måste, såsom 
oeftergifligt vilkor, utvandra ur ett och inträda i ett annat djur.
Dessa egendomliga beting för särskilt den inelfsmasks existens,
som här blifvit framställd, har Küchenmeister för tjugo år sedan 
faktiskt visat. Binnikemasken är, såsom förut blifvit omnämdt,
afdelad i leder, hvilka utgå ifrån hufvudet, hvarigenom de först

bildade drifvas bakut, och härigenom utväxer masken. Hvar 
och en af dessa leder är, huru förundransvärdt det än låter 
för örat, utbildade djur med två kön, hvilka frambringa ägg,

Fig. 2.  Fig, 1.  Fig. 3.

Fig. 1. Främre delen af binnikemasken i naturlig storlek.
Fig. 2. Hufvudet.
Fig. 3. Dyntblåsorna i naturlig storlek:
a) med hufvudet till en del framskjutet och
b) med hufvudet inuti blåsan.

som uti sig innesluta ett litet yngel. Detta yngel, som är 
helt och hållet olikt binnikemasken, ernår ej i menniskans 
tarmkanal någon högre utveckling, utan måste derföre vandra 
en egen bana, som vi skola följa. Från den menniska, som 
hyser binnikemask, afgår med exkrementerna vid stolgång 
tidtals större och mindre delar af denna mask, hvilka, utkomna,
efter någon kort tid ruttna, hvarvid de i de särskilta lederna 
befintliga äggen frigöras. Dessa ägg äro omgifna af ett mot 
fukt och värme värjande ämne, hvarföre de länge kunna ligga 
på marken, utan att de i de samma liggande yngeln förstöras,
väntande på öfverförandet åt en för deras utbildning passande 
jordmån, nämligen svinets mage. Förtäres af svinet något af dessa 
ägg eller delarne af den ifrån menniskans tarmkanal afslitne 
binnikemasken, så smältes äggskalet af mag- och tarmsaften, 
då det lilla ynglet frigöres. I tarmarne uppehålla 
sig yngeln ej länge, utan genomborra de snart dessa och 
intränga i musklerna (köttet), det af naturen utstakade målet 
för deras vandringar. Här omslutes det för det obeväpnade 
ögat osynliga ynglet eller larven af en med en genomskinlig 
vätska fylld blåsa af en ärts eller mindre bönas storlek, 
framkallande det tillstånd, som i dagligt tal benämnes dynt -- en 
sjuklig företeelse,som icke så sällan uppenbarar sig hos 
svinkreaturet, till stort förfång för dess ägare, som ej kan 
använda det samma till föda. Vi se nu, huru ynglet af den 
bandlika, mången gång till 20-25 fot långa, binnikemasken hos 
menniskan, inkommen i svinet, bildaren blåsmask, som, lägrad 
i musklerna, vid blotta påseendet ej har den aflägsnaste likhet 
med sin moder och hvarföre den samma äfven förr betraktades 
såsom en särskilt art. Så är emellertid ej förhållandet; ty 
undersökes noga den lilla blåsan, se vi uti den samma en liten punkt, 
som äger en till de minsta delar motsvarande likhet med 
binnikemaskens hufvud.

Skulle också dyntfläsk i rått, mindre stekt eller kokt 
tillstånd förtäras af menniskan, så, inkommet i magen, upplöses 
dyntblåsan, och ifrån det i den samma befintliga hufvudet bildas 
så småningom leder och -- slutligen en fullkomlig binnikemask. 

Att dessa förändringar hos en och samma inelfsmask äro 
medsanna förhållandet öfverensstämmande, derom har vetenskapen 
kommit på det klara, så väl genom utfodringsförsök 
hos svin, genom försök hos till döden dömda brottslingar, som 
äfven frivilligt af unga vetenskapsmän, hvilka ej skytt att sätta 
sinhelsa på spel, blott för att rikta vetenskapen.

Af hvad som framgår af denna lilla, i sammandrag
utförda, uppsats om det till vårt välbefinnande fiendtligt sinnade 
snyltdjuret, är det tydligt,att man bör förhindra svinkreaturen 
tillträde till afträdeshus (hvilket, tyvärr, mångenstädes försummas,
äfven der sundhetspolis finnes, -- ett oskick, som, oafsedt 
det skadliga, blott genom det cyniska aldrig borde få äga rum) 
samt att med dynt behäftadt fläsk måste nedgräfvas eller 
på annat sätt oskadliggöras.

Förutom trichiner, dessa så mycket omordade hos 
menniskan och ett af våra husdjur (svinet) gemensamt förekommande 
snyltdjur, må anföras en liten hos hunden förekommande treledad 
binnikemask (Tænia echinococcus) som lyckligtvis hos oss och i
andra länder, der kulturen dagligen går med stora, aldrig tröttnande, 
steg framåt, högst sällan tager sitt tillträde till menniskan. 
I länder deremot, der civilisationen ännu ej förmått afskudda 
sig okunnigheten, der osnyggheten är rådande i all sin nakenhet, 
utgör denna mask för menniskan ett verkligt plågoris. 
Så är förhållandet i Egypten och åtskilliga delar af Ryssland. 
På Island, der hunden är inbyggarnes enda och för deras 
existens omistliga husdjur, förekommer denna mask hos 
menniskan icke sällan farsotartad.                                                    

E. Schg.


Katedralen i Strassburg.

Vid floden Ill, till venster om Rehn, ligger på en bördig 
slätt den före Cæsars tid kända stora och starkt 
befästade staden Strassburg, bärande en gammalmodig 
prägel, oaktadt de på senare tider vidtagna förbättringarne och 
försköningarne.

Hvad som utan all fråga derstädes i första rummet fängslar 
turistens uppmärksamhet och utgör ett ämne för kännares 
beundran, är Strassburgs berömda katedral. Denna mästerliga 
byggnad synes utgöra en öfvergång från den kristl.-romerska 
stilen till den götiska formen, en utvecklingsgrad, hvarom 
koret, kryptan och en del af tvärskeppet bära vittne, hvilka 
partier fullbordades efter år 1176. Den götiska stilen i hela 
sin fulländning representeras deremot af det 1275 färdigbyggda 
långskeppet samt fasaden, hvarå arbetades från 1277 till 1339. 
Såsom alster af denna arkitekturs högsta blomstringsperiod 
framträda fasadens öfverbyggnad från 1365 och det ståtliga 
tornet, som blef färdigt år 1439.

Denna domkyrka är, näst katedralerna i Cöln och Freiburg, 
ett den gammaltyska byggnadskonstens skönaste mästerverk. Redan 
under konung Chlodwig skall på samma ställe, der den nu 
varande kyrkan står, hafva funnits ett träkapell, hvilket biskop 
Heddo 770 ersatte med ett af sten. År 1015 lade biskop 
Werner af Habsburg grunden till den nu varande domkyrkan, 
hvilken, uteslutande uppförd af huggen sten, är trehundrasjutiofem 
fot lång och etthundrafyratio fot bred, och hvars 
hvalf har en höjd af sjuttiosex fot.

Först efter det byggandet hade varat i tvåhundrasextio
år, kunde biskop Conrad von Lichtenberg uppdraga åt
byggmästaren Erwin von Steinbach att uppföra tornet, till hvilket 
grunden lades den 25 Maj 1277. Efter Erwins död fortsattes 
arbetet af sonen Johannes (1318-39), till stor del understödd 
af systern Sabina, som egentligen förestod arbetet vid södra
sidoporten. Derefter arbetade ännu åtskilliga mästare derpå, 
och bland dessa må nämnas Johannes Hülz från Cöln. Först 
1439 fulländades norra tornet, och detta förmår ögat knappast 
följa till spetsen. Det södra blef icke fullbordadt, utan 
afslutades med en plattform. Till den samma är höjden 
tvåhundrafyratio fot, och kyrkans hela höjd femhundrasexton fot, -- 
hvadan således denna vackra katedral är den högsta byggnad i 
Europa. Också vårdas den af Strassburgarne, såsom en holländsk 
husmoder vårdar sitt hus. Den tvättas, borstas och gnides 
från spetsen ända till marken. Man skall svårligen finna 
en yta af sex qvadrattum, som, för så vidt den är tillgänglig,
tillsyningsmännens ögon och händer ej hvarje vecka, eller kanske 
till och med hvarje dag, öfverfara.

Som läsaren af vår å följande sida meddelade illustration 
torde finna, prydes det herrliga templet af otaliga bilder, 
deribland flera ryttarestatyer, såsom: Chlodwigs, Dagoberts, Rudolfs 
af Habsburg och Ludvig XIV:s, den sistnämdes uppställd år 1823.

Kyrkan har en stor orgel af Silbermann, och der befinner sig 
äfven det berömda, år 1575 af Isak Habrecht förfärdigade 
astronomiska uret med en massa figurer, hvilka, särdeles när klockan 

Katedralen i Strassburg.
slår tolf, börja sina rörelser och alltid tillocka sig talrika 
åskådare, hvilkas intresse än mer höjes, när tuppen på 
sidotornet börjar sitt galande. Detta ur råkade en gång i olag, 
och under lång tid gafs det ingen, som åter kunde sätta det 
i gång, förr än Schwilgué renoverade det 1842.

Genom en mindre dörr vid södra sidan om venstra 
sidoportalen kommer man öfver en trappa om trehundratrettio steg 
till plattformen, från hvilken höjd det egentliga tornet börjar.

Plattformen är icke alltid ensamt skådeplats för ett
overksamt betraktande; den har äfven stundom varit rummet för 
tillfredsställande af mera materiella njutningar. Så berättar 
t. ex. Göthe, att han ofta superade derstädes; ockå förkunnar 
en inskription, att för vetenskapskongressen, som år 1842 
sammanträdde i Strassburg, tillställde municipalitetet en stor 
bankett, som ägde rum der uppe i den fria naturen, högt 
öfver de nedanför krälande menniskorna. Men man stiger 
dock helst dit upp för att andas fritt, blicka ut i fjerran och 
öfverlemna sig åt detta sväfvande och behagliga drömmeri, hvari 
man så ofta försjunker vid den vidsträckta utsigten från en så 
hög ståndpunkt som denna. 

Felix *.



Något om ångbad.

Ingången till en rysk ångbadstuga.

Ångbadet, hvilket gör så stor och mångfaldig tjenst i 
en mängd hygieniska och medicinska ändamål, grundar 
sin verksamhet på det samtidiga användandet af 
fuktighet och värme och medför derföre i allmänhet samma 
verkningar som alla dessa medel, med hvilkas tillhjelp
man använder fuktig värme. Det skiljer sig likväl från
dessa väsendtligen deruti, att, vid användandet af
det samma, den fuktiga värmen verkar mer energiskt,
i större utsträckning (icke allenast hela kroppens
yta utan äfven respirationsorganernas slemhud är
underkastad inflytandet af den fuktiga värmen) samt
är förbunden med friktioner och omvexlande inverkan
af kallt vatten. Derföre utöfvar ångbadet ett
högst lifvande inflytande på hela blodomloppet,
nervverksamheten och hudens funktioner. Genom
vattenångorna blir huden uppmjukad och grundligen
renad. Den samtidigt skeende ingnidningen,
frotteringen och piskandet af huden (med flanellappar, 
bastrep, björkris o. s. v.) tjenar dels till aflägsnande 
af hudutdunstningen, dels stegras blodcirkulationen i 
huden deraf i hög grad. Den sednare forceras ännu mer på 
reaktiv väg genom den i ångbadet till afkylning begagnade 
duschen och öfversköljningen, och derigenom härdas huden 
mot förkylningar. Men blodets starkare trängning till huden 
har till följd en ymnigare utdunstning genom den samma, 
hvilket åter föranleder ett hastigare ämnesutbyte, hvarföre 
ångbadet äfven tjenar till aptitens förökande. Hudens förhöjda 
verksamhet, den skyndsamma cirkulationen deri, det lifligare
näringsbehofvet o. s. v. uppväcka en känsla af
välbehag och liflighet i kroppen, hvarigenom ångbadet
verkligen blifvit en källa till njutning.

Ångbad användes med fördel i sådana sjukdomsformer,
som man förmodar härleda sig från förkylningar,
eller der man genom en förökad hudverksamhet kan
hoppas på bättring, och slutligen vid sådana fall, som
hafva sin grund i bristande eller sjukligt förändrad
ämnesomsättning. Sålunda kan det användas vid katarrer
(snufva, lindrigare grad af hosta, diarrhé), reumatism
och vattusot; vidare i åtskilliga nervlidanden och
kramp i kroniska hudsjukdomar med torr overksam hud,
reformar samt slutligen vid skrofler, skrofulösa
körtelsvullnader och gikt, Farliga åter äro dessa
bad för sådana personer, som äro fallna 


för slagfluss eller svårare fall af snufva, och för dem, som hafva 
åderbråck eller organiskt hjertfel. Ångbaden äro dessutom 
skadliga för dem, som hafva anlag för svimning och kramp (i 
synnerhet fallandesjuka), för febersjuka, liksom för sådana 
individer, som i allmänhet äro svaga. Begagnandet af ångbad 
erfordrar likväl alltid någon försigtighet, och det bör aldrig 
användas utan läkarens råd.

Dessa bad äro redan sedan långt tillbaka allmänna i 
Orienten, och i Ryssland synas de hafva blifvit ett verkligt 
nationalbehof, ty alla samhällsklasser begagna sig der af dessa 
hygieniska inrättningar, hvilka intaga vidsträckta platser. 
Badstugorna indelas i tre klasser: i den billigaste betalas tre kopek 
(= 9 öre). I de tvenne billigare badas gemensamt. (Qvinnorna 
hafva naturligtvis sina särskilta badrum.) I första 
klassens bad är man ensam, men den inre anordningen är den samma.

Rummen äro prydda med smak, ja äfven med lyx. Man
inträder i en temmeligen rymlig försal, försedd med en tjock 
matta samt speglar och prydliga möbler; det är här man 
afkläder sig samt hvilar efter badet. I en andra sal finnes 
ett badkar; derifrån inträder man slutligen i den under de 
långa vinteraftnarne starkt upplysta ångbadstugan.

Tvenne gånger i veckan uppvärmas ångbadstugorna, men
vattenbad hållas alltid färdiga. Det är i synnerhet om
lördagen och under vintern dessa anstalter besökas; från alla håll 
ser man då långa rader af åkande och gående anlända -- 
män och qvinnor, en hvar under armen försedd med ett paket, 
innehållande, utom ett linne till ombyte, en handfull groftågiga 
blånor, för att dermed gnida kroppen. Så finnes det badanstalter,
som på en enda lördag besökas af mer än fyra tusen menniskor, 
och i Petersburg är dessa inrättningars antal ganska betydande.

Äfven hos oss börja ångbaden blifva allt mer och mer
allmänna. I synnerhet under den långa vintern äro de att 
rekommendera såsom ett det verksammaste medel till helsans 
bevarande, och ett bad i veckan torde då vara det normala och 
för sundheten mest välgörande sätt att begagna dem, för så vidt 
ej några speciella sjukdomsfall påkalla ett oftare upprepadt bruk.



Mäster Håkan.

Berättelse af Richard Gustafsson. 

1.

Ett ungdomsminne.

Det finnes en klass af menniskor, som deruti likna kajorna, 
att de helst slå upp sina nästen uti gamla murar och 
visa en afgjord kärlek för kyrkmurar. Till denna 
menniskoklass räknas klädmäklaren.

I Tyska kyrkans mur såg man förr en hel rad af dessa 
mörka kyffen, som syntes ännu mindre derför, att de voro 
fullpackade med gamla kläder, skodon, sadelmakarearbeten, 
förfallna möbler och allehanda skräp.

Uti en af dessa skrubbar lefde och regerade sedan länge 
en gammal man, som af grannarne kallades Håkan, ty något 
annat namn visste de icke på honom. Ibland fick han heta 
"Håkan med pelsen", och detta namn kom deraf, att gubben, 
så länge man kunde minnas, gått klädd i en gammal sliten 
pels, både vinter och sommar, blott med den skilnad, att den 
malätna skinnkragen, som om vintern dolde Håkans hela ansigte,
under sommarens dagar låg nedviken öfver det urblekta och 
lappade klädet.

Ett gammalt ordspråk säger, att "skomakarens hustru
och smedens häst hafva alltid sämst på fötterna"; men man 
kan gerna tillägga, att ingen är så dåligt klädd, som en 
klädmäklare. Åtminstone har det så varit, och som Håkan var 
en man af den gamla tiden, så var den fula pelsen fullkomligt 
på sin plats, då den hängde öfver den gamle klädmäklarens 
magra skuldror. Men mången, som såg honom, tänkte likväl,
att det var blott af snålhet som gubben begagnade det 
hopflickade plagget, då han hade rik tillgång på snygga kläder 
i sin skrubb, och så småningom fick Håkan det ryktet om sig, 
att vara en girig menniska.

Håkans utseende var för öfrigt allt annat än inbjudande. 
Hans ansigte var magert och djupa fåror hade lagt sig öfver
panna och kinder. På den tunna och spetsiga näsan hvilade 
ett par kolossala glasögon med hornbågar, och bakom glasen 
stirrade de gråa ögonen med en intetsägande blick. En gulnad
peruk betäckte hans kala hufvud, men ögonbrynen deremot 
voro så buskiga och stora, att öfra delen af hornbågarne 
försvunno under den rika hårväxtligheten.

Det var en afton i början af Oktober månad. Efter några
ruskiga höstdagar hade sommaren helt oförmodat återkommit, 
liksom för att med sitt mildaste småleende säga ett sista 
farväl. När solen vid middagsstunden hittat vägen mellan de höga 
husen och sänkt sina strålar ned på gatan, hade det känts
riktigt sommarljumt, och Håkan drog ned sin pelskrage, som 
under vissa tider på året var lika tillförlitlig som en 
termometer, för den, som rätt förstod sig på att tyda dess 
ställningar.

Affärerna hade gått dåligt under dagens lopp, och Håkan 
stängde sitt kyffe tidigare än vanligt. Det var ännu knappast 
skymning, då den gamle klädmäklaren satte jernbommen för 
dörren och vandrade bort från sitt kontor och magasin i kyrkmuren. 
Han ställde kosan åt norr och stannade omsider framför 
ett litet trähus, långt bort på Tullportsgatan.

Den låga byggnaden hade blott en våning, med fyra små
fönster utåt gatan. För många år tillbaka hade den varit
gul till fårgen, men nu var den hvarken gul, hvit eller grå,
utan hade den obestämda färg, som tillkännagifver, att den
allt förhärjande tiden ensam bestått kulören. Ena sidan af
huset stödde sig mot ett rappadt tvåvåningshus, och på den
andra sidan utsträckte sig ett plank, med en liten 
ingångsport närmast byggningen.

Denna anspråkslösa egendom tillhörde Håkan "ograverad",
och der hade han haft sitt hem sedan ett tiotal af år tillbaka. 
Håkan lyftade upp klinkan och trädde in genom den låga 
porten. Han stannade på den gräsbevuxna planen innanför 
planket och betraktade en stund tre stycken getter, som 
betade den ännu frodiga grönskan. Två af getterna voro svarta 
och grå, men den tredje, en liflig ungdom, var hvit som snö. 
Den hvita geten var Håkans favorit, fastän han icke sett henne 
mer än några dagar, ty deras ägarinna hade icke varit Håkans 
hyresgäst längre än sedan den förste Oktober. Hvar gång
Håkan kommit hem om qvällarne, hade han stannat, för att se 
den hvita getens krumsprång, men i afton betraktade han det 
lifliga djuret med större nöje än vanligt, och det hände, hvad 
som aldrig händt förr, att han lockade geten till sig.

"Kom nu lilla tossan!" sade gubben och sträckte ut handen, 
för att smeka geten, men hon visade sig skygg och hoppade 
undan.

"Hon heter Perlan, kära herre", hördes en svag stämma, 
och då Håkan såg åt det håll, derifrån ljudet kom, märkte han, 
att det var getgumman, den nya hyresgästen, som kom ut ur 
sin dörr.

Getgumman var en liten spenslig varelse, med ett ansigte, 
som ännu visade spår af en förgången skönhet. Hennes blick 
var mild och hennes leende hjertegodt. När Håkan såg på 
henne, kände han sig så underlig till mods, ty gumman föreföll
honom som en vålnad från länge  sedan flydda dagar. 
Hennes åsyn väckte hos honom ett minne, som kom hans 
hjerta att klappa häftigare, än det gjort på många år. Samma 
känsla hade trängt sig på Håkan, då han första gången såg 
den gamla qvinnan, som kommit till honom för att se på den 
lägenhet, han annonserat ledig att hyra. Men då, liksom nu,

hade hjertats rörelse   snart lagt sig, och
Håkan blef åter lika stel och kall som förut.

"God   qväll,   mäster  Håkan!" helsade gumman och
fortsatte sedan, vänd till getterna:  "Snart
ska' Sippan och Grållan in i vedboden, och lilla
Perlan, som är bara barnet, får följa med mej."

När getterna sågo sin matmor komma, lemnade de
genast gräsbetet och trängde sig kring gumman, ty
nu visste de, att det skulle vankas några saltkorn,
en sillnacke eller dylik läckerhet.     Under det att
gumman delade ut sina håfvor, vände sig Håkan för
att gå in till sig.    Han hade med en nick besvarat
hennes helsning, men som han icke var böjd för
något samtal,   så   beslöt   han att vända gumman
ryggen, innan hon fick tid att slå upp språklådan
på nytt.

Men han  fick icke taga ett steg
bort,  förrän han hörde gumman säga:

"Mäster Håkan tycker om min lilla Perla, tror jag?"

Håkan stannade och sade: "åhja!"

"Jag håller af henne, som vore hon mitt eget barn",
fortsatte   gumman.      "Man  måste ha' någon
att pyssla om här i verlden,   ty   älskar man ingen
annan, så älskar man sig sjelf alldeles för mycket,
och det blir inte bra i längden."

Håkan vände sig och såg på gumman, liksom för att
utforska, om hon hade någon hemlig mening med
sina ord.  Men hon lutade sig ned och smekte den
hvita geten, så att Håkan icke såg hennes ansigte.

"Tror också madam, att Perlan bryr sig om hennes
kärlek?" frågade Håkan torrt.

Grumman reste sig och såg på honom med sina stora
ögon. Håkan kände liksom en rysning vid denna blick,
och han tänkte för sig sjelf: "Just så brukade
Kjerstin se på mig." Efter en stunds tystnad fortsatte
Håkan:

"Om jag ville kosta på en tolfskilling till salt,
så skulle madam Blom få se, hur Perlan skulle löpa
från henne till mig."

Blodet steg upp på Håkans gulbleka kinder och han
talade med häftighet.

Madam Blom stod några ögonblick orörlig och stirrade
på gubben, som darrade liksom af vrede. Plötsligt
rullade en tår ned på hennes kind, och då hon vände
sig bort, för att föra halsdukssnibben till ögat,
suckade hon, och Håkan tyckte sig höra henne säga:
"Stackars Håkan!"

Dä skakade han häftigt på hufvudet och mumlade:
"Här står inte rätt till", hvarpå han hastigt gick
in till sig.

Gumman följde honom med ögonen, tills han slöt dörren
efter sig. Då vände hon sig till sina getter och
gick med dem till vedboden, der Sippan och Grållan
stängdes inne, hvarefter hon med Perlan tog vägen
öfver gården och gick in i sin lilla kammare,
som låg vägg i vägg med det rum, Håkan bebodde.

Det hade under tiden blifvit mörkt, och gumman
tände på ett talgljus, som stod i en bleckstake på den
gamla dragkistan. Den matta lågan kastade sitt sken
ut öfver föremålen i rummet. I ena hörnet hade Perlan
sin halmbädd, och på långväggen midt emot spiseln
var gummans sofplats, en hvitmålad pinnsoffa. Ett
bord på tre fötter, en skinnklädd stol med ryggstöd
och dragkistan med messingsbeslag utgjorde rummets
öfriga möblering.

Då madam Blom om qvällarne stängt in sina getter,
hade hon för vana att sysselsätta sig med ett
handarbete, tills hon närmare midnatt sökte hvilan,
men i afton brann ljuset länge, under det att
gumman stod försjunken i djupa funderingar, lutad
emot dragkistan. Ibland närmade hon sig väggen, som
skiljde henne från Håkan, och der stannade hon långa
stunder, liksom för att lyssna. Till sist öppnade hon
en af dragkistans lådor och tog fram en liten ask af
papp, som hon satte på bordet. På botten af asken låg
ett paket, omknutet med ett silkesband. Med darrande
fingrar löste gumman upp bandet och en liten samling
af bref och biljetter föllo ut på bordet. Flera af
dem voro skrifna på ljusrödt papper, men de voro så
gamla, att tiden hade blekt ur färgen, och nu sågo de
ut som vissnade rosenblad.

Tårarne skymde i gummans ögon, då hon satte sig ned
för att läsa. Men snart hämtade hon sig så mycket,
att hon kunde skönja, hvad som stod skrifvet,
och dessutom hade hon väl kunnat upprepa brefvens
innehåll, om hon också suttit i djupaste mörker, ty
hon kunde utantill, hvad som stod på dessa minnesblad
från hennes ungdoms dagar.

Brefven   voro   försedda   med   nummer,  och hon
öppnade först numro ett.    Det var af följande
innehåll: 

"Mamsell Kjerstin!

Jag kan icke säga er, hur öfverraskad jag blef,
då jag tillsammans med några kamrater i söndags
afton kom till Blå porten, för att sexa, och fann
er der som uppasserska. Fem år hafva förflutit,
sedan jag var nere på besök hos min mor i Blekinge;
men då var ni knappast mer än ett barn, ehuru nyss
konfirmerad. Hvad ni blifvit vacker sedan dess,
och ändå är ni nästan den samma, som förr. Jag
kände genast igen er, då ni kom in genom dörren,
och hade inte mina sällskapskamrater varit, så hade
jag bestämdt sprungit fram och tagit er i famn,
ty så glad blef jag vid er åsyn.

Hur förunderligt har icke allt förändrat sig,
sedan vi som barn sprungo och lekte på kyrkbacken
hemma i Ronneby. Aldrig tänkte väl jag, då
jag som en fattig pojke lemnade min mors hem
och reste upp till Stockholm, att jag tolf år
sednare skulle vara en välbergad skräddaremästare
i hufvudstaden. Och ännu mindre tänkte jag att få
återse lilla "barfota-Kjerstin" som en fin och
präktig uppasserska. Men då nu så skett, så låtom
oss fortsätta bekantskapen och blifva hjertans goda
vänner. Inte tror jag, att ni ska' behöfva skämmas
för att vara vän med en skräddare, ty skam att tala
om det, så har jag de förnämaste kunder i hela staden
och har redan samlat ihop så mycket, att jag kan
utvidga min rörelse. Dessutom blir jag snart löjtnant
vid borgerskapets kavalleri, och då, om inte förr,
skall jag väl finna nåd inför den vackra mamsell 
Kjerstins ögon.

Då ni läser detta bref, tänker ni troligen,
att jag lika gerna muntligt kunnat säga er allt
detta. Men derpå vill jag svara, att jag har svårt
för att tala ut, hvad jag tänker, då jag kommer i er
närhet. Jag skulle då vilja säga, att jag beundrar,
att jag afgudar er; men när jag skall framstamma
dessa bekännelser, så blir jag plötsligt stum som
en fisk. Det går bättre att skrifva dylika saker,
och derför fattade jag pennan. Och då jag nu har
henne i handen, så tillåt mig fråga, om ni vill
följa mig på en promenad och på spektaklet om
lördag? Jag väntar med hyrvagnen från klockan 4
e. m. vid Djurgårdsslätten. Det är en barndomsvän,
som begär detta möte, och derför skall ni ej kunna
tvifla på mina hederliga afsigter. Kom, ty annars
blir jag förtviflad.

Er vän och beundrare, 
Håkan Rosenberg."

Brefven numro 2-5 voro blad, der Håkans lyckliga
kärlek stod skrifven. Kjerstin hade besvarat hans
varma böjelse, som derigenom lågat upp allt mer
och mer.

Det sjette brefvet i ordningen betecknade ett vigtigt
ögonblick i den lilla kärlekshistorien.    Detta bref
lydde: 

"Min Kjerstin!

Då jag i går ville tala allvarligt med dig och
sade, att det gällde vår framtid, så slog du bort
mitt allvar med skämt och svarade: 'Låt morgondagen
sjelf bära bekymren för sina behof.' Nej, Kjerstin,
så får det icke vara! Jag håller så innerligt af
dig, att hvar minut, som jag icke ser dig, är för
mig en plåga. Du får icke längre stanna, der du är;
ty att veta dig i kretsen af oblyga sprättar, gör
mig galen af svartsjuka. Ja, jag bekänner, att jag
är svartsjuk, ty jag älskar dig gränslöst. Du har
ju också sagt, att du håller hjertligt af mig. Blif
derför min hustru och byt ut värdshuslifvet mot
ett stilla borgarehem. Då jag äger dig, skall min
lust och kraft till att arbeta växa, och jag tror
för visso, att du icke skall behöfva sakna något i
ditt nya hem. Och om något fattas, så hoppas jag,
att vår kärlek skall fylla bristen.

Jag kommer till dig i morgon afton, för att hämta
ditt svar och på samma gång dig sjelf; ty om du
verkligen älskar

mig, så skall du icke neka att öfvergifva källarsalen
och följa mig till en gammal slägting, der du
skall bo, tills vi hinna ställa allt i ordning för
bröllopet. Jag omfamnar dig i tanken och är lycklig,
ty jag tror, att du älskar

din Håkan."

Innan gumman Blom vek tillsamman detta bref, kysste
hon det häftigt flera gånger. Derpå lade hon det
bredvid de andra, som hon läst, och tog det sjunde
och sista, som innehöll blott dessa rader:

"Då jag kom, för att hämta dig som min hustru,
såg jag en vagn rulla bort från verandan, der jag
hoppades få se dig
skynda till mitt möte. Jag hörde ett skallande skratt
och kände igen din stämma. Det var du, som åkte
bort med sekter Axelson och en af hans lättsinniga
stallbröder. Jag förstod svaret, som du gaf mig;
det var förfärligt, men tydligt! Trolösa qvinna, du
har förstört mitt hela lif, och om jag blott kunde,
så skulle jag förbanna dig. Men kanske skall det en
gång bli straff nog för dig, att tänka, hur olycklig
du gjort

din Håkan."

Gumman Blom snyftade konvulsiviskt, då hon läste denna
sista skrifvelse, och när hon slutat, lät hon hufvudet
sjunka ned mot bordet och ropade med förtviflan:
"Håkan, min Håkan!"

(Forts.)



En bild från Lorenzofloden.

Insjöarnes präktiga  flod Lorenzo,   som tillför Atlantiska  
Oceanen öfverflödet från Canadas sex ofantliga vattendrag, 
skänker under hela sin, öfver 430 geografiska mil
långa, väg den mångfaldiga omvexling, som plägar vara   
egendomlig för en så väldig flods område. Den mest
storartade företeelsen är tvifvelsutan Niagarafallet;
men icke mindre upphöjda bilder af en otyglad
elementarkraft framvisa ock strömfårorna och forsarne,
under det att å andra sidan de herrliga öarna och de
delvis så yppiga eller groteska stränderna utveckla
verkligt paradisiska scenerier för åskådarens blickar. 

Jag hade länge stått försjunken i beundran
vid åsynen af det storartade Mortmorencyfallet (se
Familj-Jour. Band. V, sid. 149.), denna fängslande
naturscen, för hvars beskådande jag enkom rest från
det ståtliga Quebec, då jag väcktes ur mina drömmar
af min ledsagare, en mager skotte, som frågade,
om jag icke också hade lust att se jättetrapporna,
ett verk från den tid, då enligt hans mening blott
Enochs söner lefde i Amerika, från hvilka de nuvarande
indianerna skola härstamma.

Scen från Lorenzo-floden.

Under lika rysliga som besynnerliga historier om jättarne
och deras grymhet, förde mig skotten genom en för fotgängare
ingenting mindre än beqväm skogsstig, och efter nära en 
timmes ansträngningar hörde jag plötsligt ett besynnerligt brusande
dån, alldeles som då en vattenmassa kastar sig utför
branta klippor. Efter ännu någon promenad voro vi
vid första steget af jättetrappan, som bestod af sex
ofantliga klippblock, hvilka i form af trappor voro
staplade ofvanpå hvarandra. Men mycket intressantare
än denna obetydliga kuriositet i naturen var deremot
den bredvid frambrusande forsen. Öfver synliga och
osynliga klippmassor rusade nämligen floden i vild
fart framåt, slitande med sig träd, hvars mörka
stammar och gungande grenar ofta slungades mot
ett stenblock, der de reste sig i höjden, hvarpå
de återigen fattades af det hvirflande vattnet och
pilsnabbt bortfördes, tills de råkade på ett nytt
hinder. Men liksom för att komplettera det vilda
naturuppträdet, framflög på stormens vingar ett
fruktansvärdt oväder, för hvilket min skotte och jag
funno en temmeligen beqväm asyl i en vid och rymlig
håla, några hundra steg nedanför

jättetrappan. Men denna tillflyktsort utgjorde icke
qvarter för oss allenast, ty just när ovädret började
urladda sig som häftigast, kommo i fullt språng
från skogen och utför de oerhörda jättetrappstegen
tvenne indianska jägare, som vid hvarje åskslag böjde
sig ned, liksom gässen bruka göra. De förskräckta
rödskinnen smögo in i vår håla och satte sig, tysta
och skenbart likgiltiga, i den aflägsnaste vrån,
medan jag framtog penna och skissbok, hänförd af
detta elementernas uppror.

Efter ungefär en timmes förlopp drog sig ovädret mot
söder och snart hörde man blott på afstånd dundret
af åskan. Rödskinnen skakade sig som våta hundar och
vandrade uppefter floden; men jag och min skotte togo
vägen genom den nästan ogenomträngliga skogen tillbaka
till Montmorency-fallet, der jag lät torka mina helt
och hållet genomvåta kläder och under tiden förtärde
en bastant måltid. På aftonen anlände jag åter till
Quebec, tillfredsstäld med den njutning den förflutna
dagen i rikt mått beskärt mig.



Mesayas-indianerna.

Dessa indianer höra till Umayas vidt utbredda stam,
från hvilka de i fordna tider hafva skilt sig,
bo nu mellan floden Japura och Apoparis öfra lopp
och uppgifvas vara omkring tusen eller tolfhundra
man. Deras språk och seder hafva under tidernas lopp
undergått många vexlingar. Den säcklika drägt, som
deras stamförvandter begagna, har hos dem lemnat rum
för ett slags höftbeklädnad, hvilken de tillverka af
en mängd tåglika rep, som de sno ihop af den svarta
Coata-apans (Ateles niger) hår. De äro också de enda
sydamerikanska indianer, som använda det för öfrigt
sparsamt förekommande aphåret till ett praktiskt
bruk. Vid denna höftbetäckning fästa de ett stycke
brunfärgadt bomullstyg, hvilket stundom prydes med
en mängd brokiga fjädrar. Vår bild visar just, huru
denna temmeligen tarfliga beklädnad är beskaffad. Män
och qvinnor styra ut ansigtet med långa törnen af
mimosan, som de sticka igenom hål på öfverläppen och
hvilka taga sig ut såsom murrhåren på en katt. Till
vapen begagnar Mesayan båge och pilar, en klubba och
en kort käpp, hvilken är klufven i ena ändan och gör
tjenst som slunga.



Dessa indianer förfärdiga hvarjehanda dryckeskärl och
åtskilliga andra för dem nyttiga saker af hevæans
saft, hvilken de kalla cahechu (kautschuk).

Mesayas stå i dåligt rykte som kannibaler. Spaniorerna
i Papayan och brasilianarne hafva lagt dem till last,
att de med förkärlek äta menniskokött. Att de äro
menniskoätare kan väl icke betviflas, men de äro det
till följe af hämdlystnad, som de ärft från långt
tillbaka och de förtära endast och
allenast menniskor af Miranhas stam, mot hvilken de
äro uppfyllda af ett obeskrifligt hat. Deras älste
berätta uppkomsten af denna sed på följande sätt:

För lång, lång tid tillbaka, när djuren ännu kunde
tala, ströfvade en hord Miranhas omkring vid Japura
och fann der en på stranden liggande Umaya. Miranhas,
som voro hungriga, slogo ihjel den sofvande och åto
upp honom. Umayas erhöllo kännedom om denna händelse
genom en fågel Surucua, började från detta ögonblick
ett hämdekrig mot Miranhas, och hvem helst af dessa,
som råkade i deras våld, blef uppäten på grund af
hämd och vedergällningsrätt. Dervid går eller gick
man utsökt raffineradt till väga. Den fångne fördes
till Mesayas by, men blef icke inspärrad, utan endast
strängt bevakad. Man gaf honom en qvinna, som måste
föda honom med goda och  rikliga saker, så att
han   skulle  bli fet.
Efter omkring ett fjerdedels år förde man honom
en afton vid fullmånen ut i skogen, der han sjelf
måste samla den ved, hvarmed han skulle komma att
stekas. Då han var ankommen till byn med sin börda
och nedlagt den samma, betecknade de krigare, som
hittills hade bevakat honom, med röd ockra de delar
af kroppen, som de dagen derpå ämnade äta upp, och
derpå uppfördes i månskenet en dans, hvari den fångne
tog del. Under tiden framskaffade qvinnorna de till
kalaset erforderliga kärlen, och efter midnatt måste
Miranhan gå tillbaka till sin hydda.

Morgonen derpå kallade man på den fångne; så snart
han kom ut ur hyddan, erhöll han genast åtskilliga
slag på tinningarne och sjönk ned liflös. Sedan afskar
man hans

hufvud, som sattes på en lans och bars omkring
byn. Kroppen släpades vid fötterna till närmaste
bäck, hvarest den sönderskärs af gamla erfarna
köksor och kokades i kittlar öfver i den eld, till
hvilken Miranhan qvällen förut hade måst 
framsläpa veden. Vi vilja här icke närmare skildra en
sådan gräslig måltid; det må vara nog att anmärka,
det äfven benknotorna sönderslogos, på det att man
också skulle kunna förtära mergen. Af slagtoffret
fick ingenting annat vara öfrigt, än det balsamerade
och målade hufvudet, som sedan bevarades som ett
åminnelsetecken i den tappraste krigarens hydda. Men
hvad hände omedelbart efter detta kalas? Jo, alla
Mesayas försökte så fort som möjligt åter blifva
qvitt det förtärda menniskoköttet; de kände till
och med äckel för den afskyvärda födan, och dermed
är ett bevis lemnadt, att de icke hade förtärt den
samma af begär efter menniskokött, utan endast och
allenast på grund af hämdlystnad och vedergällning.

Särdeles egendomliga äro Mesayas religiösa begrepp. De
erkänna ett högsta väsen, som skapat allt och håller
himmel och jord i rörelse. De våga icke gifva det
samma ett namn. Den synlige representanten af denne
gud är en fågel, nämligen Buêquê, surukuan (Trogon
Surucua), som utmärker sig 
genom sköna fjädrar. Det finnes tvenne sferer, den
öfra genomskinlig, den nedra mörk. I den förstnämda
bor gudomen, som är mäktig, förståndig och god; i den
sistnämda födas och dö menniskorna, som efter döden
belönas eller straffas. De båda stjernorna Beî och
Yocé (solen och månen) skänka omvexlande den öfra
sferen sitt ljus. Också om en stor flod talar man,
och när hela jorden var betäckt med vatten, undgingo
Mesayas, som då för tiden voro så stora som de högsta
träd, förstörelsen genom att flykta i en omstjelpt
canahua (pirog).

Mesayas kunna blott räkna till tre; skola de gå
deröfver, sker det genom fördubbling. I giftberedning
äro de mycket erfarna. De helsa på det viset, att den
ena säger: "I natt har jag drömt om en apa", hvarpå
den andra svarar: "och jag om en flädermus." Månggifte
är tillåtet. Mesayan förbränner liken och lägger
benknotorna i ett lerkärl, som bisättas på aflägsna
ställen i skogen. Sådana begrafningsplatser är
Mesaya-indianen rädd för, ty han tror, att de
kropplösa själarne ströfva omkring efter en annan
kropp och kunde fara in i hans. Då skulle han få två
själar i en kropp och det blefve väl för mycket!



Mäster Håkan.

Berättelse af Richard Gustafsson.

(Forts. från sid. 148.)

2.

Slutet på kärlekshistorien.

När Håkan efter mötet med gumman Blom kom in till sig,
var han häftigt upprörd. Han vandrade med tunga
steg fram och tillbaka öfver golfvet, men lugnet
ville icke återkomma. Tinningpulsarne bultade, som
om han hade feber, och hjertat slog så häftigt, att
han tyckte sig höra dess slag. Oupphörligt tyckte
han sig se gumman Bloms stora ögon stirra emot sig,
och denna blick brände honom ända in i hjertat.

"Hon är ju död", mumlade han för sig sjelf. "Det är
blott en slump, att gumman derinne har samma namn,
som Kjerstin. Och det är min inbillning, som gör henne
lik mitt ungdomsminne. Nej, det kan inte vara hon!"

Men hur mycket än Håkan försökte att jaga bort
hvarje tankebild, som sammanställde gumman Blom med
hans sorgligaste ungdomsminne, så trängde sig likväl
dessa bilder allt närmare in på honom och gåfvo honom
ingen ro.

Då tyckte Håkan sig höra snyftningar från madam Bloms
kammare. Ja, han urskilde dem tydligt och hörde hennes
rop: "Håkan, min Håkan!" Blodet brände i hans ådror
och han andades så tungt, att det föreföll honom, som
vore han nära att qväfvas. Utan att så noga veta, hvad
han gjorde, öppnade han dörren och gick ut. Han stod
en stund stilla på gården och inandades nattluften
i djupa drag. Derpå vände han sig till madam Bloms
dörr och bultade på.

"Hvem är det?"   frågade gumman.

"Är det du, Kjerstin, så öppna!" svarade Håkan.

Dörren öppnades och Håkan steg in. Gumman ryggade
några steg tillbaka, då hon såg Håkans dödsbleka
anlete. Sjelf var hon blek och darrande af
förskräckelse. Sedan Håkan stängt dörren, hade han
stannat midt på golfvet, med sina blickar fästade
på gumman. En lång tystnad följde, och derpå sade
Håkan doft:

"Känner du igen mig?"

"Ja, ja", svarade gumman sakta.

"Du är då den Kjerstin, som jag älskade en gång?"

"Ja, ja."

Det blef åter tyst. Efter en stund drog Håkan djupt
efter andan, så att det lät som en rossling.

"Förlåt, förlåt mig, Håkan! Jag har sökt dig så
länge", sade gumman.

"Hvad vill du mig?" 

"Jag ville se dig."

"Så se mig då. Det är du, som gjort mig, sådan jag
är. Kanske att du ännu finner någon likhet med den
lefnadsglade mannen, du bedrog?"

"Det är förfärligt, Håkan, hvad du nu säger." 

"Förfärligare var sorgen, som tog allt
ifrån mig. Jag försökte att jaga bort den och
blef ruinerad. Hvad jag nu är, har jag att tacka
instinkten för. Det var svält, som dref mig att sälja
mina egna kläder, och så fortsatte jag med att sälja
andras paltor, för att lefva. Om jag samlat något på
kistbotten, så är det för att icke behöfva hungra, när
jag inte längre kan gå ur idet. Jag gör som djuren,
jag, sedan menniskors exempel blef mig olidligt."

"Jag har gråtit mycket, sedan vi skildes", sade gumman. 

"Men   du   skrattade,   då jag sist såg  dig.
Det   är   nu mycket länge sedan."

"Jag har dyrt fått ångra mig."

"Jag trodde, att du var död", återtog Håkan efter
ett kort uppehåll.

"Kanske att det hade varit bäst?" 

"Ja, så tänker jag", sade Håkan.

En rysning skakade gumman, och hon yttrade sakta:

"Du hatar mig mycket, Håkan?"

"Det var nära,  att jag hade glömt dig och ville icke se
dig mer.    Hvarför kom du hit, då jag ville vara i ro?"

"Jag har ju sagt, att jag ville se dig. Då slumpen
gjorde, att jag kom i din närhet, så kunde jag
icke motstå frestelsen att stanna qvar. Jag trodde,
att du skulle kunna förlåta mig." 

Gumman hade sjunkit ned på soffan och gret.

"Jag vill hafva lugn under mina sista dagar, och det kan
jag icke få, om jag ser dig!" sade Håkan häftigt. 

"Ack,   låt mig stanna qvar!   Jag skall dölja mig för dig
och begär icke mer,   än att få se dig genom
fönstret,   då du kommer hem om qvällen."

"Jag vill icke veta af dig!" 

"Håkan, gör mig icke olyckligare, än jag är!" 

Gumman knäppte bönfallande ihop sina händer och sträckte
dem emot Håkan, som stod der hotande och mörk.

"Jag tror icke. hvad du säger", återtog han.

"För Jesu namns skull!"

"Nej, lemna mig i ro; det är allt, hvad jag begär."

"Säg åtminstone, att du förlåter mig!"

Håkan stod tyst och skakade blott på hufvudet. Derpå
gick han ut och lemnade gumman ensam med sin
förtviflan. Då han åter kom in i sin kammare, kastade
han sig på sin säng; men oron dref honom snart upp
från bädden igen. Han gick fram till fönstret åt
gården, och der satte han sig och såg ut i den
stjernklara natten. Då hörde han grannens röst. Gumman
bad högt: "Herre Jesus, min frälsare, hjelp mig i min
nöd!" Sedan blef det tyst, och Håkan satt ensam med
sina tankar, tills det började dagas. Då steg han
upp, svepte den gamla pelsen om sig och gick till
sin skrubb i tyska kyrkmuren.

När Håkan kom hem om qvällen, såg han efter getterna
på gräsplanen; men de voro icke der. Håkan ville känna
sig nöjd med att de voro borta; men det var ändock,
som om han hade saknat dem. Han såg åt sidan till
madam Bloms dörr och tänkte: "Hon är borta nu"; men
vid den tanken ryste han till, och när han kom in till
sig, öfverraskades han af att känna sig orolig öfver,
hvart gumman tagit vägen.

En stund efter sedan Håkan kommit hem, tyckte han
sig höra ett ljud från andra sidan gården. Han
spratt till, ty det lät som en bräkande get. Ljudet
upprepades flera gånger, och det var omöjligt att
misstaga sig på, hvarifrån det kom. Sippan och Grållan
voro således qvar i vedboden. Då var säkert också
Kjerstin qvar i sin boning.

Håkan steg upp och lade örat intill väggen. Allt var
tyst och stilla, och han hörde blott sina egna djupa
andedrag. Då var det, som om hjertat börjat krympa
samman, och blodet sprängde uti ådrorna. Plötsligt
tyckte Håkan, att han hörde ett stönande och pustande
der inne; men snart blef allt tyst igen.

Frampå natten hördes åter de stönande ljuden från
madam Bloms kammare, och ibland föreföll det Håkan,
som hörde han en qvidan. Han kunde icke sofva, och
ångestsvetten perlade fram på hans panna. Så vakade
han äfven hela denna natt, och när morgonen kom,
gick han icke ut som vanligt. Han satt vid fönstret
och väntade att få se madam Blom komma ut, ty hon
brukade hvar morgon regelbundet besöka sina kunder,
som drucko getmjölk för bröstsjukdomar.

Men hela förmiddagen gick, utan att gumman syntes
till. Håkans oro tilltog för hvarje timma, som flydde
bort. Flera gånger steg han upp. för att göra slut
på ovisshetens plåga och gå in till gumman; men han
vände alltid om på halfva vägen. Under dessa strider
förflöt omsider hela dagen och mörkret bröt åter
in. Då härdade Håkan icke längre ut, utan gick och
klappade på Kjerstins dörr.

"Kom in!"   svarade gumman   med en stämma,   så
svag, att den ljöd som en hviskning; men Håkan
hörde den väl, ty han lyssnade med återhållen
andedrägt.   Han steg in och stannade   midt
uti   rummet;   men han såg ingenting,   ty
det var alldeles mörkt omkring honom.

"Är det du, Håkan?" frågade gumman.

"Det är jag", svarade han.

"Gud välsigne dig, för att du kom till sist ändå."

"Hur är det fatt med dig, Kjerstin?"

"Det är snart slut med mig."

Håkan trefvade fram till soffan, der Kjerstin låg. Han
stötte foten mot något mjukt, som då rörde sig. Det
var Perlan, gummans favorit, som öfvergifvit sin
halmkärfve, för att söka upp sin matmor.

"Vill du, jag skall tända på ljus?" frågade Håkan.

"Ja, ja, gör det; här är så mörkt."

Håkan gick ut och kom strax tillbaka med en liten
messingslampa, som han tände. Då han vid skenet såg
Kjerstins bleka ansigte, kunde han icke tillbakahålla
en suck. Dödens andedrägt hade redan vidrört henne,
men hon hade dock ännu full sansning. Hon såg på
Håkan med sina milda ögon och försökte att räcka
honom handen, men den föll åter ned vid hennes sida,
Då satte sig Håkan på soffkanten och tog hennes hand
i sin.

"Tack, Håkan!" hviskade hon.

Efter en stunds tystnad frågade Håkan, om han skulle
hämta en läkare.

"Nej, gå inte ifrån mig nu", svarade Kjerstin. "Jag
har så mycket att säga dig, innan jag går hädan."

"Inte skall du dö nu."

"Det kan hända likväl, och det ska' inte kännas så
svårt, om du innan dess säger, att du förlåter. Och
det gör du nog; ty om inte ditt hjerta vaknat, så
hade du inte kommit hit."

"Du har rätt, Kjerstin; jag har blifvit vekare,
än förut, och jag förlåter dig allt. Ja, ja,
jag förlåter!"

"Tack för det, käre vännen. De orden ge mig lugn. Och
nu kan jag tala om för dig, hvad som händt mig
i lifvet, sedan vi skildes åt. Jag lemnade dig i
förtviflan och följde sekter Axelson, som lockade mig
med sitt stora öfverflöd. Men det dröjde icke länge,
förrän han öfvergaf mig, och jag stod der hjelplös
med ett litet oskyldigt barn vid mitt bröst ..."

"Du har då ett barn, Kjerstin?" afbröt henne Håkan.

"En son", svarade hon,   "Axelsons barn."

"Och han öfvergaf er båda?"

"Han ville inlösa gossen på barnhuset, men jag ville
inte släppa mitt barn ifrån mig. Det var det enda,
jag hade i lifvet, och hellre, skulle jag gått i
döden, än lemnat gossen ur min famn. Då gaf fadern
mig inlösningspengarne, och sedan hörde jag aldrig
af honom mer."

"Det går så oftast till", mumlade Håkan.

"Jag hade en slägting här i staden, en handelsman,
och till honom vände jag mig, för att få hjelp. Det
var en barmhertig menniska, och utan honom skulle
både jag och gossen varit hemfallna åt eländet, ty
mina krafter voro uttömda och jag repade mig icke
på länge. Min slägting var ungkarl och jag skötte
hans hushåll. Min lille Robert hyllade han, som
om det varit hans egen son. När gossen växte upp,
skickades han till den bästa skolan och fick en god
uppfostran äfven i hemmet. Det var en fridfull tid,
som jag icke förtjent, men som den gode Guden gaf
mig för mitt barns skull.

"När Robert var fjorton år, träffades jag af en
hård pröfning. Hans fosterfar kom då en dag till
mig och sade: 'Jag kan icke längre hjelpa dig, som
hittills. Men jag vill göra, hvad jag kan. Inom kort
reser jag härifrån till Australien. Låt gossen följa
mig och han skall kanske göra lycka i det främmande
landet.'

"Jag svarade nej, och vår hjelpare -- Gud välsigne
honom! -- reste ensam. Han dog i en feber, strax efter
han kom fram. Nu var jag öfverlemnad åt mig sjelf,
och jag arbetade både natt och dag, för att min
Robert skulle kunna få fortfara med att läsa, ty han
hade ett godt hufvud och hans lärare berömde honom
alltid. En god hjelp har jag haft af mina getter,
som jag på sednare tider lagt mig till. Jag har haft
många förnäma kunder och ett helt år mjölkade jag
hvarje morgon ett glas ur Sippans spenar åt Roberts
far, innan han lade sina ögon ihop för alltid. Den
rika enkan gaf mig en hederlig dusör på sin mans
begrafningsdag ..."

Kjerstin hade berättat med så mycken ifver, att
hon till sist hade svårt att andas. Hon gjorde derför
ett uppehåll, tills Håkan omsider frågade:

"Hvad blef det af din son?"

"Just det, som jag alltid hade önskat. Han blef
en Herrans tjenare, och jag har sjelf hört honom
många gånger, då han har talat till församlingen och
vederqvickt törstande själar."

"Han är då prest?"

"Ja, han är en Guds man."

"Och hvar är han?"

"Han biträder kyrkoherden i församlingen."

"Vill du, att jag skall gå efter honom?"

"Ja, Håkan, jag tänkte bedja dig det, nu, då jag
talat om allt för dig", svarade gumman. "Men icke
midt i natten. I morgon tidigt ska' du söka honom."

"Men", invände Håkan.

"Jag lefver nog till dess. Det är bättre med mig nu,
sedan du kom."

Wisby från norra batteriet.

"Hvar skall jag träffa honom?"

"Ställ dig vid kyrkdörren i morgon bittida, då han
kommer från morgonbönen."

"Men jag känner icke igen honom."

"Fråga kyrkvaktarn efter adjunkten Blom. Och gå nu
in till dig, Håkan; du kan behöfva hvila ... Jag
vill också sofva ... om jag kan ... jag är så matt
... och trött."

Kjerstin slöt sina ögon; men i stället för att gå in i
sin kammare, satte sig Håkan på den skinnklädda stolen
och somnade. Han sof tungt, ty han var uttröttad af
de föregående nätternas vakande. När han ändtligen
slog upp ögonen, var det ljusan dag och solen stod
högt på himmelen. Hans första blick föll på Kjerstin,
som fortfor att sofva, så lugn och
stilla, att icke andedragen hördes. Håkan steg upp
och lutade sig öfver henne; men huru han än lyssnade,
hörde han ingenting. Då rörde han sakta vid hennes
hand, och den var stel och kall. Det var, som om Håkan
från sin febervärme blifvit förflyttad till en iskyla,
och hans lemmar skälfde som af en frossa.

"Död! -- ja, hon är död!" sade han sakta och knäppte
sina händer tillsamman.   Länge stod han sedan orörlig och 
betraktade den döda.   Derpå böjde han sig ned och kysste henne
på pannan, och då han reste sig upp, rullade några tårar från
hans ögon och stannade i fårorna på hans kinder.

Håkan   tog  ett  hvitt skynke   och höljde öfver
likets ansigte, hvarefter han gick ut och stängde
dörren.       

(Forts.)



Wisby från norra batteriet.

På  ingen  plats  annorstädes  i   vårt   land finner
man en så   rik   samling   af  minnesmärken   från
långt aflägsna tider,   som  inom Wisby stads murar.
Den sällsamma tafla,  denna stad företer och
till hvilken knappast något motstycke gifves --
så öfvervägande är ännu dess medeltids-tycke --, 
gör   äfven   på   besökaren  det lifligaste intryck.
Man går der både i en lefvande och en död stad, mer
kanske det sednare, ty  våra  dagars Wisby är ej annat
än en matt skugga af det Wisby, hvarom häfderna tala.

Forntidens och nutidens möte derstädes är dock ej mera
sällsamt, än anblicken af den mäktiga hansestaden
måtte hafva varit, då den utgjorde mötesplatsen och
centralpunkten för halfva Europas affärsverksamhet,
för det lifliga utbytet af idéer och varor mellan
många nationer under loppet af ett par sekel. Hade
medeltiden ej så mycket, som vore egnadt att väcka
nutidens förundran, skulle man förvåna sig öfver, huru
den långt ut i Östersjön utkastade, på naturprodukter
fattiga och af föga kultiverade länder omgifna ön
kunde utses till en sådan centralpunkt och huru
den inom kort förmådde uppsvinga sig till en af de
förnämsta intressenterna i det bolag (Hanseförbundet),
som förstod att snart underkasta sig handeln i
halfva vår verldsdel. Men äfven med undran häröfver
få vi dock ej bedöma den tidens storhet efter vår,
ej dess affärsverksamhet efter måttstocken af vår
tids förhållanden. Det är afståndet, som förstorar och
hindrar oss att se de verkliga dimensionerna. Må det
vara den gotländska stadens storhet, att hafva varit
stor för sin tid. Detta är ära nog. Beskaffenheten
af de effekter, som bestämde affärsrörelsen inom de
olika hufvudorterna för Hanseförbundet, antydes i
följande tänkespråk från 1200-talet, hvilket här må
anföras, såsom i möjligaste korthet karakteriserande
den tidens mäktigaste handelsstäder:

"Lübeck är ett köphus, Köln ett vinhus, Braunschweig
ett tyghus, Danzig ett våghus, Hamburg ett brygghus,
Magdeburg ett bakhus, Rostock ett malthus, Lüneburg
ett salthus, Stettin ett fiskhus, Riga ett hamp-
och smörhus, Reval ett vax- och linhus, Krakau ett
kopparhus, Wisby ett tjär- och beckhus."

Wisby var dock icke endast en stor stapelplats
för varor, det var äfven i följd deraf en stor
gästgifvaregård för den tidens vidt kringströfvande
och äfventyrsökande "turister", åt hvilket väderstreck
deras föresatta mål än låg. På de trånga gatorna
hvimlade vid sidan af den talrika befolkningen -- som
utom svenskar utgjordes af tyskar, danskar, ryssar,
ja, till och med fransmän, engelsmän, spaniorer och
greker, -- köpmän af alla nationer, pråliga riddersmän,
trasiga pilgrimer, stadda på vandring från eller till
"kyrkans fader" i Rom eller kristendomens vagga,
det heliga landet, stridsmän, hvilka som Väringar
ville söka lyckan och få mandomsdopet i Miklagård,
proselyter och prester, skälmar i munkkåpor och
äfventyrare af alla slag; och i gillestugorna, kring
de fyllda stånkorna, diskuterades dagens frågor på
alla möjliga tungomål.

Och hvilken tafla företedde ej hamnen och det
därutanför böljande hafvet! Hvarifrån vinden än
blåste, förde den till Wisby lasttyngda kölar,
bärande rika laddningar dels af 
nödvändighetsvaror,   dels   af  Orientens   och Indiens
mera för lyx och vällefnad afsedda produkter.

Wisby stod på höjden af makt och anseende; men den
ljusa sidan af dess saga var fullskrifven. Bladet
vände sig.

Den idoga stadens uppblomstring och undergång
utgöra trogna motstycken till både äldre och nyare
illustrationer till en gammal historia, hvilken som
en röd tråd genomgår mensklighetens. Väl anlagda
och lyckligt utförda affärer skapade välmåga, med
välmågan kom öfvermodet, med öfvermodet tvedrägten,
afundsjukan och sveket, och -- fallet var nära.

Det var Danmarks konung, Valdemar III, som gaf Wisby
dödsstöten, genom plundringen 1361. Staden hade
då 12,000 förmögne borgare, utom handtverkare och
arbetsfolk, som bodde utom murarna, i förstäderna,
hvilka sägas hafva sträckt sig ända till en half
mil från den egentliga staden; i 18 kyrkor prisade
de fromma Gud för den lycka, de njöto, den välmåga,
hvaraf de voro i besittning, de arbetets frukter, de
skördat. Om den då i Wisby rådande rikedomen sjunges
i en visa från denna tid:

"Svinen de äta ur silfvertråg, 
På guldten hustrurna spinna."

Den sunda lifskraft, som ännu fanns qvar, qväfdes
under Kalmar-unionen, hvilken, rik på olyckor och
förödmjukelser för Sverige i allmänhet, blef det i
ännu högre grad för Gotland och Wisby. Ön gick som
en handelsvara från den ene "ägaren" till den andre,
hvar och en efter största förmåga utsugande dess
näringskällor, och staden förvandlades från ett hem
för det fria varubytets fredliga värf till ett näste
för sjöröfvare, i spetsen för hvilka svenskarne
hade den stora fägnaden att se en af sina konungar,
-- visserligen fördrifven, men hvilken nu högg in på
sina förre undersåters egendom och lif, ostraffad,
emedan, såsom det hette, "väl äfven han skulle hafva
någonting att lefva af"! --

Med nya tider tog verldshandeln nya vägar, och Wisby
blef aldrig mer hvad det varit. Dess gator blefvo allt
mer öde, dess hus öfvergifna, och i dess kyrkor höjdes
ej mer några lofsånger. Sjelfva platsen för några af
de sednare söker man nu mera förgäfves, af några andra
stå dock ruinerna qvar, talande om forntids pomp och
ståt, och endast i en förkunnas ännu himmelens läror.

Det är den, S:t Maria, byggd af lübeckarne åren 
1190-1225, som med sina tre torn intager midtelpartiet i
den vy öfver Wisby, som i detta häfte meddelas. Till
höger ser man ruinen af S:t Lars' kyrka och till
venster kyrkan S:t Drottens ruin. Förgrunden utgöres
af de så kallade Strandträdgårdarne, mellan stadsmuren
och stranden, på hvilken det norra batteriet med dess
"skyddande eldgap" är uppfördt.

Sedd en sommardag från detta håll, isynnerhet från
redden, företer staden en särdeles täck och egendomlig
anblick. Ur lundernas täta löfmassor, hvilkas friska
grönska ger intrycket af behagfull trefnad och lif,
resa sig ruinerna, dessa forntidsrunor, hvilka tala om
sekler, som flytt, och om slägten, som länge sedan
försjunkit i "den sömn, der man drömmer minst".

A. E.

Litet tidsfördrif.

Efter ansträngande tankearbete behöfver man hvila,
men önskar dock ofta att hafva någon sysselsättning,
för att icke vara fullkomligt overksam. Åtskilliga
för detta ändamål lämpliga småarbeten hafva länge
varit bekanta, men blott få af dem låta utföra sig
genom så enkla medel och
bereda de små en så stor glädje, som det, hvilket
här skall beskrifvas.

Materialet är blott en handfull gula ärter och
några pinnar af det slag, som användes
till tändstickor; verktyget är en god
pennknif. Ärterna måste ligga i vatten, minst 
tolf timmar, men icke gerna öfver
ett dygn, innan man kan använda dem. Pinnarne
skaffar man sig lättast genom att skära "hufvudena"
af tändstickor, helst af de runda, hvilkas form
är den ändamålsenligaste. Med dessa pinnar och
ärter kan man då tillverka många nätta småsaker,
t. ex. efterbildningar af möbler m. m. Till en början
framställes här en hvilsoffa och en stol.

För att utföra den förstnämda, tillspetsar man i
begge ändar 6 pinnar af samma längd, t. ex. 1 tum, och
sätter en af de uppblötta ärterna på hvardera ändan;
ju närmare man kan  få  dem af samma storlek, desto
nättare blir  arbetet.

Dernäst förenar man dessa med 10 pinnar, tillspetsade
på samma sätt, men något kortare. Härvid må anmärkas, att
den lyckliga framgången i arbetet beror på den
noggrannhet, hvarmed man sätter ärten på den
tillspetsade pinnen; ty aftager och
påsätter man den flera gånger, blifver pinnens
spets fuktig och vill icke fästa i ärten. Derefter
tillskapar man ryggstödet af soffan och slutligen
benen.

Vid tillverkningen af stolen är bäst att utgå från
sätet, hvarå man börjar med midten. Ryggstödet
tillagas för sig sjelft och påfästes först, då
den nedersta delen af stolen -- sätet med benen --
är färdig.

Å den fyrkantiga korgen börjar man med att bilda
bottnens fyrkant och anbringar derefter diagonalerna;
dernäst fäster man de uppstående pinnarne något
snedt utåt, som teckningen utvisar, och förenar de
öfversta ändarne; nu anbringas de pinnar, som stödja
de mellersta ärterna i den öfversta fyrkanten, och
slutligen grepen. Denne sistnämde bör helst göras
färdig, innan den påsättes. 

Utförandet af den runda
korgen är något svårare; man bör äfven vid denna
utgå från bottnen, men på det sätt, att man först
anbringar de från den mellersta ärten strålformigt
utgående pinnarne i denna och så förbinder
ytterändarne. Derefter går man vidare på samma sätt,
som å den fyrkantiga korgen. 

Blomsterkorgen är den
mest invecklade, alldenstund bottnen bör bilda en
omvänd pyramid för att bättre stödja ringen, hvilket
betydligt försvårar arbetet. Man kan vid denna lika
lätt utgå från den öfversta ringen som från midten
i bottnen. Benet kan man göra fullständigare, i
fall man så vill, med 4 eller 6 fötter och förbinda
ytterändarne till en ring.

Man kan, såsom de här gifna exemplen visa, uppställa
en mångfald af former till efterbildning med detta
material, men ju mera sammansatt föremålet är, desto
svårare är det naturligtvis att utföra, och desto mera
tålamod erfordras. När man emellertid går till väga
med försigtighet från början och har sina pinnar
så vidt möjligt afmätta och tillspetsade, innan
man börjar att sammansätta dem, är arbetet icke
svårt. För att föröka styrkan kan man antingen
öfverpensla det färdiga arbetet med en stark
gummilösning, eller helt och hållet neddoppa det
deri, innan ärterna blifva torra. Man bör se till,
att föremålet står på ett vågrätt bord och öfver
hufvud är väl understödt, medan torkningen försigår,
alldenstund den figur, som det antagit vid torkningen,
icke sedermera kan förändras.

    
Ett nattstycke.

(Ram kring fyra taflor.) 

Prisnovell af Sylvia.

III.

En ung fru.

5.

Minny hade valt ett litet lungt ställe under några
löfträd till sin favoritplats; det låg mellan
tvenne kullar, med fri utsigt öfver Brunnsviken,
och der kunde hon sitta bittida och sent med ett
handarbete eller en bok i handen. Vid den första
veckans slut hade arbetet, som var en virkning, 
icke växt öfver det qvarter det innehade vid veckans
början, och märket i boken, som stått vid sextonde
sidan, skred icke heller stort framåt. Minny hade
full sysselsättning att lyssna på det klarglänsande
vattnet, som i afmätta repriser stänkte mot stranden,
under det hon på dessa solljusa dagar sökte tänka
på puddingar, hackningar och inläggningar, för att
öfverraska sin man med om qvällarne, då de intogo
små glada måltider ute på verandan. Det var med en
sorts ängslig ifver hon sökte hålla sig fast vid sin
huslighet, men midt under föreställningen om en lyckad
anrättning af kräftstjertar eller stufvad sparris,
föll tanken på ett par blåa ögon, och distraherade
henne från dessa köksspisfantasier. Blåa ögon --
hon hade aldrig förut svärmat för den färgen, hennes
hjeltar hade varit mörkhyade och svartögda herrar
och hon hade på sin höjd godkänt några sällsamma,
melerade ögon. Hade då hennes smak undergått
en hel revolution vid första försjunkandet i dessa
blåa ögon af en obestämd färg? Hon gjorde sig icke
sjelf denna fråga, men ertappade sig en dag med att
hennes Rochester drag för drag liknade Ferdinand
Dunkert. Huru mycket tänkte hon icke under dessa
ljusa sommardagar på den sysslolöse, rike, förnämt
uppfostrade unge mannen utan någon ledstjerna under
sin lefnads irrfärder. Hon funderade ofta på, hvad det
skulle blifvit af honom, om han varit fattig eller om
han, som sakerna nu stodo, slutligen skulle haka sig
fast vid den räddningsplanka, hennes man ansåg för
hans enda hjelp från ett förloradt lif; hon undrade,
om han någonsin skulle kunna älska en qvinna och om
han i sin tur skulle göra henne lycklig. Hon talade
ofta om honom och tänkte på honom under ensliga
stunder, såsom man grubblar på en oklar gåta, utan
tanke på att hon dermed kunde förnärma sin man, som
ibland om qvällarne tog Ferdinand ut med sig. O, dessa
qvällar, hvilket gladt tycke fann hon icke att de hade
med de fräsande perlorna i ett glas champagne! Hvad
betydde det väl, om hon berusades en smula? Intet
medvetande om något ondt eller någon fara fick plats
i hennes själ. Hon talade ju öppet om sina intryck
för sin man, och ingenting var klart för henne mera
än, att dessa qvällar voro så korta. Hvilken lifvad
sinnesstämning var det icke mellan dessa tre, som
vanligtvis i solnedgången sutto på verandan, icke
just derför att någon strödde omkring sig qvickheter,
-- hvad de sade var hvardagligt nog, -- men sällan
har någon lätt anrättning blifvit förtärd under en
lättare sinnesstämning, och Minny fick, oaktadt allt
protesterande, uppbära heder för de glänsande à la
dauberna och förvillande frikasséerna, under det
den "i ett för allt stadda", som nu passade upp vid
bordet, kunde svurit på, i fall hon skulle nedlåtit
sig till en ed, att frun icke hade så mycket som en
rödbeta eller ett mjöldoft i hela anrättningen.

"Min hustru undrar, om du inte tänker på att gifta
dig, Ferdinand; hon funderar så mycket på dig",
sade Gunstorp en sådan qväll.

"Gör hon?" Och Ferdinand såg på den rodnande unga
frun, som stack gaffeln tvärt igenom en servet.

"Hon tycker naturligtvis, att du borde smittas af
vårt exempel", och den äkta mannen slog armen om
sin hustrus lif -- och för andra gången i Ferdinand
Dunkerts närvaro böjde hon sig undan.

"Godvilligt låter jag inte fjettra mig", sade han
skrattande, "huru godt edert exempel än må vara!"

"Ack, jag har inte tänkt på oss!" sade Minny och såg
på honom med ett bestört och hastigt ögonkast.

Så hastig den oroliga blicken än var, så hade
Ferdinand märkt den, och det infall om giftermål i
allmänhet, som han bar på sina läppar, glömdes i hast.

"Minny har en blygsam natur, hon tänker aldrig på sig
sjelf, hon glömmer alltid, huru lycklig hon gör mig.

Ännu en gång rodnade Minny, kanske derföre att han
skulle tro henne utgöra en prosaisk hufvudperson i
detta tarfliga hvardagslag, som Gunstorp benämde
lycka.

"Fru Gunstorp tycker således, att jag bör gifta mig",
sade Ferdinand ett par dagar derefter, upptagande
detta ämne, under det han låg utsträckt i gräset på
hennes favoritplats, der han nu för tiden ofta brukade
ligga; ty han hade kort efter sina små bröders sjukdom
flyttat till Sellerö och räknade sig nu som granne
med Gunstorp.

En half mils ridt var just en lagom morgonpromenad;
han kunde så väl läsa tidningarne, och röka sin
cigarr under björkträden bakom Mariero, som under
de jemnskurna lindarne vid Sellerö; han kunde så
väl höra på fru Gunstorps små anmärkningar, som sina
egna tråkiga tankar, och till följe häraf betraktade
han Sellerö mera som ett lugnt nattqvarter än någon
egentlig bostad.

"Således borde jag gifta mig ... förmodligen för
att äktenskapskorset skulle ligga öfver mig, tills
jag vore krossad eller åtminstone så mjuk, att jag
kröp i en säck och strödde aska på mitt hufvud och
som ett ruelsetecken grep efter någon af de chimèrer
i sysselsättningsväg, Gunstorp kallar för menniskans
enda lycka? Nå har fru Gunstorp också godhetsfullt
tänkt ut, huru min tillkommande skall se ut?"

Icke skulle hans kärlek blifva det matta återsken,
som fallit på hennes lott, men detta kunde hon ju icke
säga honom. Den kärlek, som skulle rycka honom upp
till något bättre, måste vara en storartad passion,
förtärande som en ljungeld och stark som solen efter
regnväder.

"Hvarföre behagade fru Gunstorp inte ta' sin egen
lycka i betraktande ... hvarföre inte tänka på sig
sjelf? Ja, hvem vet, om ödet för ett par år sedan fört
oss i hvarandras väg, hvad som då kunnat hända?" Han
talade med den lätta, halft skämtsamma ton, som han
så ofta nyttjade till henne, under det han sträckte
handen efter några prestkragar, som stodo i blom
omkring dem, ryckte dem af och kastade dem i hennes
knä. "Antag, att ni är en ung flicka och att vi nyss
mött hvarandra och att ni då lät en tanke falla på
mig och började så här ... huru är det nu? Jo,
han älskar något litet, alls inte, utaf hjertat,
ja, utaf hjertat, fru Gunstorp! Se här, söker ni er
sax? Eller skall jag kanske springa efter en pall?"

Ungefärligen så der blef han vid att prata hela
dagarne i ända, om kärlek, blommor och tusen andra
ting; svepte schalen omkring henne, tog hennes arm
helt obesväradt och lade den under sin, då hon ville
promenera eller gå ned till ångbåtsbryggan för att
möta sin man, och de stodo der glada och obesvärade,
och glada och obesvärade voro de, när helst han än
ville komma eller något annat besök öfverraskade dem.

"Min söta", sade fru Forsner en dag, då hon jemte
Clara hastigt uppenbarade sig under björkarne på den
gröna gräsmattan, "du och herr Dunkert sitta här som
ett par kuttrande turturdufvor ... Ja, för ett glas
saft säger jag inte nej! Nå, hvad tycker du om, att
den snälle Julius skall lemna oss, resa till England
och blifva borta. Gud vet, huru lång tid? Ack det

blir riktigt tomt efter honom! Jag framkastade ett
litet förslag till grosshandlare Dunkert om, att han
just kunde skicka dit någon annan ..."

"Jag tror, min far inte gerna tar igen ett gifvet
ord eller en gifven order."

"Vi sväfvande, vankelmodiga varelser, huru svårt
hafva vi inte att fatta en sådan bestämdhet! Clara,
sitt inte och låt alldeles brunsteka dig!"

"Julius skall resa redan i morgon", sade Clara och
såg ut, som om hon, vid första lägliga tillfälle,
inte skulle hafva emot att få brista ut i gråt;
"resan har blifvit påskyndad redan en vecka, och han
kommer hit ut i qväll, för att säga dig farväl."

"Och herr Dunkert sitter här så lugn?" sade fru
Forsner hastigt, kanske för att föra talet på något
annat. "Gud ske lof, då är det väl inte sanning ..."

"Hvilket är då inte sanning?"

"Nej, jag kommer med idel jobsposter!"

"När man börjar en mening, bör man tala till punkt,
fru Forsner!"

"Ja, jag hörde, just som jag stod i begrepp att resa
hit ut, att herr Dunkerts båda små bröder äro mycket
sjuka, ja, rent ut, utan hopp!"

"Jag reser om en liten stund till staden. Stackars små
gossar! Min far är så innerligt fästad vid dem. Hvad
mig sjelf beträffar, tycker jag, det inte måtte
vara svårt att dö. Ju förr det allvarliga steget är
uttaget, ju mindre är vårt skuldregister."

Den unga värdinnan föreslog, att man skulle gå in;
det var, liksom den soliga gräsmattan i hast blifvit
fördystrad, och till och med fru Forsner var mindre
språksam än vanligt.

Minnys tankegång hade plötsligen blifvit förd på
döden. Om Ferdinand skulle dö ung? Denna fråga hade
aldrig föresväfvat henne och slog henne liksom med
en förlamning. Hon stod på nedersta trappsteget till
verandan, då hon räckte honom handen, när han gick,
och fru Forsner såg, huru han böjde sig ned öfver
den och att Minny var blekare än vanligt, då hon åter
vände om till verandan.

Härefter följde några dagars tomhet för den unga
frun. Julius hade rest och Ferdinand Dunkert
kom icke tillbaka. Han hade stått vid sina små
bröders dödsbädd, han hade följt dem till grafven
och icke öfvergifvit sin far en enda minut, sedan
döden slöt de båda barnens ögon. Det var nu en
riktig regnvecka. Minny fick hålla sig inne eller
på sin höjd mellan skurarne sticka ut sitt hufvud
på verandan, medan hennes man ropade, att hon blef
våt om fötterna. Hvar dag var sig nu så lik: alltid
mörk, kulen och ledsam, och hennes lif började just
blifva så mörkt, kulet och ledsamt -- som dagen. Den
nedslagenhet hon kände skyllde hon på solen, bara den
åter strålade klart, så skulle hon blifva gladare,
försäkrade hon sin man under dessa dagar, då han
ibland litet tankfullt såg på henne. Hon ville
gå i kyrkan och förkorta söndagen med att höra en
predikan i Solna kyrka, i stället för att läsa den
hemma; hon ville komma ut och röra på sig och känna,
att hon lefde, och hon satt i en skakande, uppslagen
droska och tyckte, att om hennes man under färden
varit litet muntrare och mer underhållande, så skulle
det icke hafva skadat.

Då de kommo hem från kyrkan, sutto Clara och fru
Forsner i förmaket, och hon försäkrade dem, att de
just voro lika ett par små fördelande solstrålar,
fastän himlen envisades att vara mulen och se
duskig ut.

"Du lilla afundsvärda, som bor här ute", sade fru
Forsner, då herr Gunstorp tog sig en middagslur i
rummet bredvid. "Nästa sommar flyttar jag bestämdt
till landet eller reser till någon badort. A propos
resa, herr Dunkert lär en af dagarne resa till Paris."

Minny spillde ett halft glas vatten öfver sig och
ställde till ett helt litet uppror, då hon torkade
bort det.

"En liten vattendusch tar inte ut färgen, Minny",
sade fru Forsner och såg leende med en hastig blick
bort till henne. "Han reser förmodligen för att
skingra sorgen efter sina barn ..."

"Jag tänkte du talade om Ferdinand ..."

"Nej, min söta, jag hvarken talade eller tänkte på
honom! Han flyttar väl åter till Sellerö; jag tror,
han trifdes der rätt bra. Clara, mitt hjerta, räck
också mig ett glas vatten!"

*

6.

"Ja, goda fru Kalm, hvad är lifvet? En enda liten
vindstöt från vår Herre och det är utblåst!" sade fru
Forsner, som nu satt i sorghuset för första gången
efter de små Dunkertarnes begrafning.

"Inte ens salig Carolina hade kunnat sörja barnen
djupare än jag", och fru Kalm torkade bort två tårar,
som en lång stund glindrade på hennes kinder, i
det hon tyckte, att de kanske nu glindrat der länge
nog. "Gud vare lof, att jag haft Dorothea här!" Och
hon såg på ett långt, smalt fruntimmer i svart siden
och gul ansigtsfärg, som hon i ömma och förtroliga
stunder kallade sin egen dyra vän, men som hennes
öfriga vänner rätt och slätt kallade "skuggan".

"Lugna dig, Bertha, tänk på din helsa", sade
"skuggan" och räckte deltagande ut emot henne fem
knotiga fingrar.

"Ack, när man är så upprörd!"

"Skall jag räkna fyratio Hoffmans droppar åt dig?"

"Inte ännu ... jag vill försöka att göra våld på mig!"

"Skuggan" framkastade nu en välvillig påminnelse
om spartanerna".

"O ja!" suckade fru Kalm. "Ack, jag mins så väl lilla
Lexis' lockiga hår!"

"Jag ber dig, Bertha, tag ett fotvatten i qväll,
du måste draga blodet från hufvudet!"

"Jag vill göra, hvad du vill, Dorothea, ... jag är
en svag och klen stackare!"

"Huru beklagar jag inte herr Dunkert! Jag vet, hvad
jag kände, då Josef gick bort ..."

"Var det en son?" frågade "skuggan", som lät skrifva
sig mamsell Brus.

"Ack nej, det var ju min man!"

"Ja, nu har min bror inte mer än ett barn qvar af de
sex han haft", sade fru Kalm och skakade på hufvudet.

"En älskvärd ung man, jag har rätt ofta träffat honom
hos Gunstorps."

"Häradshöfding Gunstorp har varit hans informator,
och sedan den tiden hafva de fattat stor vänskap
för hvarandra."

"Huru trefligt bo icke Gunstorps
i sommar. Häradshöfdingen, tror jag, i hvilket
ögonblick som helst, vore färdig att, i bokstaflig
mening, bära sin unga fru på händerna ... hvilket
förtroende har han icke för henne ..."

"Nå, fru Forsner, och skulle detta inte vara på sin
plats?" framkastade mamsell Brus.

"Jo visst," svarade hon tankspridd."

"Jag kan inte finna fru Gunstorp det ringaste
vacker ... som flicka var hon också ej observerad",
tillade mamsell Brus.

"Minny ser vida bättre ut vid sina tjugo än sexton
år. Hon är lifligare och har fått mera uttryck
... och hon har karltycke, som man säger."

"Ferdinand finner henne åtminstone hvarken vacker
eller tilldragande ..."

"Unga herrar vilja kanske inte alltid ut med sina
tycken", sade fru Forsner leende.

"För min del känner jag knappt någon mera intetsägande
menniska."

"Grufligt stolt och tvär har jag alltid funnit den
unga frun."

"O, mina goda vänner, jag fruktar j ären litet för
skarpa mot min stackars Minny! Någon stolthet kan
jag åtminstone försäkra hon inte har."

"Den vore heller inte på sin plats ... hon bör
naturligtvis inte glömma, hvad hon ursprungligen
varit. Hur var det, fru Forsner, hon är ju dotter
till någon brottsling -- var det inte så?"

"Ja, det gick hvarjehanda rykten om de båda barnens
far."

"Nå, goda fru Forsner?" frågade mamsell Brus med
spändt intresse.

"Tyst, gick det inte i kabinettsdörren!" sade fru
Kalm. Mamsell Brus försäkrade, att hon hade hörsel
som ett lodjur, men att hon ingenting hört.

"Ja, det ligger i mina nerver ... jemt tror jag
mig höra knäppningar och buller, och midt om natten
rusar jag upp och tycker, att lilla Lexis ropar mig."

"Jag ber dig, Bertha att för din egen välfärds skull
lägga mera band på dina känslor", bad mamsell Brus
med innerlig önskan, att hon för några minuter måtte
glömma sina nerver. "Nå, goda fru Forsner, hur var
det nu?"

"Jo", sade fru Forsner, draperande sig i sin schal,
och beredde sig att berätta: "Deras föräldrar lära
hafva bott i någon liten skånsk stad och påstås
hafva varit ganska lyckliga med hvarandra. Fadren var
spanmålshandlare eller skötte affärerna för en sådan,
jag vet inte rätt hvilket. Han skulle ha varit väl
känd och åtnjutit stort förtroende; med ett ord, han
förstod, som så mången annan dålig karl, att ställa
sig bra, så att det inte föll någon in att tvifla på
hans redlighet. Ofta gjorde han långa affärsresor
och på en sådan kom han också till Göteborg, der
han bodde på ett hotell. Samvetsagg öfver den stora
försnillning, han gjort, hade förmodligen störtat
honom i grubblerier, och en morgon, då uppassaren kom
in, låg han i sitt blod och rakknifven bredvid honom.

"Hans hustru, som skulle varit en hederlig menniska
och, efter hvad det sägs, alldeles ovetande om
mannens brottslighet, tog så nära vid sig, att hon
rent af lär hafva sörjt sig ihjäl. Adam Simers, som
var på långt håll slägt med de båda föräldralösa,
tog dem då för arf och ego och gaf dem sitt namn och
verkligen en rätt god uppfostran; barnens egentliga
namn är Levall."

Denna lilla historia, på hvilken de båda fruntimren
syntes lyssna med det intresse, som så lätt är väckt,
då talet rör vår nästas olycka och skam, hördes af
ännu en person, nämligen grosshandlaren Dunkert,
som, kort innan fru Forsner började sin berättelse,
kommit in i det lilla närbelägna kabinettet. Blek
och andlös stod han och stödde sig mot dörrposten,
der intet ord undgick honom.

"Jag undrar inte på, att de inte ville bära det
namnet, som just inte kunde vara dem till någon
rekommendation", sade fru Kalm.

"Det kunde alltid hafva varit en och annan, som känt
till historien och fattat misstankar till dem."

"Ja, så är verldens gång, Bertha", sade mamsell Brus.

"Ack ja", instämde fru Forsner; "men alla äro inte
så! Jag mins, då de små barnen strax kommo till 
E...., hvad det gjorde mig ondt om dem, och jag
sade just till min vän, friherrinnan U--: 'låt oss
vara vänliga mot dem', ack ja, barnen rådde ju inte
för fadrens fel! Och på min uppmaning blefvo de också
väl mottagna öfverallt."

"Fru Forsner har alltid varit särdeles god mot dem",
sade fru Kalm.

"Åh, herre Gud! Det är väl hvar menniskas pligt att
göra, hvad hon kan, fast man kanske inte alltid får
vänta någon erkänsla."

"Ja, huru ofta bli' vi inte misskända", tillade
fru Kalm.

"Hvem går väl förstådd genom lifvet?" suckade fru
Forsner.

"Det är sant", sade mamsell Brus, ömsom fingrande
på ett litet glashjerta, ömsom på ett armband i
perlor och rubiner, under det hennes ögon sökte en
öfversättning af Shakspeare. "En och annan skulle
likväl hafva förstått mig!"

"Nej, mitt herrskap, nu får jag gå! Se här hafva vi
grosshandlaren Dunkert! O, huru hjertligt deltar jag
inte i den stora förlust grosshandlaren gjort!" Och
hon räckte med värma emot honom sina båda händer
och tryckte den hand, som kall och likgiltig låg
emellan hennes.

"Så blek han var, hvad sorgen har tagit på honom",
tänkte fru Forsner, der hon ilade utför trapporna.

*

7.

Solen hade åter börjat skina, och med den hade
Ferdinand Dunkert   åter   börjat  sina dagliga besök
på Mariero.    Minny
började likasom förknippa hans tillvaro med solen --
hon väntade honom med den, och han gick bort med
den. Hon kände en stilla lycka, när han satt under
löfträden, medan deras skälfvande skuggor lågo öfver
hans smärta gestalt, der han satt i gräset eller var
makligt utsträckt. Hon tänkte, att löfven skulle
fällas och ny knopp skjuta fram, men att hennes
sällhet skulle vara evig. Och månne icke också han
kände en onämnbar lycka -- talade han icke om den, ehuru
i förtäckta ord? Men Minny förstod äfven den ringaste
hänsyftning, och den skapade blommor på hennes kinder,
glans i hennes ögon och dans i hennes gång.

"Min Gud, du är dig inte mera lik än dag och natt,
Minny!" sade fru Forsner en gång. "Se på henne, herr
Dunkert, i sommarluften härute måste det hafva legat
ett helt troll-elixir!"

Ferdinand lyfte långsamt sina ögon från marken och
såg på Minny, som var som en glöd i ansigtet, när hon
lutade sig ned och sökte moralisera hans hund att icke
taga den sockerbit, hon kastat tätt framför hans nos.

"Ja, det är inte så lätt att låta bli", sade fru
Forsner skrattande, när man lägger en läckerbit midt
för nosen på dig. Pille, gamle gosse! Nå, Minny,
ni tänka väl flytta till staden nästa månad?"

"Vi bo här ute, så länge vi kunna."

"Längre än till medio af nästa månad är väl inte
möjligt, qvällarne börja redan att taga af. Det blir
snart mörkt och kusligt för din man att resa hit
ut. Jag tror unga frun suckar ... fröjden är väl
inte slut med sommaren heller!"

Ja, fru Forsner hade rätt, det började bli' allt
tidigare mörkt om qvällarne och hösten hade smugit
sig öfver Minny, utan att hon aktat derpå. Det blef
nu långa skymningar, under hvilka hon satt ute på
verandan, insvept i en vid kappa, då månen stod allt
klarare och kallare på qvällhimlen, eller månlösa
qvällar, då gnistorna från Ferdinands cigarr och
de kulörta lamporna från ångbåtarne, som passerade
förbi, voro de enda sken, hvilka för några sekunder
skingrade mörkret.

Den glada och pratsamma sinnesstämning, som i förstone
hade lifvat dem, var nu för tiden alldeles försvunnen,
och under en af de långa pauser, som nu ofta hade
uppstått, frågade Minny, för att säga något och rycka
sig sjelf ur någon slags försoffning: "Hvarföre är
herr Dunkert så tyst i qväll?"

"Jag sitter och håller små moraliska föreläsningar
för mig sjelf."

"Det var ju uppbyggligt!"

"Ja, fru Gunstorp, jag tror det är bäst att tänka på
att störta mig in i verldsbullret igen."

"Landtlifvet börjar blifva enformigt; ja, något
annat kunde man inte vänta."

"Enformigt, tala aldrig, hvad fru Gunstorp inte
tänker! Ja, hvad är det värdt att leka blindbock
längre, låt oss se rakt och klart framför oss! Ser
Minny inte, att jag måste bort?"

Hon gömde sig i sin stora, vida kappa, som ett barn,
hvilket med ett tunnt omhölje tror sig skyddad från
en stor öfverhängande fara.

"Ja, Minny, allt hvad jag lyster sträcka min hand ut
efter, kan blifva mitt, allt utom ett. Och hvarför
skulle jag hafva allt? Hvarföre skulle inte jag också
en gång erfara, hvad umbäranden vill säga -- att umbära
det bästa på jorden: en ren, fullkomlig sällhet, som
skulle gjort mig till en ny menniska, en rättskaffens
och gagnande varelse, så vidt jag vet. Men jag tror,
det går alltid så; det skall alltid saknas något i vår
sällhet, som vår Herre i form af en storartad händelse
eller obetydlig slump ställer i vägen för oss, att
vi skola inse vår ringhet. Ja, fru Gunstorp, tala
strängt till mig och säg, att jag skall gå; säg, att
jag varit förmäten, som vågat drömma om ett paradis
tillsammans med en annan mans 'Eva'. Banna mig,
jag behöfver just några stränga ord, för att hafva
styrka att gå." Han lutade sig hastig öfver henne,
der hon satt och hårdt stödde hufvudet mot en af de
lätta pelare som, uppburo det utskjutande taket.

"Släpp min hand, Ferdinand, o, var barmhertig! Gå!"

*
Hon var åter ensam. Darrande svepte hon kappan än 
tätare omkring sig. Så satt hon förstelnad i en uteslutande 
tanke -- tanken att vara älskad af honom.

"Hvar är Ferdinand, är han inte här i qväll?" frågade
hennes man, som kort härefter stod på verandan och fick af 
henne den vanliga välkomstkyssen."

"Han red bort för ungefärligen en timme sedan."

"Så kall du är om dina händer, Minny, du sitter här ute 
och väntar på mig, tills du förkyler dig!"

"Jag har lite hufvudvärk", sade hon, då hon stod framför 
spegeln och såg på sitt bleka, nästan askgråa ansigte, medan 
hon fästade upp en tjock svart fläta, som vårdslöst hängde 
ned från nack-kammen.

"Se här skall du dricka ett glas vin, du måtte väl inte 
blifva sjuk", sade Gunstorp, som gick fjeskande kring henne.

"Åh nej, det har nog en öfvergång!" Och hon gick och 
satte sig bredvid honom, såg då och då nästan ångestfullt upp 
till honom, under det hon lutade sitt trötta hufvud i handen 
och visade sig mera än vanligt uppmärksam och förekommande.

Men Minnys hufvudvärk hade ingen öfvergång. Hon
klagade deröfver, så ofta som hennes mans ögon med ett 
frågande uttryck mötte hennes.

"Vi få väl lof att i slutet på nästa vecka tänka på staden", 
sade herr Gunstorp ett par dagar derefter. "Jag träffade 
Ferdinand i går, han finner hösten så ruskig och kall och 
talade om en resa till Italien eller något dylikt. De der 
goddagspiltarne, som blott behöfva vända handen om, för att än 
vara här, än der! Jag vet inte, huru jag skulle bära mig åt, 
för att ens på en vecka lemna Stockholm. Hvart går du, 
Minny?"

"Jag tänker gå ut; mitt hufvud är så tungt ..."

"Kom då och följ mig ned till ångbåten, tiden är väl
inne för mig att snart begifva mig åstad."

Sedan Minny en god stund stått på den lilla bräckliga
bryggan och vinkat ett farväl efter honom med sin näsduk, gick 
hon sandgången framåt genom trädgården.

Solen var så klar och varm den morgonen, hon sträckte
sin gång utom trädgårdsstaketet, ett område, som hon på de 
tre sistförflutna dagarne inte lemnat.

Hon höll ögonen fästade på marken, der hon så gick,
medan hennes tankar voro fjerran från den plats, hon 
trampade på, fjerran från henne sjelf. Det låg tungsinthet öfver 
henne, allt sedan Ferdinand Dunkert fällt ord, som inte längre 
tilläto henne att "leka blindbock" med sig sjelf. Hon erkände, 
att det var ett stort fel att tänka på honom; hon erkände
felet, men förmådde ej slita sig lös derifrån. För resten hade 
han ju gått, för att icke mera återkomma; låg det då något 
ondt i, om hennes tankar dröjde hos honom? Var han inte 
blott en förkroppsligad drömbild, lik de tusende drömbilder, 
hon haft; med den skilnad allenast, att han icke kunde 
försvinna och fördunsta som de? På honom tänkte hon, der 
hon nu gick, icke mera med något försök till sjelfbedrägeri.

Månne Minny före den qvällen, då Ferdinand Dunkert så 
öppet talade till henne om sina känslor, hade märkt, att det 
oupphörligen bar utför på den väg, hon vandrade med honom? 
Månne hon någonsin tänkt på, att denna sluttande väg icke 
kunde vara evig, att den förr eller senare skulle hafva ett slut 
-- och hade hon väl tänkt, hvar de skulle stanna? Icke med
någon klarhet åtminstone, och hvad hon nu visste, var blott, 
att de plötsligen stannat midt på vägen, för att aldrig mera 
återtaga den vandringen.

Höstvinden susade omkring henne, det var en glad musik, 
tyckte måhända det hittills så lugna Brunnsviksvattnet, och en 
hop böljor flögo ystra åstad. Minny stod en stund och såg 
på vattnet, som stänkte omkring och bröt och vattrade sig i 
gnistrande smaragdfärg, hon följde en bölja med ögonen -- så 
som den spårlöst försvann, så skulle Ferdinand försvinna och 
vägen sopas igen efter honom och hennes ögon aldrig mera 
fröjdas af hans åsyn.

Hon återtog långsamt sin gång öfver de halfvissnade
ängarne, som för få dagar sedan lågo så gröna; hon stod under 
löfträden och trampade på de gula blad, som vinden jagade
till hennes fötter, för att aldrig mera skänka henne någon 
skugga. En hund rusade då med höga språng upp emot henne, 
en brunfläckig fågelhund, och i nästa sekund stod Ferdinand 
Dunkert framför henne. Hon hade nyss i tankarne sagt honom 
ett evigt farväl, och den glädje, hon kände vid att återse 
honom, var blandad med en sorgbunden ångest, nästan ett 
missnöje.

"Jag ser fru Gunstorp misstycker min vandring hitåt. 
Var inte rädd, jag har inte ämnat smyga mig omkring som 
en tjuf för att lura ut, när väl bästa tillfälle till stöld kunde 
erbjudas mig. Jag ämnade mig rakt fram till Mariero, för 
att säga farväl ..."

"Min man har sagt, att ni reser ..."

"Om några dagar är jag borta, och jag kommer egentligen, 
för att jag tänkt, att mitt plötsliga uteblifvande skall 
kunna väcka förvåning. Jag skulle eljest icke besvärat fru 
Gunstorp."

"Besvärat", sade Minny nästan gråtfärdig öfver den bittra 
ton, hvari han talade till henne.

"Nå, gör jag det icke ... säg, gör jag det verkligen icke?"

Den stackars Minny mumlade några halfhöga ord och
satte sig på en utskjutande kulle.

"Jag har varit en fluga, som flugit rakt in i ljuset; men 
rår väl den stackars insekten för sin dumhet? Han vet kanske 
först utaf den, när vingarne äro svedda och han faller 
förbränd ned."

Minny sade ingenting, hon lyssnade med återhållen andedrägt 
på detta språk, som hon i så många år väntat och längtat 
att få höra, detta språk, på en gång så nytt och ändå så 
gammalt för henne.

"Jag har hittills gått min väg lugnt fram", återtog han, 
"men nu står jag här som en vandrare, i hast förflyttad midt 
in i ett busksnår, utan att på något sätt se sig god att leta 
sig en väg mellan de snärjande grenarne. Ja, fru Gunstorp, 
jag vet, hvarken hvad jag vill eller bör göra!"

Hade nu Minny varit en liten förståndig fru, så skulle hon 
möjligtvis bett honom vända ryggen just åt det håll, der hon 
satt, och sedan att han skulle vara så god och antaga sin näsa 
som vägvisare; men då han likasom i ångest fattade hennes 
lilla darrande hand, lät hon honom behålla den, och hvad värre 
var, hon besvarade hans sakta tryckning!

Då kastade sig Ferdinand ned bredvid henne, och det
tycktes, som fann han sig rätt bra på denna lilla intrasslade 
fläck; åtminstone gjorde han intet försök att gå sin väg, förrän 
Minny reste sig upp och gick mot hemmet, uttalande ett halft 
löfte, att han skulle få komma igen. Det var väl inte så 
farligt att se honom, hon förlorade ju snart för alltid den glädjen
-- o, huru dystert skulle inte jordelifvet blifva, när han för 
alltid vore borta. Det var väl derföre inte något brott att stjäla 
sig till några minuters fördröjd fröjd.

Och nu vandrade åter Minny vid hans sida eller satt bredvid 
honom i mystiska skymningsstunder och hörde honom tala 
med denna förtäckta glöd, icke mindre farlig derför, att den 
döljes under ett lager af lava, än derför, att den doldes under 
det täckelse, som alltid kastas öfver en förbjuden kärlek.

Dag efter annan sade han sig vilja blifva borta, och dag 
efter annan sökte han blott efter en förevändning för att 
återkomma. Så hände en qväll, då Minny blek och förtviflad 
tillstod för honom, att hon väl icke kunde bära lifvet, när han 
en gång funne för godt att för alltid blifva borta. Det var en 
mörk qväll, och de gingo af och an i de smala trädgårdsgångarne. 
Minny skälfde och grät och lutade sig öfvergifvet mot 
hans axel. Skulle hon väl hörsamma hans passionerade böner
-- skulle ingen skiljemur mera finnas mellan dem?

*

Ja, skulle ingen skiljemur finnas mellan dem -- skulle 
hon följa honom?

Hon hade skänkt bort sitt hjerta obetingadt, utan en
tanke på Anton Gunstorp, och hon tänkte nu icke heller på 
honom, der hon den följande dagens eftermiddag stod och 
lutade sitt brännande hufvud mot fönsterposten och såg ut 
öfver Brunnsviken, hvars böljor för få dagar sedan hoppat så

glädtigt, men nu vältrade sig i tunga vågor mot
stranden och vredgade sågo ned från sin höjd, innan
de i skummande raseri kastade sig öfver och qväfde
hvarandra.

Der ute på de gulgröna böljorna gungade en båt, hon
visste, hvem som styrde den, hon visste, att om hon
gick ned till den lilla ångbåtsbryggan och hissade upp
den lilla blågula flaggan, som var bunden vid stången
och lät den fladdra i stormen, så skulle båten lägga
till, -- hon visste, att styrmannen endast väntade på
denna signal, för att få sin hjertans kär ombord,
hvilken han genast skulle föra till en ångbåt, som
gick någorstädes söderut. Ja, söderut -- hon följde
med ögonen en liten mygga, som med halft lif surrade
och slog sina vingar mot fönsterrutan -- var hon icke
sjelf som den der myggan och behöfde icke också hon
sol, för att få nytt lif? Hennes tankar irrade bort
till någon solljus trakt, och hon log åt de ljusa
skiftesrika synerna, då han för alltid skulle vara
i hennes närhet. Öfver dessa syner låg intet mörkt,
olycksbådande töcken af skam och vanära. Han kallade
och hon kom, intet var naturligare; det fanns icke
mera än ett starkt och oupplösligt band, kärleken till
Ferdinand Dunkert, allt annat var inte värdt mera än
det vissnade blad, hon ryckte af geraniumsrankan och
trampade under sina fötter.

Hon satte den lätta hatten på sitt hufvud, utan att
kasta en blick i spegeln, och   dörren var sluten
efter henne.    Hon ilade   nedför   trappstegen
till   verandan   med   en   blind ifver, hon   rusade
nedför   den  smala   sandgången,   der hon qvällen
förut gifvit ett halft aftvunget löfte, som hon nu
gick att uppfylla.    Hon rusade gången fram, der den
svängde sig i en lätt krökning -- hastigt stannade hon,
hennes fladdrande klädning hade hängt   upp   sig
på några taggiga krusbärsbuskar.    Hon vände sig
om,  för   att lossna den, och kastade en blick,
den sista,   på det   lilla   ensliga landthus,
der hon varit så lycklig.

Var det   buskarne,   hvilka   fattat i hennes
klädning, som höllo henne   qvar,   eller var
det det bleka, allvarliga ansigte, som blickade
ut genom samma fönster, hon nyss hade lemnat --
kallade   hennes oroliga  samvete fram den synen,
eller var det verkligen hennes make, som stod der
och såg efter henne?

Hvartenda kärleksbevis,   hvarenda vänlig blick,
hvartenda godhetsfullt ord, han sagt henne,
stod plötsligen med eldskrift för hennes   själ.
Fanns   det   ändå   något oslitligt band dem emellan,
hvars   kraft Minny  icke känt förr än nu? Den väg,
hon fortfarit att vandra med Ferdinand, hade den ett
bråddjup, som hon hittills icke sett,   ett djup,
som förfärade henne, när hon blickade ned i dess
mörka botten?

"Hvad fattas dig Minny, är du sjuk?" En vänlig hand
hade fattat hennes arm och förde henne varsamt in
i det hus, hon nyss för alltid trodde sig hafva
lemnat. 

Ja, hon var sjuk, dödssjuk -- hon sjönk ned i ett
soffhörn, kunde icke se upp till honom, hvilken
sakta fattat hennes hufvud och trvckte det till
sitt bröst. 

Hon   lät   behandla   sig   som   ett barn.    Redlös,   viljelös
satt hon vid hans sida, hennes läppar darrade och
hon gömde sitt ansigte i sina händer.

"O, jag önskade, jag vore död!"

"Är det då så svårt att blifva hos mig?"

Minny spratt till, -- hvad menade han väl med de orden?

Det blef så tyst en stund, blott myggan vid fönstret
fortsatte med sitt entoniga surrande.

"Tror du, Minny, att den ena menniskan har den
andra kär, utan att veta dess innersta tankar?"

Hon drog sig långt bort ifrån honom.

"Jag vet inte, hvad jag tänkt på denna
sista tid!" sade hon.

"Tror du, att jag fört dig hit för att stöta dig
bort? -- Här vid min härd är den enda plats, der du
i längden kan finna någon ro."

Kanske fann hon, att han hade rätt, ty hon slog sina
armar om hans hals och blandade sina svarta hårflätor
med hans gråsprängda hår. "O, slut mig till ditt
hjerta, min make, stöt mig inte derifrån, fast du
känner mitt fel och vet, huru mina tankar förirrat
sig -- ja, du känner dessa syndiga orätta tankar! Jag
talar öppet till dig om dem; ty jag vet, att du icke
hör till de småsinnade menniskor, som aldrig känt,
hvad jag lidit, och som derföre skulle glömma mina
frestelser och haka sig fast vid min synd, för att
blott ihågkomma min brottslighet. Jag vet allt detta,
Anton, och jag skall tala om den minsta småsak,
som händt under denna sommar; men innan jag talar,
säg, att du inte tviflar på, att det enda dyrbara
målet för mitt kommande lif är att bli dig värdig!"

"Om jag inte trodde på dig, Minny, tror du då, att
jag envisades att hålla fast dig så här?"

Och Minny började sin bikt, började tala om sin
pligtförgätenhets timmar, hvars bilder i en mörk
hägring framstodo för hennes inre blick. Hennes
ansigte, stelt och askgrått, likasom den qvällen, då
Ferdinand för första gången häntydde på sin kärlek,
förlorade under hennes tal allt mera och mera sin
stelhet och var glödande rödt, då hon slutligen
tystnade.

"Säg nu, Minny, uppriktigt som inför Gud, vill du
ännu följa honom?"

"Hennes blick var klar och ren, då hon höjde den och
svarade: "I denna stund känner jag mig förenad med
dig, mer än då jag vid brudpallen lofvade dig min
tro! Jag känner dina ord: att blott hos dig är min
rätta frid."

"Du vill då stanna?" Och han slöt henne hårdt
intill sig.

"Ja, Minny, vet du, hvad som gjorde mig tålig och
stark? Jag hoppades alltid, att min trofasta kärlek
skulle segra till slut".

Det blef så tyst i det lilla rummet, skuggorna hade
börjat falla allt längre och mörkare, blott myggan
vid fönstret kämpade ännu efter sol och frihet.



Allmännyttigt.

Nytt   botemedel   mot   ormbett.    I  "Transactions 
of the   Royal Society   of   Victoria",   som utgifvas   i   
Melbourne,   läser   man   en   framställning   af doktor Halfords 
intressanta forskningar   öfver   naturen   af den förändring,   som
genom    giftet    af   ormbett   åstadkommes i   blodet.     Doktor
Halford  använde dervid mikroskopet,   öfvertygade sig,   att en
förändring   förekom,   beskref den   och  fick sedan  tillfälle att
pröfva   sin   teori   och sitt motgift. En jernvägsarbetare   blef
nämligen biten af en orm: inom kort inträdde sömnighet; man
erhöll läkarehjelp, men innan den kom var mannen fullkomligt
sanslös och hans nedre kroppsdelar förlamade. Nu blef doktor
Halford tillkallad medelst telegrafen:   han gjorde en inskärning
i en blodåder,  införde i den samma spetsen af en spruta och
insprutade   med   vatten   utspädd   ammoniak. Den   derigenom
frambringade verkan skildras som "underbar och ögonblicklig".
Mannen kom åter till sans,   repade sig mer och mer och blef
fullkomligt återställd.   Må derföre hädanefter alla de, som lefva
i trakter, hvarest det gifves giftiga ormar, icke
glömma, att ammoniak, insprutad i en blodåder, är
ett botemedel mot ormbett.

Köttextrakt och köttsoppa. Öfver den fysiologiska
verkan af köttextraktet och af den sedan århundraden
brukade vattenaktiga formen deraf, köttsoppan,
som dessutom skiljer sig från det förra genom den
samtidiga närvaron af ringare, för öfrigt vexlande
qvantiteter af fett, ägghvita och lim, hafva för
kort tid sedan högst intressanta undersökningar
blifvit offentliggjorda af doktor E. Kemmerich
(Pflügers archiv f. d. gesammte Physiologie
II. pag. 49). Resultaten af dessa undersökningar
stå i motsägelse till den tidigare åsigten, som
tillskref köttextraktets salter, såsom bekant,
nästan uteslutande kaliföreningar, en delaktighet
i bildningen af blodet och de djuriska väfnaderna,
deremot de så kallade organiska extraktivämnena
köttsoppans specifika verkan, retningen af
nervsystemet och påskyndandet af hjertats verksamhet.


Kemmerich sammanfattar resultaten  af sina
undersökningar  i följande satser:

1)   I ringa dosis   verkar   den   koncentrerade
köttsoppan tillökning i antalet och styrkan af
hjertats sammandragningar; i större dosis   verkar
den   såsom gift   och dödar under symtomer af
hjertförlamning.

2)   Köttsoppans verksamma princip,   som i mindre
doser har en retande, i större en förgiftande verkan,
beror hufvudsakligen af dess kaliföreningar.

Beviset för den andra satsen framlades hufvudsakligen
af ett   försök,   hvarvid   af  tvenne   lika
starka  kaniner   den ene dödades af en just till
förgiftning tillräcklig mängd köttextrakt, men åt
den andre gafs de efter afdunstningen och glödningen
af   en   lika mängd   köttextrakt   qvarblifna
askbeståndsdelarne. Djuret   dog   under   samma
symtomer   som   det   förra.    Kalisalternas
retande verkan   i  mindre och medelstora doser
har för öfrigt också först blifvit ådagalagd
af Kemmerich, gent emot andra forskares motsatta
uppgifter.

Naturen af köttsoppans verkan förklaras i enlighet
härmed genom köttsoppans halt af kalisalter,
men hvarvid en ringa verkan af de organiska
extraktivämnena ännu icke är utesluten. De sednare
äro så godt som värdelösa för näringen, men de gifva
köttsoppan den angenäma lukten och smaken
och förläna henne sålunda värdet af ett
njutningsmedel. Kalisalterna betalas i köttextraktet
ojemförligt högre än i rent tillstånd, men deras
vidriga metalliska smak gör dem i denna sednare
formen onjutbara. Lyckas det att på något annat,
mindre kostsamt sätt dölja den dåliga smaken, så
kan lätt den icke obetydande industrigren, som nu
sysselsätter sig med beredningen af köttextrakt, löpa
fara, så länge det icke är möjligt att bringa äfven
extraktivlemningarne (köttets ägghvitepartiklar)
i en passande form, för att använda dem som
näringsmedel. Men att dessa lemningar, om man åter
tillsätter de vid beredningen af köttextraktet
dem beröfvade salter, ännu gifva ett rätt godt
näringsmedel, har Kemmerich äfvenledes visat, om
också närmast blott hvad djuren beträffar.

Den af Kemmerich iakttagna köttsoppeförgiftningen,
hvilken nu mera är att betrakta som en
kaliförgiftning, tvingar till ett försigtigt bruk
af köttextrakt eller nyberedd, mycket kraftig
köttsoppa. I synnerhet hos sjuka, svaga eller unga
personer kunna obehagliga symtomer förekomma och
hafva i sjelfva verket äfven redan (i form af feber)
tidigare varseblifvits. Förvandlingen af köttsoppan
inom det husliga lifvet, d. v. s. i en svag form,
beröres naturligtvis härigenom alls icke; hos svaga
individer bör dosen vara liten, men dess användning
må förekomma desto oftare.



Logogryf.

Mitt hela har toner i fjäderlätt bröst 
Och är dig ett sällskap rätt ofta, 
Förstår ej för penningar sälja sin röst, 
Men sjunger, när skogarna dofta; 
Är liten och anspråkslös, fager och snäll 
Och qvittrar och jublar från morgon till qväll 
I smakfull och grönblommig kofta.

I delarna nio det bjuder uppå:
Hvad alla väl något vi göra;
Ett adjektiv, hvilket sig lämpar för få,
Fast många det säkert få höra;
En perla i sjöarnes stålblåa ring;
Ett vatten, som formen har skiftat;
Hvad göra i solen små glänsande ting;
En skilnad, som Gud bland oss stiftat;
Hvad allting bör hafva,  att trifvas det kan,
Från barnet till isgråa gubben;
Hvad alltid om qvällarna enslingen fann
Den vägen, som ledde till klubben;
Hvad apan kan göra, fast ej hon det lärt;
Hvad, stekt, tar sig väl ut på bordet;
Hvad hvarken en mor eller barnet har kärt,
Men likväl är hemmastadt vordet;
Hvad katten går gröten, när den är för het;
Hvad alla i någonting göra;
Hvad den icke har, som af måtta ej vet;
Af grus och af stenar en röra;
Hvad före sitt tolfte hvar bondpojke kan;
Gudinna, hvars bostad vi rädas;
Det, hvarpå en stöfvel i hållbarhet vann;
Och det, hvaråt flickorna glädas;
Hvad alla ett bättre vi göra för visst;
Hvad gjorde borgmästarn för prisen;
Och det,  hvari blommorna lågo, som sist
I julklapp hon fick, lilla Lisen.

Lea.



Schack-Rebus.

(Efter springarens gång på brädet.)

| k | K | ä | t | e | a | u | ö | 
| t | å | e | l | a | i | r | t | 
| r,| n | d | t | r | t | g | t | 
| n | n | a | d | j | l | b | s | 
| e | a | a | e | l | p | h | g | 
| e | ä | l | t | v | e | k | l | 
| t | r | n | e | n | r.| e | d | 
| n | r | k | H | r | a | ä | e | 

Hafvets Son.


Bokstafs-gåta.

Följande   bokstäfver	och  stafvelser,
riktigt sammansatta, bilda 5 ord, hvilkas
begynnelsebokstäver beteckna en grekisk diktares namn;
deras slutbokstäfver deremot ett af hans arbeten:

ag e mi ens si ai pi o al ub si va r g p p h s.

De 5 orden äro namnen på:

1) En profet i gamla Testamentet; 2) En ädelsten; 3)
En ström i Nordamerika; 4) Den första bland qvinnor;
5) En nederländsk målare.

*

Ordet till Logogryfen i föreg. häfte, sid. 128:
Korfskinn; hvaraf fås: rof, skinn, kor, ro, fisk,
krikon, knif, ko, so, skorf, ris, skir, kris, norsk,
ok, risk, nos, fin, kink, skor, is, rik, kork.

Lösning af Schack-gåtan i föreg. häfte, sid. 128:
Fattigdomen är lättjans följeslagare; välståndet är
en frukt af verksamhet.

Uttydning af Rebus i föreg. häfte, sid. 128: 
En öfverhängande olycka.

Historiska Bilder.

LXIII.

"Nya Sverige."

2.

Sedan vi i föregående häfte antydningsvis sammanfört,
hvad den närvarande tiden äger af minnen och
vittnesbörd för, att ett svenskt nybygge funnits i
Amerika vid medlet af sjuttonde århundradet, skola vi
här i korthet uppdraga en skildring af detta nybygges
historia. Dess begynnelse ligger inom Gustaf II
Adolfs konungatid, tillhör således en tid af krig
och bekymmer och alldeles icke, såsom man skulle
tro, en tid af fred och lugn med öfverflöd af inre
lifskraft och utveckling. Det närmar sig således mera
utseendet af ett förtvifladt försök att skapa utvägar
och medel för de ständigt växande statsutgifterna,
sedan den dryga Elfsborgslösen medtagit krafterna på
det mest kännbara sätt, och nybyggesfunderingarne
äro icke det enda, som i detta afseende skulle
kunna anföras. Tanken derpå uppspirade dock ur en
verklighet, som ej kunde förnekas.

Det land, med hvilket Sverige under de gångna åren,
stått i en ganska liflig beröring, Nederländerna,
hade genom sin köpenskap med varor från Indien,
genom sin högt uppdrifna konstflit och sina
slöjder förskaffat sig medel att med framgång föra
ett långvarigt befrielsekrig med Spanien, som då
var den rikaste och mäktigaste staten i Europa.
Holländarnes tillverkningar växte under denna
tid till ett fyrdubbelt värde mot tillförene. Och
spaniorerna sjelfve förvärfvade otroliga skatter
från sina nybyggen i Asien, Afrika och Amerika. Den
årliga behållningen af Spaniens eröfringar i
Amerika uppskattades till 20 millioner riksdaler
eller trehundra gånger hundratusen svenska daler. --
Slika fördelar måste svenskarne umbära, emedan de
alltid hållit sig inom sina egna bommar; utländningen
kunde också derför taga dem maten ur munnen, då han
till högt pris afyttrade sitt gods och underbjöd
svenskarnes alster och varor.

Denna skildring gjordes af en nederländare vid
namn Wilhelm Usselinx, från Antwerpen. Han hade i
sitt fädernesland utkastat planen till holländska
vestindiska kompaniet och var en kraftfull, duglig
och skarpsinnig man samt grundligt hemmastadd i de
stycken, som tillhöra köpmannen, icke minst i fråga om
köpenskap på länderna bortom verldshafvet. Missnöjd
med sina landsmän, af hvilka han ansåg sig belönt
med otacksamhet, kom han till Sverige och erbjöd
Gustaf Adolf sitt biträde att utsträcka Sveriges
handel till andra verldsdelar. Konungen öfverlade
härom och redan den 21 December 1624 gaf han Usselinx
skriftligt tillstånd att stifta ett 
sällskap för att drifva handel på Asien, Afrika, Amerika
och Magellanica, Så uppkom det så kallade "svenska
södersjökompaniet". Utländningar uppmanades att
inträda uti det samma genom ett kungligt bref af
den 11 Juli 1626, och privilegierna utfärdades den
1 Maj 1627. Göteborg bestämdes till sällskapets
hufvudsäte. Derifrån skulle alla dess fartyg gå till
segels, och der skulle de vid hemkomsten lossa sina
varor. Seglingen skulle ske under skydd af kronans
örlogsfartyg, och i konungens namn ägde sällskapet
att afsluta förbund med styrelser i främmande
verldsdelar samt der anlägga nybyggen.

Så långt var nu allt godt och väl. Men verkställandet
oeh genomdrifvandet af de storartade planerna
voro en annan sak. Hit hörde i första rummet att
väcka folkandan i denna riktning, något som dock
var vida svårare, än när det gällde att gå framåt
på eröfringsbanan inom Europa. Icke heller var
Sverige, hvarken i afseende på folklynne eller
inhemska tillgångar, att jemföra med Holland och
England. I ett och annat afseende utmärkte sig
väl svensken framför andra folk, såsom Usselinx
sökte framhålla, i det han påpekade svenskarnes
härdighet, läraktighet, käckhet, lugn, laglydnad
och gudsfruktan; "dessa felas ingen ting" -- säger
han i sin förklaring öfver handelskontraktet --
"allenast att de öfva sig att blifva förfarne till
sjös, ty dem uppå förstånd, snällhet och mod alls
intet brister". Men dessa egenskaper ersatte icke,
hvad som i första rummet fordrades: kapital. "Guds
ära genom evangelii utbredande, förökade inkomster
för riket och för menige man, och förutan dessa
allmänna nyttigheter skall hvart och ett stånd i
synnerhet förnimma der en stor fördel af"; -- se der,
hvad man uppställde, för att väcka och lifva folkets
deltagande. Men saken utvecklade sig detta oaktadt
långsamt och trögt. Det hjelpte icke, att konungen
sjelf tecknade sig för en summa af 400,000 daler,
icke heller att de förnämsta i landet följde hans
föredöme.

Gabriel Bengtsson Oxenstjerna uppmanade sina
ståndsbröder på riddarhuset att insätta medel i
detta företag, åberopande den vinst, som Holland
och England skördat på sina Ost- och Vestindiska
kompanier. Didr. v. Falkenberg framhöll äfvenledes
de förhoppningar, man hyste, och upplyste, "att
märkeliga poster redan voro tecknade". Adeln och
borgarne lemnade äfven bidrag, och biskoparne
uppmanades att uppmuntra presterna i sina stift till
insättningar i sällskapet 
samt sjelfva dertill bidraga. Detta skedde
på riksdagen 1627. Fyra år derefter, eller år
1631, afgingo de första skeppen med svenskar och
finnar till Amerika. De landstego vid mynningen
af Delaware-floden, der ett stycke land inköptes,
hvilket, i de beskrifningar, som då gjordes derom,
skildras såsom ett det fruktbaraste och herrligaste
på jorden. "Skulle den gunstige läsaren" -- heter det
i en engelsk beskrifning, som anföres af den svenske
presten Campanius i hans "Beskrifning om nya Sverige"
-- "skulle den gunstige läsaren komma i detta landet,
så finge han visserligen se en rätt lustgård uti
verlden; ty det öfvergår alla landskap i Europa och
Amerika i lustiga och segelrika vatten. I detta
landskap äro ock sköna, höga berg, nedriga dalar
och andra friska vatten, varandes der allting skönt
och herrligt, att man väl kan säga, det Gud hafver
såsom tillika och på en gång uti detta landskapet
velat menniskan för ögonen ställa ett konstigt
extrakt och afbildning af hela verlden." Bland de
Palmsköldska samlingarne i Upsala bibliotek finnes en
beskrifning öfver Nya Sverige, der landet äfvenledes
beskrifves såsom utomordentligt skönt, med sund
luft och fruktbart på "kosteliga trän och vinrankor,
kosteliga kryddor och gräs".

Huru obetydlig denna svenska kolonisation än var,
så väl när den först påbegyntes, som äfven under
sin korta tillvaro, räknas dock svenskarne såsom
ett af de tre europeiska folk, hvilka först sådde
civilisationens frön på Amerikas jord. Tysken
von Spruner uppställer i sin historiska atlas en
särskild liten karta öfver östra Nordamerika, för
att visa denna kuststräckas begynnande kolonisation
genom holländare, engelsmän och svenskar. Sydvest ut
från Nya Sverige hade engelsmännen tagit Virginien
i besittning sedan 1602, nordost ut holländarne det
af dem så kallade Nya Belgien -- d. ä. de nu varande
staterna New-York och New-Jersey -- sedan år 1614, samt
nordost om dem engelsmännen sedan år 1620 koloniserat
det så kallade Nya England. Det svenska nybygget hade
sålunda mäktiga och rika grannar, och man sökte genom
fördrag skydda det samma mot dessas anspråk. Konung
Carl I i England afsade sig all rätt till landet, då
Johan Gyllenstjerna der var svenskt sändebud, och
hvad holländarne beträffade, förskaffade man sig
skriftliga bevis, att de utrymt landet. Ett sådant
bref af den 1 Oktober 1630 skall hafva funnits i
"amerikanska kontoret" i Stockholm, utfärdadt af
holländska vestindiska kompaniet. Vår store Gustaf
Adolfs snart inträffade, förtidiga död (1632)
utöfvade ett menligt inflytande på kolonien. Axel
Oxenstjerna sökte i Tyskland väcka deltagande för
södersjökompaniet, men med föga framgång. Nya Sverige
tycktes vara till spillo gifvet. Då var det en annan
nederländare, Menewe eller Menuet, som åter väckte
det slocknande modet. Tvenne fartyg, Kalmare Nyckel
och Fogel Grip, utrustades och afseglade under hans
ledning från Göteborg till Nya Sverige. Det var
år 1638. De kommo lyckligt och väl fram, och Menuet
anlade den lilla fästningen Christinæ Kil, som erhöll
sitt namn efter Sveriges drottning. Infödingarne
kallade orten Hopakahacking.

Under de närmast följande åren tillväxte kolonien så,
att svenska regeringen ansåg nödvändigt ditsända
en guvernör. Johan Printz utsågs till denna
värdighet och anlände till Nya Sverige 1642. Han
var prestson från Bottnaryd i Jönköpings län,
och hade ursprungligen ämnat sig till presteståndet
samt derför erhållit understöd af Gustaf Adolf att
besöka utländska universitet; men han slog snart
om och blef krigare, uppsteg till öfverstlöjtnant,
fick adelskap och gods. Jemte honom följde mäster
Johannes Campanius, som var förordnad till prest i
kolonien. Printz vistades i tolf år i Nya Sverige
såsom dess guvernör. En karta, som då utgafs öfver
nybygget, visar ett land af tre graders längd och
nära två graders bredd, motsvarande ungefär den
nu varande staten Delaware. Af ortnamn, som på
den samma förekomma, må vi nämna på östra sidan om
elfven Elfsborg, Åldmans kil, Hjorte kil och på den
vestra från Paradisudden, såsom det nu så kallade Cap
Henlopen kallades, Mördarekil, Wargekil, Hägerudden,
så de ofvannämde Christineskans, Nötebomsön i sjelfva
elfven, och vidare norrut Fiskekil, Strömkil, Finland,
Upland, Olof Stilles land,
Nya Göteborg, Frimäns kil, Drakekil, Plommonudden,
Gäddekil o. s. v.

En omständighet, som vi här icke må förbigå, är
den svenska kyrkans verksamhet i dessa aflägsna
trakter. Det länder till hennes ära, att redan så
godt som från första stunden, ett svenskt välde här
uppstod, hon sökte förverkliga ett af de ursprungliga
syftena med detta företag, nämligen Guds ära genom
evangelii utbredande. Icke nog med att indianerna
fingo inträda i kyrkan, der Campanius predikade och
der de sutto som tysta och uppmärksamma åhörare
-- heter det -- fast de ej begrepo ett ord, utan
Campanius lärde sig deras språk och biträddes på
allt sätt af guvernören vid sitt arbete att utsprida
kristendomen. Vi kunna göra oss ett begrepp om, med
hvilken kärlek den värdige prestmannen omfattade
denna sak, då han icke gaf sig någon ro, förr än
han lärt sig indianernas språk och fått Luthers
katekes öfversatt på det främmande språket. Redan
1655 låg öfversättningen inför konung Carl X, som
anbefallde den sammas utgifning af trycket. Detta
blef dock ej färdigt förr än under Carl XI, och jemte
katekesen utfärdades då äfven tvenne ordböcker,
den ena på barbarico-virginiskan, den andra på
"mahaknassiskan", hvilket senare språk talades af
Mahaknasserna, en indianstam, som bodde tolf mil
från Delaware och idkade byteshandel med de svenska
kolonisterna. Mycket vore att berätta om detta
ärende. Vi omnämna blott, att genom den nitiske och
kraftfulle Jesper Svedbergs inflytande Carl XI 1696
utsände trenne prester, C. A. Rudman, Anders Björk
och Jonas Aurén till Amerika, hvartill konungen
sjelf utrustade dem med respenningar. Svedberg blef
sedan den svenska församlingens i Amerika biskop
och motsvarade detta förtroende med sin väl kända
kraft, ett aldrig slappande nit och äfven med enskilt
uppoffring. När så behöfdes, sparade han icke stränga
ord, till bevis hvarpå tjenar ett bref, som han skref
till Rudmans efterträdare, Hesselius, "som rosade sig
af goda dagar såsom Baals profeter och förorsakade,
att Guds namn blef försmädadt bland hedningarne".

Svedbergs verksamhet tillhör dock icke historien
om den svenska kolonien, som, enligt hvad vi veta,
upphörde att finnas till, långt innan den svenska
församlingen inom den samma upphörde att erhålla
prester från moderlandet, hvilket först inträffade
1785. "Nya Sverige" hade då i 130 år varit i annor
mans hand, nämligen först i holländarnes till år 1667
och sedan i engelsmännens.

Det var år 1652, eller, enligt andra uppgifter,
året derpå, som Johan Printz lemnade styrelsen af
Nya Sverige och återvände hem. Han efterträddes af
sin måg Johan Papegoja och denne af Johan Rising,
hvilken genast efter sin ankomst eröfrade den
nederländska fästningen Fort Casimir, som blifvit
uppförd strax söder om Christine skans. Under hela
tiden hade ständiga strider förefallit mellan svenska
och holländska nybyggare, men oaktadt alla skrifvelser
från guvernören till svenska regeringen var man så
litet i stånd att upprätthålla denna besittning, att
i Juli 1653 på fem och ett halft års tid intet svenskt
fartyg hade besökt kolonien. "Om härvid allvar brukas,
så blir det fäderneslandet till märklig nytta; så
herrligt land har jag aldrig sett" -- skref Printz till
svenska riksdrotsen 1643. Sju år derefter skrifver
han till den samme: "de förnämsta platserna har jag
intagit; holländarne protestera deremot, de hafva
begynt bygga inom våra pålar, men jag lät nedrifva
deras hus; de hafva hela handeln." Vi tillägga ännu
ett utdrag ur den nämda brefvexlingen (som förvaras
på Skokloster): "Holländarne äro nu härifrån, utom 26
familjer mellan Nya Elfsborg och Christina. Nybygget
förloras, om vi ej få förstärkning." Det sistnämda
brefvet är skrifvet den 15 Juli 1653. Dessa korta
utdrag innehålla i korthet Nya Sveriges historia,
kunde man säga. Det allmänna välståndet hos nybyggarne
visade, att kolonien börjat utveckla sig och trifvas,
men behöfligt understöd hemifrån uteblef, och så
följde, hvad som Printz förutsagt.

Sedan han återvändt hem, utbröt den länge närda
ovänskapen mellan holländarne och de svenska
nybyggarne i öppen fiendtlighet. Det var år 1655,
samma år som Sveriges krig 
med Polen började och som holländarne skickade en
flotta till Östersjön. Holländska fartyg visade
sig då äfven vid Nya Sveriges kust och seglade
uppför Delaware, förande 6 till 700 man om bord. I
de Palmsköldska samlingarne finnes en beskrifning
om förloppet af J. Rising. De holländska skeppen
voro sju till antalet, och P. Stüfvesant, direktör
öfver Nya Belgien, förde befälet. Den 30 Augusti
det nämda året fällde han ankar framför Elfsborg,
"som då låg förfallen". Dagen derpå kom han framför
Fort Casimir. Dit hade man förlagt det mesta och bästa
folket, men befälhafvaren Sven Sküthe lät holländarne
obehindradt segla förbi och landstiga mellan båda
fästningarne, Fort Casimir och Christina, samt
uppgaf det förra. Till följd deraf blef ställningen
i Christina ytterst svår, men likväl försvarade man
sig ända till den 15 September, då äfven detta fäste
måste uppgifvas.

Se der i korthet historien om Nya Sverige! Carl X,
som fullkomligt insåg vigten af denna besittning,
uttalade väl i rådet sin afsigt att återtaga den
samma, men krigen och hans förtidiga död drogo
ett streck öfver alla hans planer. Som vi här
ofvan nämt, måste holländarne snart afstå så väl
Nya Sverige som sitt eget nybygge derstädes till
engelsmännen. Landsträckan vid mynningen af Delaware
skänktes sedan af den engelske konungen Carl II till
William Penn för hans och hans faders förtjenster,
och denne köpte 1681 af trenne svenskar den trakt,
der sedan Philadelphia byggdes. Landet mellan
New-Jersey och Delaware kallades sedan efter honom
Pensylvanien, och i en beskrifning om detta, uppsatt
år 1683 och införd i "The present State of America,
London 1687", yttrar han om de svenska nybyggarne:
"Jag måste nödvändigt
berömma svenskarne ... de ha' ej vanslägtats från
det gamla vänskapsförhållandet mellan dem och
engelsmännen. De äro ett vackert, starkt bygdt
folk, ha' sköna barn, nästan hvarje hus fullt
deraf ... till 6-8 söner. Man ser få unga män mer
nyktra och arbetsamma."

Äfven sedan Sverige förlorat sin koloni, fortforo
utflyttningar dit. Så anlände dit 1664 en mängd
finska familjer, inalles 140 själar. Ännu 1697,
berättar den ofvannämde A. Rudman, "talades det
svenska modersmålet så rent, som det någonsin talas i
Sverige", och han tillägger, att folket "bryter litet
på östgötska och vestgötska slutningar". Dock bodde
svenskarne kringströdda, hade 16 mil till kyrkan, som
de emellertid söndagligen besökte, och rundtomkring
voro de omgifna af engelsmän och holländare,
hvilkas språk de äfvenledes talade. Till följd
häraf och när hvarje förstärkning upphörde hemifrån,
glömdes så småningom det svenska språket. Den siste
svenska presten var prosten Nils Collin, som allt
ifrån 1771 med nit och allvar skötte den svenska
församlingen, slutligen såsom superintendent till
år 1831, då han dog i Philadelphia. I ett bref
till professor Aurivillius skref denne år 1823:
"Efter mig kommer ej någon svensk prest, ty de forne
kolonisters afkomlingar hafva förlorat moderlandets
språk och andra både andeliga och timliga förmåner
genom blandning med folk af allehanda nationer och
religioner. Från Sverige kan ingen hitflyttning
blifva betydlig och bör afstyrkas, såsom jag ock
gjort för 30 år i bref till många orter i Sverige."

Det gick också, som den gamle svenske presten yttrade.
Nu mera lefver det forna "Nya Sverige" blott i minnet
eller -- hvad oss svenskar måhända beträffar -- endast
på historiens blad.

St.



Hvad är vårt lif?

Hvad är vårt lif?   Ja, om jag det blott visste, 
Jag skulle då om svaret ej ta' miste. 
Jag bedt de lärde mig upplysning ge, 
Och jemt opp lika mycket visste de.

Hvad är vårt lif?   Jag många hört, som grubbla,
Att lifvet skulle vara blott en bubbla; 
Och när jag frågte, hvad en bubbla var, 
Så svartes blott: den lyser och den far.

Hvad är vårt lif?   Det är, om ni behagar, 
Ett regn- och stormmoln, som i rymden jagar. 
Hvad är ett moln?   Då svaras mig med hån: 
Det kan du se, din tok, i vattensån.

Hvad är vårt lif?   Det är en broms, som surrar,
Fast man ej riktigt vet, hvarför han hurrar.
Han hurrar ändå?   Ja, då svaras det: 
Det är för det, att han ej bättre vet.

Hvad är vårt lif?   En liten öckenkälla, 
Som sorla kan en liten stund och svälla. 
En liten källa?   Ack! Då svaras torrt: 
Att den försvinner, då den torkar bort.

Hvad är vårt lif?   Det endast är minuten, 
Som far förbi och hugger oss på truten. 
Den kommer och den far liksom en pust: 
Hvad är en pust?   Ja, det är knuten just.

Hvad är vårt lif?   Det är ju det man frågar: 
Det är kanske, om jag den tanken vågar, 
Ett eget sätt att lefva, som upphör 
På lika eget sätt, så snart man dör.

E. S-dt.



Talgoxen.

Den mest bekanta bland alla de så kallade mesfåglarne
är Talgoxen (Parus major), den öfverallt närvarande
och största representanten af familjen. Fågelns
öfversida är olivgrön, undersidan blekgul; öfra delen
af hufvudet, strupen, en nedåt afsmalnande rand, som
löper öfver hela undersidan, och en bågformig från
strupen till bakre delen af hufvudet gående andra rand
äro svarta, vingar och stjert blågrå, hufvudets sidor
och en rand öfver vingarne hvita. Ögat är mörkbrunt,
näbben svart, foten blygrå. Honan skiljer sig från
hanen genom mattare färger samt den smalare och
kortare bröstranden.

I de södra och mellersta trakterna af den
skandinaviska halfön är talgoxen mycket allmän; i de
norra trakterna träffas han deremot mer sparsamt och
norr om fjällryggen förekommer han sällan.

Inom familjen tillkommer talgoxen en
framstående plats. Han förenar på visst sätt alla
familjemedlemmarnes egenskaper. Liksom dessa är
han en utomordentligt liflig och munter, en orolig
och rastlös, nyfiken, verksam, modig och roflysten
fågel. Det är någonting sällsynt att se honom sitta
stilla några minuter eller ens vara misslynt. Alltid
vid gladt lynne, hoppar och klättrar han oafbrutet
bland grenar och qvistar af träd, buskar och häckar,
hänger sig än här, än der vid en qvist, eller
vaggar sig i omvänd ställning, kryper genom ihåliga
stammar och smyger ledigt genom remnor och hål,
allt med de mest vexlande ställningar och åtbörder,
med en liflighet och snabbhet, som öfvergår till det
putslustiga. I hvilken hög grad han än beherrskas
af en ovanlig nyfikenhet, så gerna han än från alla
sidor beser, luktar på och 
kringhackar allt, som kommer i hans väg, så går han dock
dervid icke sorglöst till väga; han röjer fast mera
i alla sina handlingar en hög grad af klokhet. Så
förstår han icke blott att skyggt undvika den, som
förföljer honom, utan äfven att med klokhet förbigå
det ställe, hvarest något obehag en gång träffade
honom, oaktadt han eljest alls icke är skygg. Man,
så att säga, ser det på hans ögon, att han är en
förslagen, skalkaktig fågel: han har en särdeles
listig blick.

Så länge som möjligt är uppehåller sig talgoxen i
trädens grenverk; ned på marken kommer han sällan. Men
han flyger icke heller långa sträckor, ty flygten
är, om också bättre än hos andra mesar, dock alltid
temmeligen trög och ovig. Hans stämma är det vanliga
"zitt" eller "sitt"; härtill fogas, då fara hotar,
ett varnande "terrrrr", vid förskräckelse sättes väl
också framför det samma ett "pink, pink"; ömma känslor
uttryckas genom ljuden "vydi, vydi". Sången är enkel,
men dock icke oangenäm; tonerna klinga klart som
en liten klocka, ungefär som "stiti sizizidi" och
"sitidn sitidn".

Talgoxen.

Så sällskaplig talgoxen är, lika ofördragsam, ja till
och med elak är han emot de svagare. Hans karakter
är afskyvärd. Han är tapper så länge han känner sig
skyddad, erbarmligt feg, då detta icke är fallet. Han
beter sig som vansinnig, då han varseblifver en
roffågel; han blifver oerhördt förskräckt, då man
frambringar en brusande ton eller uppkastar i luften
en hatt, hvari han då ser en falk; men mordlystet
öfverfaller han hvarje svagare fågel och dödar honom,
så vidt han förmår. Svaga och sjuka af hans egen
art angripas obarmhertigt och misshandlas, tills de
uppgifva andan. Till och med större fåglar angriper
han. Han smyger sig formligen på dem, söker genom ett
starkt anfall kasta sig på dess rygg, griper derpå
fast med sina skarpa klor i bröstet och buken och
hackar med sin skarpa näbb på sitt slagtoffers hufvud,
tills han klyft hufvudskålen och kan komma åt hjernan,
hans förnämsta läckerbit. Dessa egenskaper tilltaga,
som det vill synas, i fångenskapen; men de äro dock
redan hos den fritt lefvande fågeln ganska utvecklade,
och derföre är det spanska namnet "guerrero" eller
krigaren, grälmakaren, förträffligt valdt.

Insekter och deras ägg eller larfver utgöra
talgoxens hufvudnäring, frön och trädfrukter en läckerhet.    
Dessutom   äter han kött och, såsom redan är anmärkt, hjerna. Han
synes vara omättlig; ty han äter från morgonen ända
till aftonen, och om han verkligen icke mer kan äta
någon insekt, så dödar han den åtminstone. Äfven det
mest undangömda byte förstår han att bemäktiga sig;
ty om han icke kan komma åt något, så hackar han, i
likhet med hackspettarne, så länge omkring på stället,
tills ett stycke bark lossnar och den dolda insekten
dermed blottas. I nödfall tillgriper han list. Så
förstår han under vintern att åtkomma de i kupan dolda
bien. "Han begifver sig", säger Lenz, "intill
flyghålen och pickar med näbben, liksom man
knackar på en dörr. Der inne uppstår ett sorl,
och snart utkomma enskilta eller många invånare
för att med styng fördrifva fridstöraren. Men denne
griper genast vid kragen den af borgens försvarare,
som vågar sig ut, flyger med honom upp på en gren,
tager honom mellan fötterna, uthackar hans inelfvor,
uppäter med stor begärlighet hans kött, låter pansaret
falla och begifver sig åstad att söka nytt byte. Bien
hafva emellertid, skrämda af kölden, åter dragit
sig tillbaka i det inre af kupan. Åter knackas på,
åter gripes en vid kragen, och så fortgår det den ena
dagen efter den andra, från morgonen till aftonen."

Nästet anlägges alltid i någon fördjupning,
än nära marken, än högt uppe i toppen af ett
träd. Trädfördjupningar föredragas, men äfven
murremnor och till och med gamla, öfvergifna
ekorrebon, skat- och kråknästen blifva icke heller
försmådda. Sjelfva byggnaden är föga konstig. Torr
halm, fina rötter och något mossa bilda underlaget;
med hår, ull, borst och fjädrar betäckes detta.

De finskaliga äggen, ett antal af åtta till fjorton,
äro på glänsande hvit botten tecknade med fina och
grofva, rostfärgade eller ljusröda punkter. Begge
makarne rufva vexelvis, och begge uppföda med
uppoffring den talrika familjen, ledsaga också ungarne
ännu en längre tid efter utflygandet och undervisa
dem sorgfälligt i sitt yrke.

Det faller sig icke svårt att fånga talgoxar, ty
deras nyfikenhet blifver dem lätt förderflig. Brändt
barn skyr dock elden, och de talgoxar, som man en
gång haft i snaran, griper man icke så lätt å nyo. I
rummet äro de ögonblickligen hemmastadda; de bete
sig åtminstone, som hade de allt från sin barndom
varit i huset, begagna genast hvarje passande plats
för att sitta, genomströfva och genomkrypa allt,
fånga flugor och mottaga utan omständigheter den dem
föresätta födan. Men verkligt tama blifva de icke
genast; de måste först hafva fullkomligt öfvertygat
sig om menniskans välvilliga afsigter, innan de
sätta lit till henne. Är detta fallet, då äro de
visserligen så tillgifna, som få andra fåglar. Man
kan vänja till och med de i fria tillståndet lefvande
att framkomma, då man kallar på dem, och emottaga
ur handen föda, som erbjudes dem; de fångna göra
detta med tiden regelmessigt, i fall man blott
behandlar dem rätt. Deras liflighet, deras muntra
och glädtiga väsende roar hvar och en. Dock blifva
de i annat hänseende obehagliga genom det eviga
arbetandet å alla möjliga husgerådssaker, genom
sitt klättrande och krypande i vrår, draglådor och
kistor, genom nedsmutsande af skåp o. s. v. Att man
icke kan sammanföra dem med andra fåglar, behöfver,
med anledning af hvad som redan blifvit sagdt, icke
särskilt omnämnas.



Ett blad fiolinens historia.

Fransmännen   och   italienarne   tvista   om fiolinens
uppfinning.    Men att violan var tidigare i bruk i 
Frankrike än i Italien, framgår af den omständigheten, att 
fiolinerna i den italienska musiken vid slutet af sextonde 
århundradet kallades piccoli violini alla francese. Dock torde 
dess ursprung vara att söka i Orienten, alldenstund ännu i
dag ett   fiolinen  liknande instrument i Indien spelas medelst 
stråke.    Det är förfärdigadt af en half kurbits eller en trälåda
och öfverdraget med en blåsa, har tre till fyra strängar och en 
ganska lång hals. -- Utan tvifvel hafva morerna i Spanien infört
det orientaliska instrumentet, som kallades rebab. Der kallas 
ännu i dag de små tresträngade fioler, som äro i bruk hos 
herdefolket, rabel och rabelillo. Sådana tresträngade fioler 
kallas också ännu hos fransmännen rebec.


Sin  nu  varande form erhöll fiolinen af  Testator
(den "gamle") i Mailand.   Men äfven nämnes
italienaren Baltazarini, 
som år 1577 kallades till Frankrike af Katarina
af Medici. Han var bekant i Paris under namnet Le
Beaujoyeux och var den förste, som fattade planen
till ett med musik och dans blandadt skådespel -- han
kallade det "Ballet comique de la royne, rempli de
diverses devises, mascarades, chansons de musique
et autres gentilesses".

På den tiden hade musici, liksom hvarje skrå och
sällskap, sitt öfverhufvud, kalladt konung, och en
fiolkonungs värdighet höll sig i det längsta uppe
bredvid vapenkonungen. Bekant är Jean Charmilion,
som år 1235 under Filip den Sköne utnämdes till
roi de rebauds eller fiolkonung för staden Troyes i
Champagne. Man anser honom också för den förste,
som förstod att konstnärligt behandla fiolinen,
icke blott till ackompanjemang, utan äfven som
sjelfständigt instrument. Den siste, som förde
konungatiteln, var Konstantin, som dog år 1657. Han
var fiolinist vid Ludvig XIII:s hof.

Först användes fiolinen blott till sångens
ackompanjering, hufvudsakligen af jonglörer eller
trubadurer. Men som fiolinspelets egentlige fader
anses Corelli, hvars kompositioner bilda grundvalen
för all teknik och klangeffekt, medan, trots flera
försök att förändra fiolinens form, den af Testator
uppfunna ända hittills förblifvit i bruk.

Som "skola" för fiolmakeriet har först Brescia
blifvit bekant, och derifrån har Cremona-skolan
uppstått; begge tillsammans bilda den lombardiska
skolan, hvarur senare den romerska, florentinska,
neapolitanska, tyrolska, den nya franska och den
tyska skolan framgått.

Bland cremoneserna nämna vi Nicolaus Amati (1662-1692). 
Hans instrumenter utmärka sig genom en
egendomlig hvälfning, i det de vid kanten äro platta
och mot midten hvälfva sig tumshögt. De äga en ganska
mjuk och ren ton och lämpa sig företrädesvis till
föredragande af klassisk musik.

Stor glans förlänades Cremona-skolan genom bröderna
Guarnerio och deras söner. Andrea, den äldste brodern,
lärjunge af Nicola Amati och lärare åt Stradivario,
byggde sina instrumenter ganska stora, till och med
ofta obeqväma, med trånga och oregelbundet skurna
ljudhål, men de äga en utomordentligt kraftig ton
och äro ännu fortfarande högt värderade. De bästa
tillhöra åren 1662-1680.

Hans brorson Josef, lärjunge af Stradivario, byggde
sina fioler i stort format, med delad botten, ådrigt
trä och rödbrun fernissa.

Antonio Stradivario.

Men sin högsta glanspunkt uppnår Cremona-skolan
med Antonio Stradivario. Han föddes år 1664, ty han
skref sitt 
åttioandra lefnadsår å den fiolin, som han år 1746
sålde till den franske fiolinisten Pagin. Om hans
lefnadsöden veta vi blott, att han gifte sig ganska
ung och hade flera söner, hvilka dock icke förmådde
uppnå sin faders mästerskap. Det utomordentligt
stora antal instrumenter -- man räknar dem till ett
tusen fioliner, fioler och fiolonceller -- som bära
hans namn, låter förklara sig genom längden af hans
städse verksamma konstnärliga lefnadsbana, och emedan
hans tids instrumentmakare endast och allenast
egnade sig åt förfärdigandet af nya instrumenter,
men icke sysselsatte sig med reparation af skadade,
hvilket först kom i bruk genom fiolmakaren Namy
i Paris. Som lärjunge af Amatierna arbetade han
länge efter deras modeller; men omkring år 1700
skilde han sig från dem, och från detta ögonblick
ändrade han sina instrumenters formförhållanden;
han förstorade sin typ, gjorde hvälfningarne mindre
höga och egnade lika mycken sorgfällighet åt de
finaste täthetsgradationerna, som åt sjelfva arten
af det trä, som han använde. I motsats till sina
företrädares grundsatser låter han instrumentet höja
sig från kanten mot midten, för att lättare kunna
bära tyngden af det utaf strängarnes spänning tryckta
stallet. Allt hos honom är med beundransvärd talang
beräknadt på att frambringa en vacker, full, ren och
uttrycksfull ton. De fyra strängarne hafva alltid en
fullkomlig egalitet, formerna äro högst eleganta,
detaljerna felfritt utarbetade, och fernissan äger
en harmonisk glans.

Också har artisten i vår illustration till denna
uppsats låtit den store mästaren framställas för
läsaren försjunken i djup betraktelse, med hakan
stödd mot handen, pröfvande den nyss färdig blifna
fiolinen. Mången, som betraktar bilden, torde
emellertid fråga: månne då ett till utseendet så
enkelt, blott af tunnt trä och fyra strängar bestående
instrument skulle fordra så mycken eftertänka,
så mycket konststudium och så stor uppfinningsanda,
för att gifva en vacker, full och ren klang? Så enkel
fiolinen än må synas till form och material, är dock
dess byggnad förenad med utomordentliga svårigheter,
ja den förutsätter ett mästerskap, som icke endast
uppnås genom teknikens lagar och medelst rutin,
utan hvartill äfven erfordras den inre konstkänslan
i förening med det skarpaste tonsinne. Också hafva
stråkinstrumenterna sedan tvenne århundraden icke
gjort några framsteg, under det att nästan alla andra
musikaliska instrumenter bringats till en förr knappt
anad, ännu ständigt växande fullkomlighet.

Stradivarios bästa instrumenter förskrifva sig från
åren 1709 till 1734. Han sjelf sålde dem för fyra
louisdorer, nu
hafva de stigit ända till ett pris af 6000 francs. I
fioloncellbyggnaden är han oöfverträffad. Den berömde
fioloncellisten Duport efterlemnade en Stradivario,
för hvilken en konstälskare bjöd 25,000 francs.

Öfver hufvud har ingen enda mästare blifvit så
förgudad af fiolälskare, som Stradivario. En
sådan blifver förtjust redan vid blotta åsynen af
hans fioler och kallar dem "målningar, på hvilkas
betraktande man aldrig blifver mätt". En engelsman
kallar en sådan till och med »a heaving-holding Pandora-box» 
(en Pandora-ask, som innesluter himmelen). Just
derföre drifves också ofog dermed, och mången oäkta
Stradivario säljes till lättrogna personer.

Såsom Stradivarios bäste lärjunge och imitator gäller
Carlo Bergonzo, 1724.

Från Cremona utbredde sig fiolmakeriet till Mailand,
Rom, Florenz och andra städer på halfön.

Inom tyrolska skolan, hvars stiftelse likaledes
utgick från Cremona,   gjorde   sig   Jakob   Steiner
berömd.    Han  lefde i Absom, en liten by vid Hall
i Tyrolen, vid medlet af sjuttonde århundradet   och
skall först hafva gått omkring med sina instrumenter,
för   att   utbjuda   dem   till salu, och sålt dem
till sex gulden stycket.    Den berömde orgelbyggaren
Daniel Hertz i Insbruck   upptog   honom   i   sitt
hus och gjorde honom till och med till arfvinge
af sin förmögenhet.   Steiner gjorde resor i
Italien och bosatte sig sedan för alltid i Absom.
År 1696 blef han af kejsar Leopold I insatt som
erkehertig Ferdinand Carls   hoffiolmakare.     Hans
lefnadshistoria   bär en romantisk karakter;   mot
slutet af sin lefnad blef han vansinnig, hvilket af
somliga tillskrefs hans passionerade kärlek till Clara
Vimercati, af andra bekymret öfver att hafva sålt
sina instrumenter allt för billigt.    Hans fioliner
utmärka sig genom sin eleganta form, genom sina något
korta, men ofvan och nedtill vidt utrundade f
samt genom sina   ganska tjocka   sidoväggar.    Han
har användt tre slags format,   ett ganska stort, ett
medelstort och ett litet.    Hans instrumenter hafva
en ytterst vacker, full ton, och kännaren betalar
för en äkta Steiner 3 till 400 dukater, i synnerhet
som de äkta äro ganska sällsynta;   ty just på den
tid, då Steiner lemnade det vackraste arbetet,
var han just   icke   den   flitigaste   mannen,
och   senare  hindrade hans sjukdom honom vid arbetet.

Genom Steiner utbredde sig den tyrolska skolan öfver
Tyskland, hvarest i synnerhet hans lärjunge Thomas
Edlinger i Augsburg blef berömd.



Mäster Håkan.

Berättelse af Richard Gustafsson.

(Forts. från. sid. 153.)

3.

Den musikaliske skomakaren.

Då Håkan kom från Kjerstins dödsbädd, stannade han en
stund i förstugan, der ingången var till hans egen
kammare. Midt emot var också en dörr till en liten
lägenhet af ett rum och kök. Der bodde ett nygift
par, en ung skoarbetare med sin hustru. Bengtsson
var hans namn; men de, som kände honom närmare,
hade kallat honom "den musikaliske skomakaren", och
under det namnet blef han så småningom en ryktbarhet
hela Tullportsgatan utefter. Han spelade både fiol
och flöjt, och dertill hade han en vacker sångröst,
som han icke sparade, då han satt på sin trefotade
stol och af hjertans lust sömmade smorläder.

Bengtsson var ett riktigt mönster för en flitig och
ordentlig arbetare. Redan som lärgosse hade han hyrt
sig in hos mäster Håkan, som då nyligen köpt huset,
och sedan dess hade han varit gubbens hyresgäst. Den
menniskoskygge klädmäklaren fästade sig så småningom
vid den redbare arbetaren och visade honom mången
gång så stora prof på välvilja, att ingen skulle
kunnat   tro   den girige Håkan   vara i stånd till något dylikt.
Mången rock, som var ämnad att hängas ut till salu
i Håkans klädstånd, tog vägen in till den fattige
skomakaren, som till sist blef så uppklädd, att han
af qvinnorna i grannskapet betraktades som den finaste
kavaljer inom qvarteret.

När Bengtsson gifte sig, höll Håkan bröllopet och
hjelpte till att sätta upp boet, då han såg, att
skomakarens sparbanksbok icke räckte till. Bruden
hade inga ägodelar med sig, men hon var arbetsam och
hade ett förnöjdt sinne, och "det är rikedom nog",
sade brudgummen, då han höll tal på bröllopsqvällen.

Håkan hade aldrig kunnat välja ett bättre föremål för
sin frikostighet, ty den musikaliske skomakaren var
tacksamheten sjelf, och han förstod också att visa
sin tacksamhet på det sätt, som Håkan tyckte mest
om. Bengtsson hade lärt känna gubbens egenheter och
rättade sig derefter. Aldrig tackade han honom för
något, utan visade sin erkänsla blott derigenom,

att han fortfarande var lika arbetsam och förnöjd,
som förut. Aldrig sökte han upp gubben, men tog emot
honom hjertligt, då den gamle ibland gjorde en titt-in
i verkstaden på hvardagsqvällen, eller kom för att
sätta sig i en vrå och lyssna på fiolen, när den om
söndagseftermiddagen började ljuda.

Sådan var den hyresgäst, framför hvars dörr Håkan
stannade, då han kom från madam Bloms dödsläger. Efter
en kort stund öppnade han dörren till verkstaden
och steg in. Både skomakaren och hans hustru suto
stumma af förvåning öfver att se mäster Håkan komma
in till dem midt på en hvardagsförmiddag. De hade
storligen undrat öfver, att icke Håkan nu på två dagar
gått till sin skrubb i kyrkmuren; men hans besök i
verkstaden vid denna tid på dagen föreföll dem ändå
mera undransvärdt. Bengtsson släppte sylen och Ingrid
(hans hustru) höll upp med att röra i matgrytan,
som stod på spiselhällen. Verkstaden var nämligen
inrättad i köket, för att kammaren skulle kunna hållas
fin och nätt.

Då Håkan kom in, satte han sig ned på en stol, utan
att säga någonting, och han nickade blott, då de
nygifta återkommo från sin förvåning och vänligt
helsade: "God dag, fader Håkan!"

När Bengtsson märkte, att gubben var vid det humöret,
så fortsatte han sitt arbete, utan att försöka öppna
något samtal, och Ingrid följde mannens exempel.

Men Håkan bröt snart tystnaden och sade:

"Vi hafva fått lik i huset."

"Gud i himlen!" utropade Ingrid förskräckt.

"Är gumman död?" frågade Bengtsson.

"Hon dog i natt", svarade Håkan.

"Måtte hennes arma själ bli' salig!" återtog Ingrid
och knäppte andäktigt ihop sina händer.

"Amen!" tillade Håkan högtidligt.

"Ja, Gud fröjde själen; men det blir väl vi, som
få styra om begrafningen", yttrade Bengtsson och lade
ifrån sig arbetet.

"Det var just det, jag kom för att bedja dig om", sade
Håkan. "Jag vill, att hon skall komma i jorden på ett
hederligt sätt. Köp henne en kista med silfverfötter
på, och ställ om, att hon blir svept med både spetsar
och blommor.

Håkan tog upp sin stora läderplånbok och lade
penningar på verkstadsdisken.

"Jag tycker, hvad de stackars getterna ska' komma
att sörja!" utbrast Ingrid.

"Madam får väl ta' hand om djuren", sade Håkan och
steg upp. Derpå gick han ut och blef icke synlig i
hemmet förr än sent på eftermiddagen.

När han återkom, var han icke ensam. Han hade med sig
en ung man, hvars klädsel antydde, att han tillhörde
det andliga ståndet. Den unge mannen var lång och
smärt samt mycket mörk. Då man såg honom från sidan,
var hans utseende fördelaktigt, ja, man skulle nästan
kunnat kalla honom vacker; men såg man honom rakt
i ansigtet, så ingaf han icke något godt intryck,
ty pannan var låg och uttrycket i de mörka ögonen
lurande och dolskt. Det svarta håret låg slätkammadt
ned öfver öronen, och sedan fortsatte de väl friserade
polisongerna ned mot hakan, så att det såg ut, som om
hans bleka ansigte var infattadt i en mörk ram. Den
åtsittande rocken var af finaste kläde och så modern,
som det är möjligt för en prestrock. Halsduken var
nystärkt och hvit som snö; hatten fin och blank,
som om den nyss kommit från hattmakaren, och hans
händer betäcktes af trånga svarta handskar.

Då Ingrid såg prestmannen genom fönstret, utropade
hon:

"Nej, ser du, Bengt, det är ju adjunkten Blom, som
Håkan har med sig! Han, som predikar så vackert, att
folket går hit ända från söder, för att höra honom."

Bengt såg ut och det flög liksom ett dystert moln
öfver hans gladlynta ansigte.

"Jag har fått nog af att höra honom en gång", sade
han. "När han kommer upp på predikstolen, så anfäktar
han sig som en besatt och hotar oss stackare med
eld och svafvel. Nej tack, då läser jag hellre min
predikan hemma på söndagsförmidda'n och spelar min
fiol i Hagaparken, när andra löpa till aftonsången."

Ingrid sade ingenting, men hon drog en djup
suck. Bengt skakade på hufvudet och fortsatte:

"Jag vet nog, att du är smått betagen i den der
svartrocken, som för resten är en 'Kristi kavaljer'
af äkta sorten; men det säger jag dig, Ingrid, att
tänker du fortfara med dina griller, så blir det
inte bra mellan oss. Ja, jag må säga dig rent ut,
att friden och trefnaden redan börjat lemna oss, sedan
du på sista tiden börjat tala om dina väckelser."

Ingrid vände sig bort, för att torka bort en tår. När
Bengt såg det, gick han till henne och slog sin arm
om hennes lif.

"Kära min gumma, blif nu glad igen, ty du må veta, att
det skär mig i hjertat, då jag ser dig som nu. Hvarför
kan du inte vara som förr, då vi gifte oss? Då var du
glad som en flygande fågel och jag sjöng både bittida
och sent. Nej, gumman lilla, ge du de andligt sinnade
på båten, ty nog kan man bli' salig, utan att göra
jorden till en jemmerdal. Att vara glad åt sitt lif
är också att frukta Gud, och det är bestämdt bättre,
än att hänga läpp och förakta alla, som inte hafva
samma sinnelag. Hvad säger du om det, gumman?"

Ingrid såg Bengt allvarligt i ögonen och yttrade:

"Jag tror för visst, att den helige ande nog skall
komma till dig också, fastän du flyr honom."

Bengts panna drog sig samman i djupa skrynkor; men
han talade icke ut, hvad han tänkte, utan gick tyst
och satte sig vid sitt arbete.

Håkan och presten hade gått in till den döda. Men
inga tårar fälldes. "För hennes skull glades jag i
mitt hjerta, ty hon var en botfärdig synderska och
står nu inför sin Frälsare, klädd i skinande kläder",
sade den unge mannen och läste sedan en sakta bön
öfver moderns stoft. Derpå vände han sig till Håkan
och frågade, hvad som förmådde honom att bekosta den
aflidnas begrafning.

"Hon var min barndomsvän, ja, ännu mera", svarade
Håkan. "Hon var den enda, som jag hållit kär på
jorden. Länge var hon som död för mig och jag hade
ingenting att lefva för. Och då jag återfann henne,
tog Herren bort henne. Jag står nu igen lika ensam
som förr."

"Ingen är ensam, som har Gud i sitt sinne."

"Jag menar, att jag har ingenting att arbeta för",
invände Håkan.

"Då vet du icke, hvad det är att arbeta för Guds
rike här på jorden!" sade presten och höjde blicken
liksom inspirerad.

Håkan såg på honom under tystnad och tänkte på, att
det var Kjerstins son, som stod framför honom. Då
blef hans hjerta varmt och han räckte sina båda händer
mot den unge mannen.

"Fly till  din Frälsare   och  du skall aldrig vara  ensam
mer", återtog presten och talade sedan länge om "Jesu blod"
och "Jesu sår"   och  om den herrliga lott,   som tillfaller alla
dem,   som öfvergifva verlden,   för att lefva blott i Herranom.

Då adjunkten slutligen tog farväl, omfamnade han
Håkan och kysste honom, sägande:

"Ja, du skall bli' en af de våra, och jag skall med
Guds hjelp lära dig att arbeta för hans herrlighet!"

(Forts.)

Berliner-aquariet.

Vetandets allmängörande och bildandet af ett
sjelfständigt omdöme på grund af egen åskådning äro de
mål, hvartill vår tid framför alla andra sträfvar, för
att ernå förverkligandet af sitt valspråk: »Naturlig
åskådning af tingen!» Med detta valspråk framträda
våra dagars framtidsmän emot de konservativa,
i öfverensstämmelse dermed kämpa de mot fördom och
dårskap, vinnande säkert, ehuru visserligen långsamt,
allt mera mark af de sednares område. Naturlig
åskådning af tingen har varit driffjädern för alla
de omstörtningar, som den nyare historien haft
att anteckna; naturlig åskådning af tingen förenar
och åtskiljer folken, kullkastar murkna troner och
upprättar nya, söndersliter gulnade pergamenter
och bryter dömande stafven öfver villfarelserna hos
fördömelsevärda påfvar och andra mörkrets förfäktare;
naturlig åskådning af tingen befriar vetenskapen
och på samma gång menniskan från skoltvång och genom
åldern helgade stadgar.

Också bär den i Maj månad förlidet år under namn af
»Berliner-aquariet» uti Berlin öppnade storartade
inrättning, som genom sina rika samlingar och vexlande
scener väcker allmän beundran, om också icke uttaladt,
detta valspråk öfver sin ingångsport; ty detsamma har
för ändamål att bidraga till vetandets allmängörande,
att undervisa och befordra upplysningen.

Man har anmärkt, att benämningen "aquarium" för
ifrågavarande etablissement är mindre väl vald,
och medgifyas måste, att Berliner-aquariet alls
icke är något aquarium. Ändamålet dermed har allt
ifrån början varit, att det skulle utgöra någonting
mer. Man skulle kanske kunna beteckna det som -- ett
vivarium, i fall man nödvändigt ville hafva ett namn,
som betecknar någonting hittills nytt; man kunde kalla
det en "djurgård under tak", eller någonting dylikt,
men namnet syntes grundläggarne vara af mindre vigt,
och derföre bibehölls den ursprungligen bestämda
benämningen.

Men hvad är då "Berliner-aquariet" egentligen för
någonting? De derifrån hämtade bilder vi här vilja
framlägga, skola gifva läsaren en föreställning derom.

Ormgången i Berlins aquarium.

Från Berlins blifvande medelpunkt och från den gata,
som för den i staden några dagar dröjande främlingen
är oundviklig, från «Unter den Linden» leder den
enkla, men ändamålsenligt prydda ingången till det
kolossala etablissementet och rakt till hufvudtrappan,
som man nu ifrigt stiger uppföre, i afvaktan på hvad
man skall få se. Ännu några trappsteg till genom en af
droppsten bildad båge, och man står framför den första
afdelningen af det hela: Ormgången. Nio spetsbågar vid
hvarje sida, uppburna af prydliga jernpelare, emellan
hvilka man insatt glasrutor, begränsa denna gång,
bågar af jern, omgifna af grönskande slingerväxter,
hvälfva sig öfver den samma, och den omedelbart derpå
följande "Geologiska grottan" bildar en passande
afslutning härtill. Här krypa och
klättra, glida och slingra, bada och rulla sig
medlemmarne af ryggradsdjurens tredje klass,
utan att skygga för åskådaren eller förmå
skrämma denne. Tillräckligt skyddad genom de säkra
glasskifvorna betraktar man här utan fruktan så väl
den allmänna huggormen som den giftiga skallerormen
och den kolossala boan samt deras talrika skadliga
eller oskadliga slägtingar, hvilka eljest alltid så
ängsligt undvikas och hvilkas blotta åsyn brukar fylla
hjertat med skräck. Här i Berliner-aquariets Ormgång,
förblifver hjertat lugnt, själen fri från fasa;
känslan af säkerhet låter förståndet tala och öfvergå
till lärorika betraktelser. En lindrig rysning,
som i början ville göra sig gällande, gifver snart
vika för njutningen att betrakta, och rättvisa eller
orättvisa tillvitelser öfvergå småningom i uttrycket
af deltagande, om icke af tillgifvenhet. Ja, det må
här sägas, så otroligt det än låter, att Ormgången
redan framkallat en mycket betänklig kult. Ömsinta
Evas-döttrar hafva 

fullkomligt lärt glömma det dåd, som erkeormen begick
emot menniskoslägtets stammoder; qvinnor, hvilkas
älskliga skönhet har en vida mer oemotståndlig makt
att förföra, än alla äplen af kunskapens träd, hafva
fallit tillbaka i stammoderns synder och slutit
vänskap med ormen. Det gifves fanatiker af denna
afgudatjenst bland män och qvinnor, hvilka hela timmar
kunna stå framför burarne, betrakta sina älsklingar,
med hvilkas allmänna och vetenskapliga namn de länge
sedan gjort sig bekanta och om hvilkas hemland och
lefnadssätt de förvärfvat sig en kännedom, hvarutinnan
de äro färdiga att trotsa en zoologie professor. 

För krokodiler, sköldpaddor, grodor, salamandrar etc. äro
särskilta afdelningar upprättade. En blick på
Krokodildammen, till hvilken man först senare kommer,
medgifva likväl redan de trenne första rutorna å
högra sidan af Ormgången. Man blickar ned på de ännu
fåtaliga representanterna af gruppen ungefär från
samma höjd, som man från flodstranden brukar se ned
på krokodiler i vattnet, och ser väl också en och
annan, när han på fasta marken (här väggarne af den
pittoreska grottan) tager sin middagslur. I närmare
grannskap med dessa pansardjur kan man
sedermera komma, då vägen vidare leder ända framför
«Krokodildammen». Här, blott skild medelst ett
galler från dess invånare, studerar man dem med all
önskvärd beqvämlighet, betraktar oantastad de illa
utropade afkomlingarne af vattnets beherrskare under
forntiden, följer hvarje deras rörelse, i fall man
öfver hufvud har den lyckan att få se dem röra sig,
och skådar, så att säga, genom deras kattgröna ögon
ända in i det innersta af deras svarta själ. Vanligen
ligga våra kräldjur under dagen i vattnet ända
till ögonen och näsborrarne, halft simmande, halft
hvilande; men icke sällan intaga de också andra
ställningar och lägen. De begagna nacken af större
djur till stöd för sitt hufvud, liksom om hvardera
vore en del af en i vattnet fallen trädstam, klättra
ut på de åt dem beredda framsprången och afsatserna
och lägga sig härs och tvärs eller bilda på annat
vis grupper af den mest egendomliga gestalt. Ostörda
undvika de dock under alla omständigheter onödiga
rörelser, ty deras tid är natten.

Krokodildammen i Berlins aquarium.

Intill Ormgången gränsar, såsom redan blifvit
anmärkt, den så kallade Geologiska grottan. Denna
har den bestämmelsen att för nedra våningen tjena
som ljus- och luftschakt, afbryta enformigheten i
hafsvatten-aquariets rum och bidraga till husets
svalka. I anledning af väggarnes betydliga höjd
syntes det svårt att finna en passande prydnad;
byggmästaren beslöt derföre att här i grofva
konturer visa olika lager af jordskorpan i naturlig
följd. Att denna uppgift blifvit löst med skicklighet,
förklarar det allmänna omdömet, och just denna del af
byggnaden gör ett mäktigt intryck på hvarje besökare
(se illustrationen å följande sida), ehuruväl ingen
derigenom vinner någon djupare insigt i geologien. På
en höjd af fyratio fot äro mer eller mindre stora
block upplagrade på hvarandra: granit tjenar den
med fotografisk trohet återgifna skiffern till
grundval; derofvan ligga kalkarter, mergel, krita
och, som afbrott bland dessa, kolflötser, under
det att lavamassor söka gifva en bild af volkaniska
genombrott. Ofvanifrån störtar en kaskad på ett
pittoreskt sätt ned i djupet, ofrivilligt väckande
tanken, att det varit den samma, som urhålkat sjelfva
grottan och under
årtusendens lopp blottat de omnämda lagren, samlar
sedan sitt vattenförråd der nere i ett bäcken och
förorsakar jemte svalkan af det fördunstande vattnet
ett lifligt plaskande, liksom ett ackompanjemang till
det virrvar af stämmor, som ljuder ur samma grotta. Ty
äfven den är »befolkad«, och det är företrädesvis
fåglar samt ryggradsdjur, som bebo hvad trakt som
helst, man här anvisat en vistelseort. Mer än femtio
papegojor, tillhörande olika länder och arter, jemte
några alpkajor beherrska höjden, klättra uppefter
väggarne och några ur dessa framskjutande träd, flyga,
utveckla sin fjäderbeklädnads fulla prakt, leka med
den brokiga fjäderbusken, försöka den förstörande
näbben på alla beståndsdelar af jätteburen eller roa
sig åtminstone med att prata och sqvallra, i fall icke
möjligen den der nere i vattnet ifrigt fiskande skälen
får det infallet att företaga någonting ovanligt,
eller ock någon af de samma område beboende måsarne
råkar förirra sig upp i de högre regionerna. En dylik
händelse framkallar ett allmänt uppror der 
uppe. Det blir då en faslig olåt, det skriker och
piper, fladdrar och hviner, tills omsider äfven den
i sidoburen boende flöjtfågeln blifver retad af den
allmänna skriklystnaden och 
tillkännagifver detta genom ett härmadt galande och
framhvisslande af inlärda melodier, hvarigenom den
egendomliga konserten vinner en ännu mera sällsam
karakter.          

Geologiska grottan i Berlins aquarium.
(Se texten å föreg. sida.)

(Forts.)



Mäster Håkan.

Berättelse af Richard Gustafsson.

(Forts. från sid. 167)

4. 

Kristi kavaljer.

Håkans grannar i tyska kyrkmuren trodde allmänt,
att den gamle klädmäklaren hade gått till den sista
hvilan, ty hans lilla skrubb hade icke varit öppen
under flera dagar. Men då denna öfvertygelse som
bäst börjat stadga sig, kom Håkan en morgon och
tog jernbommen från sin dörr. Ingen kunde se någon
förändring på honom och man gissade hit och dit
öfver orsaken, som kunnat förmå "den snikne gubben"
att så vårdslösa sin handel. Men Håkan var lika
tillbakadragen, som förr, och man kunde ingenting
upptäcka om hans enskilta lif, hvarföre talet om
hans oförklarliga bortovaro från kyrkomuren snart
afstannade, och man sysselsatte sig icke mera än förr
att göra sina anmärkningar om Håkan med pelsen.

Så förflöt en tid, tills Håkan åter blef föremål
för grannarnes lifliga diskussioner. Orsaken var,
att Håkan en morgon öfverraskat sina grannar med
att skänka dem alla några exemplar af små religiösa
böcker. En hade fått ett exemplar af: "Hvad skola vi
göra, för att blifva saliga?"; en annan hade fått
på sin lott en skrift om "Hur man bör söka Gud",
och en tredje hade emottagit en bok med öfverskrift:
"Vakna upp!" Men icke nog med att Håkan delade ut
böcker åt grannarne, han gaf dylika åt alla menniskor,
som kommo i hans närhet. Om någon köpte ett par gamla
skor, så fick han "Salighetens källa", eller något
dylikt, på köpet, och om någon blott frågade priset
på en rock, så räckte Håkan fram "Vill du blifva
frälst?" åt spekulanten, innan han gick.

Det var frukterna af den fromme adjunktens lärdomar,
som började att visa sig. Tre månader efter Kjerstins
död hade hennes son gjort Håkan till en "kärlekens
apostel", som med ifver arbetade på att väcka sina
medmenniskor ur ogudaktighetens sömn. Hvad som
blef öfver af dagens förtjenster, använde Håkan
till inköp af den själaspis, han delade ut, och
mången fattig, som han förut helt oförmärkt smugit
en slant i handen, gaf han nu en andlig skrift,
sägande: "Menniskan lefver icke allenast af bröd,
utan af hvart och ett ord, som går af Guds mun".

Flera qvällar i veckan hade Håkan andliga
sammankomster i   sin   kammare,   och då predikade
han  för grannfolket,   som talrikt infann sig,
då dessa bönestunder blefvo kända.    Ingrid var hans
uppmärksammaste åhörarinna, men Bengt syntes aldrig
till, ty när Ingrid gick från sina sysslor, för att
höra på Håkans predikan,   då lemnade han vanligtvis
sitt arbete   och gick till närmaste krog,   för
att   slå bort sorgen öfver,   att hans kära hälft
med sina griller jagade lyckan och friden från det
förr så glada hemmet.

Ofta kom adjunkten Blom på besök till Håkan, och
då passade alltid Ingrid på att få vederqvicka sin
själ med att höra de sköna ord, som gingo från den
helige mannens läppar. Adjunkten frågade henne alltid,
om Bengt fortfor att vara 
likgiltig för Guds ord, och då hon uppriktigt svarade
ja, knäppte han sina händer samman och bad till Gud,
att han snart måtte röra den förstockade syndarens
hjerta. En söndagseftermiddag, då adjunkten, Håkan
och Ingrid suto tillsammans i djup andakt, stördes
de plötsligt af tonerna från Bengts fiol. Ett sådant
ohelgande af sabbaten var mera, än adjunkten kunde
uthärda, och han beslöt att gå in till Bengt och
göra ett omvändelseförsök. Håkan och Ingrid följde
honom, och när de alla tre kommo in uti verkstaden,
satt Bengt på ena hörnet af disken och spelade
fria fantasier, något midt emellan en klagan och
en polska. Då han såg de inträdande, sänkte han
stråken och lade instrumentet på sina knän. Med
vidöppna ögon stirrade han på presten, som stod
honom närmast. Vredens rodnad steg upp på hans panna,
då han såg framför sig den man, som varit förnämsta
orsaken till splittringen i hans hem. Men Bengt satt
dock stilla på sin plats och väntade på, hvad som
skulle komma.

"Skall du då aldrig lära, att hvilodagen bör hållas
helig och icke oskäras af dina missljud?" började
presten högtidligt. "Tag exempel af din fromma maka
och af den vördnadsvärde åldringen. De sitta hos mig
och tala om vår himmelske frälsare och bedja honom i
sin stora nåd hafva förbarmande med dig." 

Bengt lade bort fiolen och reste sig hotfull och mörk.

"Hvad vill du mig?" frågade han med en stämma,
som kom presten att studsa.

Adjunkten  stod ett ögonblick obeslutsam,   om han
skulle gå längre i sitt omvändelsenit.    Men snart
hämtade han sig och fortsatte:

"Du frågar, hvad jag vill? Ingenting annat, än ditt
sanna väl. Jag vill leda dig in på den rätta stråten,
der du skall finna saligheten vid målet."

Ingrid smög sig intill Bengt och sade: 

"Hör honom, käre Bengt,  hör honom, ty han menar väl med dig!"

"Det är då inte nog med, att han tagit dig ifrån mig,
utan han vill också göra mig galen!" utropade Bengt
och stötte undan Ingrid. Hans händer knötos och han
blickade hatfullt mot adjunkten, som då höjde sina
båda händer och talade med stark röst:

"Hur kan du, ogudaktiga menniska, så trotsa
och spjerna mot himmelens nåd? Vet du då icke,
att helvetets straff väntar dig, om du fortfar att
vandra på den väg, du börjat? Men med Guds makt skall
jag drifva djefvulen ur ditt hjerta och rädda din
själ ..."

Längre hann presten icke fortfara med sin vältalighet,
ty Bengt fattade honom helt plötsligt vid bröstet
och kastade honom handlöst ut genom dörren, ropande:

"Om du kommer hit ännu en gång och kraxar, din 
svarte korp, så knackar jag ut hjernan på dig med
min hammare!"

Håkan och Ingrid stodo en stund stela af förskräckelse
vid denna syn och skyndade sedan ut, darrande af
fruktan, ty Bengt såg förfärlig ut i sin vilda
vrede. Då de kommo ut på gården, var adjunkten uppe
på benen igen, oskadad, men blekare än vanligt. Han
bad Håkan att få tala ensam med honom, och derför gick
Ingrid icke med in i kammaren. Hon stod ute på gården
och såg Bengt komma ut med fiolen under armen. "Nu
går han till krogen", tänkte hon, och hon skulle så
gerna velat ropa på honom och bedja honom stanna,
men det vågade hon icke, ty han hade blifvit så häftig
på sista tiden, att hon nästan alltid fick hårda svar.

När adjunkten och Håkan kommit in i kammaren,
sade presten:

"Det är mörksens furste, som leder hans gerningar."

"Jag fruktar det", yttrade Håkan och skakade
betänkligt sitt hufvud.

"Han kan icke räddas."

Efter en stunds tystnad återtog adjunkten:

"Du har gjort honom godt, och han lönar dig med
otack. Tänker du ännu på att gifva honom, hvad du
lemnar efter dig på jorden, då du en gång skall gå
in uti himmelens salighet?"

"Nej",   svarade Håkan.    "Jag ser
nu,  att han icke förtjenar det."

Håkan hade en gång yttrat till adjunkten, att han
ämnat göra  Bengt   till sin arfvinge,   och det
var   i anledning deraf, som presten gjorde sin fråga.

"Om du ger dina ägodelar till Ingrid, så skall Bengt
ändå få dem i sina händer och ogudaktigt förslösa
dem", fortsatte presten.

"Hon skall aldrig få dem", sade Håkan. "Jag har
beslutat, att gifva dem åt en annan, som bäst skall
förstå att använda dem."

Presten såg forskande på Håkan, men sade ingenting.

"Det är du, min son, som skall få det lilla, jag
äger", återtog Håkan och sträckte sina armar mot den
unge mannen, som kände sitt hjerta klappa häftigt,
då han hörde dessa ord, som han så länge väntat.

"Min gode far, jag tror och vet, att Gud skall löna
dig för dina ädla gerningar", sade han och omfamnade
den gamle.

"Kojan här är värd två tusen riksdaler", yttrade
Håkan, sedan han hämtat sig från sin rörelse. "Men
det är icke allt, ty jag har en sparpenning, som jag
samlat under de sista tio åren."

Håkan öppnade en af lådorna i sin dragkista och
tog fram, under en hög af gammalt skräp, ett paket,
inlindadt i en blårutig näsduk.

"Se här, hvad jag skrapat ihop. Det är alla
hyrespengarne och hvad som blifvit öfver på
handeln. Tillsammans två tusen åttahundra riksdaler."

Gubben lindade upp näsduken och visade en i alla
färger skiftande bundt sedlar, de flesta af liten
valör.

Med lystna blickar såg adjunkten på sedelbundten
och sade:

"Det är oförsigtigt af dig, Håkan, att så placera
ditt kapital."

"Jag har tänkt på det; men innan jag kände dig, så
var min enda glädje att ibland om qvällarne räkna
öfver min skatt, och derför hade jag den hemma."

"Vill du nu anförtro den åt mig?" frågade adjunkten
plötsligt.

Håkan såg upp på honom med förvåning.

"Åt dig?" sade han sakta.

"Jag skulle kunna så förvara dina pengar, att de
förde Guds välsignelse med sig."

"Det tror jag", sade Håkan och nickade. Några
ögonblick derefter stod han och betraktade de gamla
sedlarne, och det föreföll honom, som om han skulle
skiljas vid gamla goda vänner, om han lemnade bort
dem. Men han tvekade icke länge, innan han sade:

"Tag dem, käre vän, så godt först som sist. Gör med
dem, hvad du vill, ty om den stund kommer, då jag
inte kan reda mig sjelf, så har jag ju alltid dig,
som vill stödja och hjelpa mig."

"Jag blir i alla mina lefnadsdagar din tacksamme
son!" utropade presten och omfamnade den gamle och
kysste honom.

När adjunkten gick från Håkan, med sedelbundten i
fickan, såg han Ingrid sitta gråtande vid fönstret i
sin kammare. Han stannade då ett ögonblick och sade
till henne:

"Var vid godt mod och kom ihåg, att Herren kan göra
underverk!" Då han sagt detta, nickade han och gick
sin väg.

Ingrid satt hela natten och väntade på Bengt, men
han kom icke hem. Följande dagen var han också borta,
och då han om qvällen inträdde i verkstaden, var han
drucken och somnade, liggande på golfvet. Då suckade
Ingrid djupt af smärta och bad så innerligt, att
Herren snart måtte göra det underverk, som den fromme
presten låtit henne hoppas på. Den tanken föll henne
aldrig in, att hon sjelf skulle kunna göra underverket
och åter upplifva den försvunna husliga sällheten.

(Forts.)



I gatans grannskap.

Civilisationen, liksom   solen,   vänder  mot menskligheten 
icke blott olika sidor af ljus, utan äfven några mörka
fläckar.    Sådana mörka fläckar   utgöra
ras-tecknet på alla menskliga   verk;   de   äro
födelsemärken,   som  tiden förmildrat, men ännu
ej utplånat.

På samma   gång   detta måste erkännas, är dermed dock
ej något medgifvande gjordt,   att de aldrig skola
kunna borttvättas.    Utvecklingen, den ständiga
utvecklingen, är just civilisationens lifsprincip,
och i rymder, deröfver andens majestät ensamt och
utan skugga sväfvar, kan endast ljuset vara evigt.

Det moderna   samhället   balanserar   dock   ännu
med två tyngder på sin våg,   den ena skålen slår
högt mot skyn, den andra sjunker djupt i mörkret,
och ännu aldrig hafva de  två vägt jemnt.

På den höjda skålen sitter lyxen och på den andra
nöden!

Lyxen och nöden -- ett par gamla bekanta -- äro
samhällets "siamesiska tvillingar": hopväxta,
oskiljaktiga, släpar den ena med sig den andra,
utan att någon konst ännu vågat rista det för begge
afgörande snittet.

Hvar helst den menskliga verksamheten fixerar åt
sig en
brännpunkt, der äro de genast med. Hvar helst
menniskor sammansluta sig till ett samhälle,
der fäster lyxen alltid sin bostad i solskenet,
vid de reela gatorna, de öppna platserna, och hans
broder nöden i skuggan, vid de trånga gränderna,
på bakgårdarna.

Den förra är barn af arbetet och lyckan, den sednare
af arbetet och motgången, så vida han icke är ett
hittebarn. Men båda äro samhällets olycksbarn,
båda abnormiteter: den ena har natur af jätte
och kunde kallas en pygmé, den andra af dvärg och
kunde kallas en Herkules. Mellan dessa begge, der
jemnvigtens tyngdpunkt ligger, finna vi den stora
klass af menniskor, på hvilken balansen i Europa, ja
på jorden, beror, medelklassen, som räddat samhället
och som har framtiden i sin hand, emedan hon bevarat
mensklighetens lyckliga och sunda instinkter och
emedan hon står på en orubblig grund: arbetet.

Betrakta vi våra dagars samhälle i dess trogna
spegelbild: en större stad, och om vi blott se dess
yttersida, så finna vi ganska litet af hvad vi
kanske väntat att få se och ännu mindre, än hvad vi
bort finna. Vi upphämta deraf intet

stoff för ett sant begrepp om hvad den staden eller
samhället verkligen är, hvad betydelse den har,
hvad stort den sluter inom sig -- vi finna detta lika
litet, som en blick öfver den oändliga hafsytan, på
hvilken Guds klara sol gjuter sina skatter af värme
och ljus, låter oss ana den stora mångfald af lif,
den oändliga rikedom af djur- och växtformer, som
döljes i djupen.

Man går på de stora stråkvägarna och ser blott
yttersidorna, ser hur lifvet feberaktigt pulserar,
hur man springer i kapp, hur man armbågar sig fram,
hur man knuffar undan hvarandra, hur man kifvas och
slites, med ett ord, man ser endast abnormiteterna, de
"siamesiska tvillingarna" lyxen och nöden, dockorna
på fåfängans marknadstorg, luftiga varelser i siden
och ändå luftigare i trasor, män utan mål, qvinnor
utan hem.

Men denna brokiga tafla, påminnande om ett lapptäcke,
der den ena bjerta färgen skriker mot den andra,
denna tafla,
så rörlig,   så tjusande   om  man så vill, har i
djupare mening likväl ett bestämdt karaktersdrag.

Alla dessa olika färger sammansmälta dock i en punkt,
alla dessa menniskor, så främmande för hvarandra,
hafva dock ett gemensamt: hopplösheten! Framtiden hör
dem icke till. De utgöra på tidens ur endast taflan,
som är oväsentlig, men som dock undanskymmer de
drifvande fjedrarna och de arbetande hjulen.

Samhällets stora urverk finner man icke på torget och
gatan, utan i gatans grannskap, undangömdt, åsidosatt!

Ingen ser hvad t. ex. Stockholm är genom att
drifva bort en dag på Norrbro, en annan dag på
Drottninggatan, en tredje dag i Kungsträdgården eller
på Djurgården och genom att tillbringa qvällarna på
teatern, i balsalongerna eller på caféerna. Man
får icke ens veta hvad Stockholm är af dess bästa
vägvisare: adresskalendern. I denna bok, som under
tio års
tid skrutit med att hon blifvit för hvarje år
fullständigare och hvilken dock grundar sig på goda
källor, nämligen mantalsförteckningarne, har för 1870
endast fjorton tusen namn. Hufvudstaden har dock
etthundrafyrtio tusen invånare. Enligt denna kalender
skulle, efter en fastställd norm för beräkningen,
mer än halfva befolkningen utgöra en i den allmänna
rörelsen namnlös klass!

Och så är verkligen förhållandet; den namnlösa klassen
utgör nog mer än femtio procent af landets befolkning,
åtminstone detta fullt upp, -- men att vara namnlös
i den konventionella meningen, är dock ej det samma,
som att vara betydelselös.

Sopa rent i gatans grannskap, tag bort denna stora
arbetareklass, som födes, lefver och dör okänd till
namn och ej sällan misskänd till karakter -- och vi
få se, om det stora urverket går!

Samtiden, som bevittnat så många omhvälfningar i
gamla förhållanden och ändtligen börjat fatta de
menskliga rättigheternas enkla begrepp, har uppsökt arbetaren och är
nu sedan länge sysselsatt med lösningen af problemet
att gifva honom ett namn och en plats i samhället.

Interiör af en utaf verkstäderna i Bolinderska etablissementet i Stockholm.

Ett enkelt problem -- men, ack, hur svårlöst!

Under tiden är arbetaren icke liknöjd och kall,
icke hämdlysten för lidna oförrätter; med förtroende
har han mottagit den utsträckta handen. Han arbetar
nu mera icke endast för sina lekamliga behof, utan
äfven för sin andliga utveckling. Liksom den gömda och
osedda vattenväxten, höjer han plötsligt sitt hufvud
öfver ytan, sökande ljuset. Det hopp, som vikit eller
öfvergifvits på andra håll, har flytt till honom,
ökar spänstigheten i hans kraftiga, friska natur och
kommer hans hjerta att vidgas.

Ett arbetarehem i våra dagar är ock helt olika mot
hvad det förr var. Vi behöfva i detta fall endast
vädja till

våra minnen   och våra ögon.    Den  största
förändringen sammanfaller verkligen med vår
personliga erfarenhet.

En arbetares hem förr -- arbetarens i staden i
synnerhet -- var en trogen bild af arbetarens hopplösa
belägenhet. Inkastad med den ständigt böljande
inflyttningsströmmen till staden, som lockade så
mäktigt, från landsbyggdens lifgifvande luft, för
att hamna, ofta som strandvrak, i gatans grannskap,
vid stadens utkanter, var arbetaren redan i yttre
förhållanden beröfvad fotfästet af gamla vanor och
kända omgifningar. Från fönstret i sitt kulna hem
såg han ingenting annat växa, än sina bekymmer,
och den borttynande blomman var en bild af hans
eget lif. Han hade ingen trefnad, och i samma mån
hemmet var ödsligt, mörkt och kallt, syntes honom
krogen glad, ljus och varm. Der, i stallbröders lag,
dränkte han sina bekymmer, för att få dem mångdubblade
åter; ty han dränkte der äfven någonting annat: sin
arbetskraft och sin framtid. Och de återvände icke! 

Det är, Gud ske lof, minnet som tecknat denna bild;
våra ögon se nu en annan -- öfver hufvud taget. Krogen
har börjat blifva ödsligare och mörkare än
hemmet. Bränvinsbegäret har undanträngts af
kunskapsbegäret, och detta är en omätlig vinst
för samhället -- fastän det kanske gör en lucka i
budgeten. Folkskolans lärdomar hafva fått större
inflytande, än krogens, och huru föga ändamålsenliga
de förra än må anses ännu vara, hafva de dock
undanskjutit något mycket sämre. Sonen, den flitige
och belönade folkskolepilten, har blifvit fadrens
uppfostrare och läromästare, ja, man har i våra
söndagsskolor ofta till och med sett far och son
sitta på samma bänk och täfla om samma pris! 

Under detta faktum ligger
frälsningen af en hel samhällsklass, ty det innebär,
att samhällets skuggsidor skola börja ljusna och att
den sänkta vågskålen skall höjas.

Af det stora, det arbetande Stockholm, hvilket icke
synes, hvilket ingen frågar efter och som nästan är
okändt, har vår artist i närstående "teckning efter
naturen" framställt en bild -- en liten detalj af den
trägna fliten, det välsignelsebringande arbetet
i gatans grannskap -- till hvars förtydligande här
icke behöfver sägas ett enda ord. Det är interiören
af en af de verkstäder, som bilda Bolinderska
etablissementet på Kungsholmen. 

A.-E.



I Schwarzwald.

Typer från Schwarzwald.

Om den blaserade turisten känner sig mätt på
Baden-Badens brokiga hvimmel, om balerna ej mera roa
honom och den gröna duken förlorat sitt farliga behag,
om han längtar ifrån all denna skimrande flärd,
för att en gång se lifvet från dess bättre och
allvarligare sida, så behöfver han alls icke resa
ända till England, för att se skickliga 
mekaniska arbetare, eller så långt som till Holland,
för att beundra den trägna fliten; icke heller behöfs
en tur just precist till Schweiz, för att njuta af
en imposant natur och känna sig löjlig gentemot den
landtliga enkelheten. Allt detta kan lika så bra låta
sig göra i Schwarzwald, en bergsträcka, hvilken, som
bekant är, ligger i Baden och Würtemberg och ser på
kartan ut ungefär som en kil med spetsen vänd norrut.

Få länder erbjuda också inom en liten ram så många och
tjusande scenerier, en så mångskiftande vegetation
och ämnen till studier af folk och seder. Jättelika
klippväggar speglande sig i herrliga sjöar,
skogsbäckar ilande fram utmed skrofliga klippor och
genom vilda klyftor ned i de leende dälderna: se der
i allmänhet landets karakter. På en yta af få mil
genomgår man der flera olika zoner af vegetation:
den gyllene drufvan, majsen och mandeln trifvas här
icke långt från ställen, der körsbären mogna först i
September och stundom knappt hafren och potatisen gro.

Men hvad som framför allt utmärker Schwarzwald
är dess befolkning, ett kraftigt, friskt och
vackert slägte af flottkarlar, vedhuggare, herdar,
jordbrukare och -- framför allt -- industriidkare,
hvilkas träsnideriarbeten och stråhattar äro väl
bekanta och hvilkas ur pryda tusentals väggar i både
gamla och nya verlden, liksom deras speldosor och
andra instrumenter bära ett högt vittnesbörd om dessa
bergsbors konstskicklighet och afgjorda fallenhet
för mekaniska arbeten, ett anlag, som äfven hos oss
uppenbarar sig i vissa delar af Dalarna. En annan icke
mindre betecknande likhet förefinnes emellan dessa
begge for öfrigt så vidt skiljda länder, nämligen uti
fasthållandet af de gamla sederna i dess 
ursprungliga renhet, så väl hvad angår drägt som
lefnadssätt och familjehögtider, vid hvilka
sistnämda den gammaldags prägeln i synnerhet
träder i dagen. Äktenskapet kan i Schwarzwald
icke afslutas utan vidlyftiga preliminärer: en ung
friare får icke der vända sig personligen hvarken
till föremålet för sin låga eller föräldrarne,
utan måste begagna en mellanhand, ett slags
äktenskapsmäklare eller "böneman", som hör sig för
och uppgör saken. Vid bröllopshögtidligheterna har
man tillfälle att se de olika nationaldrägterna,
hvilka, i synnerhet hvad qvinnornas kostymer
beträffar, utmärka sig genom en viss pittoresk
anstrykning. Också omvexla de olika byarne så
frappant i detta afseende, att man vore frestad tro
dem vara af olika stam. I allmänhet äro qvinnorna
brunetter och man får sällan der se en blondin.

Den som vill lära känna Schwarzwald får det bästa
tillfälle dertill under färden genom "Himlen" och
"Helvetet". Renliga trefliga byar med nätta hus bilda
ingången till den förra och trakten förtjenar sitt
namn genom sin verkligt paradisiska karakter. Men
bakom dessa byar kommer man in i en klyfta, vid
hvars sidor höga klippor upptorna sig, hvilkas
dystra utseende kunde göra troligt, att man närmade
sig helvetets fasor. Men i stället omgifva oss
de yppigaste ängar, de vackraste blommor, präktiga
hjordar af får och kor, och sågar, satta i gång af
konstgjorda kanaler. En sådan utflykt torde för
de flesta utgöra en källa till njutning, och en
sommarvistelse i dessa trakter är otvifvelaktigt
att rekommendera som en väl behöflig rekreation
efter brunssejourens tröttande nöjen, hvilka måste
förefalla den ej allt för ytlige betraktaren fadda
gentemot den kraftiga och manliga prägel, som uti
Schwarzwald möter oss i land, folk och seder.



Mäster Håkan.

Berättelse af Richard Gustafsson.

(Forts. och slut fr. sid. 171.)

5.

Pröfningen.

Adjunkten Blom fortsatte sitt kärleksverk i mäster
Håkans gård och vann snart den belöningen, att
klädmäklaren lät uppsätta ett formligt testamente,
deri själasörjaren förklarades för ensam arfvinge
till allt, hvad han ägde i både löst och fast.

Under det att adjunkten sålunda gjorde framsteg, gick
det för hvarje dag allt mera bakut för Bengt. Han
förlorade all lust till arbete och var sällan hemma,
utan vandrade från krog till krog med sin fiol
under armen och sin flöjt i fickan. Alltid fanns
det någon, som ville bjuda på fri traktering, när
Bengt trakterade något af sina instrumenter, och
den musikaliske skomakaren var välkommen öfverallt,
ty han satte lif i gästerna, och "ju gladare folket
är, ju mera dricker det", sade värden på "Knappen",
der Bengt vanligtvis höll till.

Ingrid fick börja att arbeta på egen hand, för att
försörja sig och till en del också sin man, ty kom
han hem och begärde mat, utan att Ingrid hade något
att bjuda honom, så grälade han på henne, innan han
gick ut igen. Till lycka för Ingrid, gaf Håkan henne,
månad för månad, anstånd med hyran och hjelpte henne
mången gång med att låna henne penningar, när handeln
gått bra i hans klädstånd.

Så hade omkring ett halft år förflutit, då en händelse
inträffade, som hade stora förändringar till följd.

En natt vaknade Håkan vid det, att man på gatan
ropade, att elden var lös. Huset midt öfver gatan
stod i ljusan låga, och skenet var så starkt, att
Håkans kammare blef ljus, som om det varit midt på
dagen. Snart blef det så varmt, att fönstren sprungo
sönder i Håkans koja och elden fattade i den torra
väggen. När sprutorna ändtligen kommo, var det icke
längre värdt att försöka släcka Håkans gård, ty den
brann som fnöske och det var svårt nog att hinna
berga något af möbler och husgeråd. Bengt var hemma,
då olyckan inträffade,
och han ställde sig i spetsen för bergningsarbetet,
så att det, som räddades, icke slogs sönder,
hvilket annars är en gammal vana bland hufvudstadens
frivilliga bergningskårer.

Håkan stod ute på gården och vred händerna af
förtviflan, då han såg, huru lågorna prasslade kring
takåsen och sträckte ut allt större och större tungor,
som förtärde hans gamla hem.

"Har du inte försäkrat, gubbe?" frågade honom
mången, och Håkan skakade på hufvudet, ty någon
brandförsäkring hade han aldrig  tänkt på.
Plötsligt greps han af den tanken,   att han
ännu en gång måste in i sin kammare, ty bland
de räddade effekterna   saknade  han   en  packe
andliga skrifter,   som han dagen förut hade köpt.
De fingo icke brinna upp, och Håkan ville rycka
dem undan lågorna, som redan hade förtärt en
del af taket och slingrade sig nedåt väggarne.
Men Håkan hann icke   längre   än in i dörren,
då ett stycke af taket   störtade ned och gubben
omhvärfdes af rök och lågor.    Han vacklade 
och skulle säkert fallit uti det rykande bålet,
om icke Bengt sprungit fram  och dragit
honom ur elden ut på gården igen, der Håkan,
till följd af den häftiga sinnesrörelsen och
sina svåra brännskador, föll afsvimmad.

Ett   par  timmar   efter eldens utbrott   var  Håkans
koja blott en askhög,   och han sjelf låg illa
skadad   hos en barmhertig granne,   som tagit emot
den olycklige i sitt hem.    Det mesta af Håkans
bohag  hade blifvit bergadt,   och likaså hade Bengt
lyckligt fått sina möbler och sitt husgeråd ur elden.

Dagen efter olyckan sökte adjunkten upp Håkan
och träffade läkaren hos honom. Då Blom frågade,
om någon fara var för lifvet, svarade läkaren nej,
men tillade, att gubben troligen skulle blifva blind
för sitt återstående lif.

Håkan låg i yrsel; men af Ingrid, som också
var närvarande vid sjuksängen, fick presten den
underrättelsen, att Håkans egendom icke varit
försäkrad. Det var det hårdaste

slaget för adjunkten, och han gjorde sig sjelf
förebråelser för sin tanklöshet, att icke hafva tagit
reda på förhållandet och bestyrt om försäkringen.

Under hela den långa tiden, Håkan låg sjuk, kom
adjunkten icke mera till honom. Ingrid hade hyrt sig
ett rum vid Nya vägen, och dit hade man flyttat Håkan,
ty Ingrid gaf sig ingen ro, förrän hon fått Håkan i
sin vård. Med en moders ömhet vakade hon öfver honom
och arbetade på samma gång, för att skaffa medel till
utgifterna för det ökade hushållet. Bengt satt nu
ibland hemma vid disken, men det kom sällan någon,
som ville anförtro honom något arbete, ty det hände,
att när den musikaliske skomakaren återföll i sina
vanor och vandrade till "Knappen", så fingo kunderna
vänta på skolagningen så länge, att de förlorade
tålamodet och aldrig kommo igen.

Då Håkan blef så återställd, att han kunde gå ut, bad
han Ingrid en dag, att hon skulle leda honom hem till
adjunkten, ty han måste tala vid honom. Till att börja
med, hade gubben ofta yttrat sin förundran öfver,
att presten icke mera besökte dem; men sedan talade
han sällan derom och dolde, hvad han verkligen tänkte.

Ingrid tog Håkan vid handen och de vandrade till
adjunktens boning. Presten var hemma, och då han
såg, hvem det var, som sökte honom, helsade han
dem välkomna. Han närmade sig Håkan och tog honom i
handen, sägande:

"Det var en Guds nåd, att du kom upp igen."

"Pröfningen var hård, men jag har väl förtjent den,
kan jag tro", yttrade Håkan. "Hade jag blott åter
mina ögons ljus!"

"Tro och hoppas, så skall allt gå väl!"

"Det gör jag", svarade Håkan, och efter en stunds
tystnad tillade han: "Jag kommer, för att begära
hjelp af dig, ty mitt hem ligger i aska och jag kan
inte arbeta mer."

"Stackars Håkan, jag beklagar dig", sade presten.

"Den goda Ingrid har gjort, hvad hon kan, och
sanningen att säga, så har jag väntat på, att du
skulle komma."

Presten stod tyst, och då Håkan förgäfves lyssnade
efter svar, fortsatte han:

"Hvad vill du göra för mig nu, då jag behöfver
ditt stöd?"

"Jag skall försöka att skaffa dig tak öfver hufvudet
och dagligt bröd", svarade presten.

Håkans ansigte ljusnade, och han sträckte famlande
fram sina händer.

"Du är då ännu den samme, som förr", sade han. "Och
jag, som tviflade på dig!"

"Deri gjorde du orätt,   Håkan.    Jag är icke otacksam."

Håkan hade famlat sig fram åt det håll, derifrån
han hörde prestens röst, och då han nådde honom,
öppnade han sin famn och utropade:

"Kom hit till mitt hjerta och säg, att jag får stanna
hos dig!"

Presten omfamnade gubben och sade:

"Du skall icke behöfva frukta för nöd och elände. Jag
vill skaffa dig en plats på fattigförsörjningen."

Håkan spratt till, som stungen af en orm, och han
drog sig några steg bort från presten.

"Och min sparpenning, som jag anförtrodde åt
dig?" sade han sakta.

"Den har jag användt till det bästa, och Guds
välsignelse är allt, hvad jag kan gifva dig tillbaka",
återtog presten högtidligt.

Håkan stod skälfvande, som af en frossa, och tryckte
sina båda händer hårdt mot bröstet.

"Det är då sant, hvad jag många gånger tänkte under
min långa sjukdom, då jag förgäfves väntade att få
höra din röst!" utropade han.

"Hvad tänkte du?" frågade presten.

Håkan vände sina slutna ögon mot honom, liksom ville
han genomtränga mörkret med sin själs blick. Hans
läppar darrade och hans tunga stammade, då han sade:

"Jag tänkte, att också du bedrog mig!"

En hastig rodnad flög upp på prestens panna, och
han hörde ett ögonblick samvetets röst, då han såg
den gamles
förtviflan.     Men   när   ögonblicket   var   förbi,
stod   han   åter lika kall.

"Låt icke mörkret omtöckna ditt förstånd, Håkan, ty
då skall det goda förqväfvas i ditt hjerta", sade han.

Ingrid hade hittills varit ett stumt vittne
till uppträdet mellan presten och Håkan. Då hon
sammanställde, hvad hon nu hörde, med det, som Håkan
talat om under sina feberdrömmar, så förstod hon
allt, och en rysning genombäfvade henne, då hon
såg, hvad som låg under detta skal af fromhet |
och gudaktighet, som också bedragit henne. "Kristi
kavaljer" var beröfvad sin gloria, och han föreföll
henne afskyvärd, der han stod med knäppta händer och
med blicken riktad mot höjden. Med fasta steg gick
hon fram till Håkan och tog honom i handen,

"Följ mig härifrån!" sade hon. "Du skall icke komma
på fattigförsörjningen, så länge jag lefver!"

Hon förde honom hastigt med sig ut, och Håkan följde,
utan att säga henne emot. Han var så djupt skakad af
detta sista slag, att han icke hade tankar för annat,
än sin olycka. Under tystnad vandrade han vid Ingrids
sida till hemmet vid Nya vägen, der Bengt väntade dem.

Ingrid talade om för sin man, hvad som händt under
deras besök hos adjunkten, och då hon slutade,
utropade Bengt:

"Ser du nu, jag hade rätt, att han var en ulf i
fårakläder!"

"Ja, ja, och Gud nåde mig, att mina ögon inte
öppnades förr. Det hade inte då gått, som det gått",
sade Ingrid.

"Ännu är det inte för sent", återtog Bengt allvarligt.

"Ack,  om du sade sant, Bengt!"

"Det gör jag."

Bengt höjde handen, för att krossa det bräckliga
instrumentet, men Ingrid hejdade honom.

"Hvarför vill du göra det?", frågade hon.

"Han skulle kanske förleda mig att gå till 'Knappen',
om jag länge sitter och ser på honom."

"Nej, nej! Du skall spela för fader Håkan och mig,
när sönda'n kommer. Alldeles som förr."

Bengt kände, hur det blef varmt om hjertat, och en
tår smög sig fram i ögonvrån. Han omfamnade Ingrid,
kysste henne och sade:

"Alldeles som förr, kära gumman min!"

"Och Håkan skall bo qvar hos oss", återtog Ingrid.

"Ja, ja."

"Vi ska' båda arbeta för honom."

"Det skall gå som dans!"

Och så omfamnade Bengt Ingrid om igen; men till Håkan
sade de ingenting, ty han hade krupit upp i ett hörn,
och det var tydligt, att han ville vara i fred med
sina tankar.

När det blef qväll och tid att gå till hvila, bröt
Håkan sin tystnad.

"Du skall icke längre sitta vid disken här hemma,
Bengt", sade han. "Om jag skall ligga er till last, så
räcker det icke till för oss alla, hvad du förtjenar."

"Jag   skall   arbeta dubbelt,   och Ingrid fortfar med sin
tvätt",  svarade Bengt.    "Och ä' vi blott glada och nöjda,  så
räcker det till, om det också vore för flera."

"Bättre blir det, om du i morgon leder mig till min lilla
handelsbod", återtog Håkan.    "Der finns ännu ett lager qvar,
och   hyran är betalt för ett par månader till. Jag skall lära
dig kommersen, och om det vill sig väl, så ta'r det bättre skruf."

Det förslaget var icke att förkasta, tyckte både Bengt
och Ingrid, och sedan Bengt fick sofva på saken,
fattade han sitt beslut och ledde Håkan till tyska
kyrkmuren.

Då grannarne i klädstånden bredvid sågo Håkan komma,
kände de knappast igen honom, och då Bengt öppnade
butiken, tänkte de strax, att det var, för att räkna
öfver varorna och öfvertaga lagret; ty att det var
förbi med gubben, det syntes klart.

Då Håkan och Bengt kommo in uti boden, frågade gubben:
"Hur ser här ut?"

Han famlade omkring sig, för att känna efter, om allt
var qvar på sin plats.

"Här finns godt om multum, så att nog ser det bra ut",
svarade Bengt,

"Ser du fårskinnstulubben, som hänger der i hörnet?"

"Ja, det är en präktig pels."

"Den ska' du ta' på dig, Bengt, Det tål vid att
bona väl om sig, då man skall sitta här från morgon
till qväll."

Bengt gjorde invändningar och sade, att det vore
bättre att sälja en så pass god persedel; men Håkan
öfvertygade honom, att det var för hushållningens
skull, "ty", sade gubben, "en pels kan man ha' hela
lifvet igenom".

När grannarne sågo Bengt komma klädd i
fårskinnstulubben, så kunde de icke hysa något
tvifvel längre om, att han var utsedd att blifva
Håkans efterträdare. Den första månaden satt Håkan
längst inne i det mörka kyffet och bistod nybörjaren
med goda råd; men på den korta tiden blef Bengt så
slängd i yrket, att han till och med skötte affären
bättre, än Håkan gjort, då han utvecklade sin största
verksamhet.

Sedan Bengt inhämtat all kunskap, Håkan kunde meddela
om klädmäklerirörelsen, stannade gubben som oftast
hemma
hos Ingrid; men ibland kunde han icke motstå sin
längtan efter det gamla vanliga, och då följde han med
till tyska kyrkmuren, för att sitta i sitt hörn och
lyssna till, huru Bengt förstod att behandla kunder.

Det gick framåt med stora steg för Bengt, och snart
kunde han bestå familjen ett rymligare och trefligare
hem, der han, lycklig och glad, fick hamna efter
slutadt dagsarbete. Ibland gick Bengt med sin hustru
och Håkan i kyrkan, när de visste, att någon redbar
och vördnadsvärd Herrans tjenare skulle tolka ordet,
men läsarprester skydde de som pesten. Blef det
ingen kyrkogång af, så läste Bengt en predikan hemma;
men det hände också, att de höllo sin gudstjenst ute
bland blommor och gräs i Hagaparken och Bellevue, när
våren kom och lockade stadsfolket ut i naturen. Då
var Bengt glad som en speleman och lät fiolen ljuda i
kapp med lärkornas drillar. Och Håkan smålog ibland,
när han hörde all denna fröjd, och sade:

"Sedan jag inte längre ser verlden, så förefaller
den mig tusen gånger skönare."





Från Norges fjällverld.

Om naturen i den leende södern visar sig från den
älskliga, uppmuntrande sidan, så utvecklar hon deremot
i norden hela sin förfärande högtidlighet, inför
hvilken menniskan känner sig som en hjelplös atom samt
stämmes till allvar och begrundande. Norges kuster
äro i detta hänseende märkvärdiga; talrika, djupt
i landet inträngande, af skyhöga svarta bergväggar
inneslutna fjordar, oräkneliga ur vågorna uppskjutande
klippor, molnbekrönta snöfjäll och hemlighetsfulla
grottor, af hvilka många tjena till tummelplats för
de rastlösa vågorna, förekomma ej i någon annan trakt
i sådant antal och i så vexlande former. Tvenne af de
märkvärdigaste bland dessa grottor vilja vi närmare
omnämna och med tecknarens hjelp hafva vi sökt gifva
läsaren en åskådlig bild af den ena.

Denna grotta går rakt igenom den till Kölen hörande
klipp-pyramiden Torgehatten. Af de tvenne väldiga
hvalfven, som finnas vid båda ändarne, är det ena
ungefär tvåhundratio och det andra etthundratjugo fot
högt. Beggederas tröskel befinner sig trehundraåttio
fot öfver hafsytan. Grottans botten, hvilken
har niohundra fots längd och mellan nittiosex
till etthundrafemtio fots bredd, är beströdd
med fin sand och så jemn som bottnen i en 
jernvägstunnel. Väggarne, hvilka höja sig lodrätt ända
till början af den helt och hållet genomgående
spetsbågen, se ut, som om de vore polerade;
blott i midten är grottan något lägre, än i båda
ändarne, eljest är hon fullkomligt regelmessigt
konstruerad. När solen kastar sina strålar genom den
långa gången och man såsom genom en kikare på den 
andra sidan varseblifver klipporna, snöbergen och
vågornas fräsande skumkammar, står man hänförd af
det storartade i anblicken och man är frestad att åt
det nordiska landskapet gifva företrädet framför de
sydliga trakternas mildare skönheter.

En annan, också i naturvetenskapligt hänseende
intressant punkt, är grottan vid Lysefjord, som öppnar
sig nära invid 59:de breddgraden, något vester om
Stavangers hamn, och är innesluten af öfver tretusen
fot höga lodräta klippor. Vattnet visar sig i denna
afgrund alldeles svart och man hissnar, när man
blickar upp mot den smala himlaranden högt, högt uppe

Vegetationsbild från Nya Zeeland.
öfver klippväggarne. Ungefär tvåtusentvåhundra fot
öfver hafvet, under en öfverhängande klippvägg,
finnes här, niohundra fot under sluttningens kant,
en djup grotta, ur hvilken man tid efter annan under
starkt buller ser ett ljust sken framtränga; snart
derpå framspringer ett strålknippe, som, hastigt
kringsvängande omkring sin egen axel, än synes större,
än mindre, än försvinner, än åter framkommer. Ju
klarare flamman synes, desto häftigare och mera
ihållande höras de underjordiska dundren
ur afgrundens inre. Ännu är företeelsen icke
förklarad. Mången våghals har medelst rep
nedstigit de niohundra foten och beträdt grottan,
utan att varseblifva någonting utomordentligt, med
undantag af de oerhörda dimensionerna. Några påstå
visserligen, att man tid efter annan ser en tjock,
brun rök frambryta ur öppningen, men de lärde, som
besökt den samma, säga sig icke hafva sett någonting
deraf. Att det här är fråga om elektriska verkningar,
är väl den mest sannolika förklaringen.



Parti från Nya Zeeland.

Såsom en intressant kontrast mot bilden från vårt
broderlands imposanta fjällar och en behaglig
hvilopunkt för ögat, låta vi här konstnären trolla
fram en vy från ett land, lika bekant för dess
urinvånares hårdnackade tapperhet som vegetationens
egendomlighet och landskapets yppiga skönhet. Det är
till den stora ögruppen Nya Zeeland vi denna
gång föra våra läsare. Endast omnämnande de för
dessa öar karakteristiska ormbunkarna, hvilka der
förekomma i en öfverraskande mängd och hvaraf vissa
arter uppnå en höjd af öfver tio fot, afhålla vi oss
för öfrigt från en vidare beskrifning, som nödvändigt
måste förefalla torr gentemot den herrliga natur,
hvaraf vår bild utgör en mera trogen och lämplig tolk.



Kronolotsens berättelser,

upptecknade af Aldebaran.

VII. 

Den gamle lotsens ungdomsdröm.

Efter den i min förra berättelse omtalade flykten från
England blef jag af markis de Pontchateau mer ansedd
såsom en vän än tjenare. Den godhjertade markisen
omtalade för alla sina vänner och kamrater mina
åtgöranden vid ofvannämda tillfälle, och för de
följande veckorna var jag, som ordspråket säger,
"högsta hönset i korgen" i den goda staden Cherbourg.

 Hvar det gafs en fete champètre,
 Eller någon mindre fest,
 Der man dricker eller äter,
 Var jag alltid bjuden gäst.

 Ack! jag mins än många gånger,
 I det vackra Normandie --
 Der bland blommor och bland sånger,
 Man kan lätt förtrollad bli.

 Dansen se'n. O! gubben minnes,
 Än i sena ålderns dag,
 Att ej maken till den finnes
 Uti nätthet och behag.

Vid en af dessa glada tillställningar gjorde
jag bekantskap med Jean Rémole, en normandisk
fiskare, hvilken troligen erhållit sitt tillnamn
"Vattenhvirfvel" till följe af sina djerfva
seglatser. Jean var en ståtlig man vid fyratiofem års
ålder. Stark och väderbiten, var han en riktig typ af
en normandisk fiskare. Han ansågs temmeligen förmögen,
då han ägde flera fiskbåtar än någon annan på kusten;
men fader Rémoles största rikedom bestod dock i hans
båda barn, Pierre och Marie.

Den förre hade redan blifvit befordrad till
understyrman vid kejserliga flottan, och jag hade
redan varit bekant med honom vid min ankomst med
markis de Pontchateau till Cherbourg. Pierre hade
äfven varit med på fiskskutan vid min i förra
berättelsen omnämda öfverfart till England, och
detta hade, om möjligt, ändå fastare tilldragit
det vänskapsband, som yrke och likhet i ålder förut
knutit.

Och hans syster Marie!

 Liksom en nordisk sommardag,
 Med ögon blå, som dennes himmel,
 Hon märktes strax i flickors hvimmel,
 Förnämst i gratie och behag.
 Skön var hon ej, som konstnärn målar
 Madonnan uti glorians strålar;
 Men hon var god och ung och glad,
 Och lyckligare aldrig fanns en
 Ungersven, som trådde dansen
 Med henne, hvarom hvar'en bad.

Ofta hade jag varit tillsammans med den älskvärda
flickan och kände mig allt mer och mer dragen till
henne. Fader Jean och Pierre gjorde redan den vackra
Maries kinder rosenrödare än vanligt, då de vid våra
samtal skakade på hufvudet och med hotande finger
skämtsamt frågade henne, hur jag mådde och dylikt.

Det hade blifvit fullkomlig vår, och den förut
kalla nordliga vinden hade förbytt sig i en ljum och
mild vestan, då jag och Marie gingo tillsammans vid
hafsstranden. Hvad vi hade yttrat, kan jag sannerligen
ej säga, men slutet af vårt samtal var -- en kyss --
och vi voro förlofvade. -- Strax härefter mötte vi
Jean Rémole. Om vi sågo öfverlyckliga ut, jag och
min Marie, det vet jag ej, men Jean stannade och
betraktade oss allvarligt. Få ord voro tillräckliga,
för att förklara allt, och vi hade snart den glädjen
att tryckas i den hederlige mannens armar.

 Nu följde en tid utaf glädje och fröjd,
 Och aldrig i lifvet jag känt mig så nöjd,
 Då dagarne voro så klara.

 När endast af henne jag någon gång fick
 Se endast en skymt, eller kanske en blick,
 Då dagarne voro så klara.

 Förut jag blott älskat den rullande våg,
 Nu glömde jag den, när på henne jag såg,
 Då dagarne voro så klara.

 Och lifvet, det flöt som en rosensky bort
 Och tiden, den alltid för oss var så kort,
 Då dagarne voro så klara.

Ja, hela Normandie var ett paradis, alla menniskor
mina bröder -- med ett ord, jag var lycklig. Markis
de Pontchateau tycktes äfven vara belåten med min
förlofning och utkastade tusende vänliga projekter
för min framtida verksamhet och lycka. Jag tackade
den ädle mannen af hela mitt hjerta, men undanbad
mig tills vidare alla platser, som han tillbjöd mig,
dels emedan jag var för nöjd med sakernas ställning,
sådan den var, och dels hade den vackra Marie ännu
ej utträngt kärleken till fäderneslandet.

En enda omständighet störde min glädje och gjorde
understundom ett obehagligt intryck på mig. Marie
ägde nämligen

en kusin vid namn Colas Novare, hvilken var omkring
tjugofem år gammal. Han var fiskare och bodde med sin
moder strax utom staden. Colas var, ehuru slägt till
den af alla älskade Marie, ingalunda afhållen af sina
kamrater och jemlikar. Härtill bidrog i första rummet
hans inbundna karakter samt hans dystra, häftiga
lynne. Fastän Colas var i rätt goda omständigheter
och ägde egen fiskareskuta, blef man honom sällan
varse ibland bygdens ungdom, vid dess lekar och
förströelser. Någon gång, då det dansades, var han
med och brukade då alltid, stående för sig sjelf,
följa sin vackra kusin med glödande blickar. Marie
anförtrodde mig, att Colas ett år förut friat till
henne, men att hon, ehuru hennes fader tycktes
vara för partiet, gifvit den enträgne friaren en
korg. Sedan dess hade Colas aldrig tilltalat Marie,
men han hade följt henne som en skugga, hvart hon gick
och hvar hon befann sig. Detta fortfor äfven sedan
Marie och jag hade svurit hvarandra vår tro. Många
gånger hade jag ämnat bedja honom upphöra med sina
enträgna förföljelser, men Marie hade alltid hindrat
mig, samt slutligen tagit mitt löfte att ej låtsa
om det ringaste, så länge han ej sjelf härom började
något samtal.

En afton sutto jag och Marie på en stor sten ej
långt från hafsstranden och betraktade den vackra
solnedgången. Kanalens vatten var nästan spegelklart
och de stolta skepp, som simmade på dess yta,
afspeglade sig på ett underbart sätt deremot. Till
venster syntes hamnen och staden med dess fyrtorn,
mot hvars rutor den nedgående solen kastade sina
strålar, skapande af tornets kupol en flammande
rubin. Vi talade om mitt hemland.

 Jag beskref dess berg och sjöar,
 Klippor, fält och forsars fall,
 Samt dess skogar och dess öar,
 Kransade af björk och tall.

 Jag förtalte om de strider,
 Som det fordom kämpat har,
 Under Gustaf Adolfs tider,
 Engelbrekts och Wasas da'r.

Jag omtalade äfven min barndom, samt om min uppfostran
af kapten Morman, mina resor och dylikt. Hastigt
stördes vi i vårt samtal af ett skallande gapskratt,
och då vi båda vände oss om, stod kusin Colas helt
nära, stödd mot en klippa och betraktade oss.

"Du skrämde mig på ett obehagligt sätt, kusin",
sade Marie, uppstigande från sin plats och tog mig
under armen.

"Kom! låtom oss gå, min älskade, till en plats, der
vi kunna få vara ostörda", sade jag och fortsatte,
vändande mig till Colas, "och der ni, Colas Novare,
som jag hoppas, låter bli att smyga er på oss, för
att lyssna och spionera -- ingen hederlig man uppför
sig så."

"Alltså är jag en lyssnare -- en spion och icke
hederlig karl. Ah! Ni skall stå mig till svars -- kom
ihåg, att det är ni, en utländing, en äfventyrare, som
ingen känner, som först har förolämpat mig -- påminn er
detta!" utropade Colas med af vrede darrande stämma,
i det han med hastiga steg aflägsnade sig.

Marie gret och var i högsta grad upprörd. Först efter
flera timmar kunde jag trösta henne.

"Ack!" sade den unga flickan, "det är ej för min
skull, jag är så orolig, utan för din. Tänk dig,
hvilken karakter Colas äger! Säkert skall han
tillfoga dig något ondt. Akta dig väl för honom:
han är hämdgirig och elak."

"Var lugn, min älskade, jag fruktar honom icke
och skall för resten undvika honom, så mycket som
möjligt", svarade jag, då jag vid hennes faders hus
tog afsked af henne.

Vandrande inåt staden, var jag nästan försjunken i
betraktandet af den herrliga aftonen, eller rättare
natten. Solen hade för länge sedan gått ned och i
stället lemnat plats för den glänsande fullmånen, som
utbredde sitt milda sken öfver den slumrande naturen.

 Glänsande uti den lugna natten
 Månens bild uti kanalen fanns,
 Speglande sig i dess stilla vatten,
 Med ett sken af diamanters glans.

 Ingen enda molntapp himlen döljer,
 En och annan stjerna i det blå
 Blygsamt nattens stolta drottning följer,
 Som en tärna ibland systrar små.

 Uti öster, se der, hvilken strimma,
 Skiftande i indigo och guld!
 Låter dagen redan sig förnimma?
 Eller är det kanske månens skuld?

 Anna kör ej Phoebus sina fålar
 Upp på hvalfvet, uti muntert lopp;
 Nej, det kommer sig af månens strålar,
 Mot en laber bris, som blåser opp.

Vid min hemkomst, satt min husbonde, markisen, uppe
och skref. Då han hörde mig inträda, kallade han mig
in till sig och sade:

"Min käre Seeman! skulle du vilja göra mig en tjenst?"

"Af allt mitt hjerta, herr markis, det vet ni ju",
svarade jag genast.

"Äfven om det skulle aflägsna dig på ett par månader
från Cherbourg och din fästmö?"

"Ah, herr markis, om jag verkligen kan göra er en
tjenst, då vet ni, att jag för er skulle vilja
offra mera än mitt lif -- och två månader äro ju
ingen evighet."

"Jag väntade mig det af dig", sade han, vänligen
räckande mig handen. "Ser du, här äro vigtiga papper
-- de böra framlemnas inom kortaste möjliga tid till
franske ministern i Neapel. Ingen annan, än han,
får läsa dem. Har du förstått mig?"

"Ja, herr markis", svarade jag, emottagande ett tjockt
bref af honom.

"Nå väl! här äro penningar, kurirhästar äro beställda,
och klockan fyra i morgon måste du vara på väg."

Efter några vidare underrättelser och order aflägsnade
jag mig samt skyndade genast till det hus, Jean
Rémole och hans dotter bebodde. Ett afsked, äfven för
kort tid, från den, man af hela sitt hjerta älskar,
är smärtsamt, och ehuru Marie erkände, att jag gjorde
det rätta, runno dock bittra tårar från hennes vackra
ögon, då jag på morgonen afreste.

(Forts.)



Helsning till våren.

Nu våren är kommen med lif och med fröjd: 
Mildt vindarna fläkta och susa, 
Gladt lärkan sig svingar mot himmelens höjd, 
Fritt bäckarna sorla och brusa. 
I lunden helt blygsamt nu sipporna stå, 
Och ängar bli fulla med guldvifvor små, 
Som nicka välkommen åt våren.

Små fåglarna sjunga i morgonens stund, 
Då solen i purpur sig höjer, 
Och vällukter dofta i grönskande lund: 
Det ögat och sinnet förnöjer.
Och menniskans hjerta det klappar och slår 
Af glädje och tjusning åt nykommen vår 
Med alla af Gud gifna fröjder.

I knoppning står linden och blomman slår ut;
Snart fåglarna bon åt sig bygga,
De jubla och fröjdas att vintren är slut,
För hjertesorg äro de trygga.
Se, hur de nu flyga från gren och till gren
Och sjunga så glädtigt!   Den sången är ren
Och fri ifrån konstgjorda toner.


Sitt spel börjar orren i doftande skog
Så herrligt i morgonens ljusning;
Jag förr mången qväll hört, hur trasten der slog,
Och lyssnat derpå med förtjusning.
Den tid är försvunnen -- det morgonen var
Af lifvet; men minnet det troget står qvar
Och lifligt från barndomens dagar.

I solskenet stråla båd' dalar och berg 
Och skogar och städer och byar: 
Det målar så herrligt med gyllene färg 
Allt, till och med himmelens skyar. 
Snart rosorna öppna sin yppiga barm, 
Då solstrålen, lekande, smäktande, varm, 
Dem helsar med glödande kyssar.

Och böljorna gunga och himlen är blå:
Gladt seglaren ger sig på färden;
Sitt hemland han älskar helt säkert ändå,
Men vill se sig om uti verlden.
Han trifves så väl på det skummande haf,
Som stundom dock blifver hans böljande graf,
Ändock han af hjertat det älskar.

Välkommen, du vårsol -- du vestliga fläkt, 
Du klara och molnfria himmel! 
Välkommen, du Flora i högtidens drägt, 
Bland verldslifvets tummel och hvimmel! 
Välkomna, små blommor, och fåglar på gren! 
O, sjungen och glädjens i vårsolens sken. 
Du vår, jag dig helsar välkommen!

M......a.



Cactusformen.

Hvad ljungen är för
sin mark, det äro i viss mån cactéerna och de cactuslika
växterna -- i korthet sagdt, cactusformen -- för den
nya verlden: vittnesbörd om ett aldrig utsinande lif
äfven i öknen -- så mycket mer som några arter, såsom
t. ex. Llanos' meloncactus (Cactus melocactus), under
tider af den förfärligaste torka äro dessa steppers
nästan enda vattenkällor. Men det erfordras vår tids
sällsamma smak och den stora mångfalden i cactéernas
stam- och blombildning, för att finna behag i dess
former. Cactéerna äro rena axelväxter, ty hos dem är
det knappast fråga om någon bladbildning. Hvad man
kunde beteckna såsom en sådan, är en liten fjällig
eller köttig del, som under den spädare åldren stöder
de först under bildning varande taggarne och åter
försvinner när
dessa utbildas. De merendels i knippor stående
taggarne kunna betraktas som ett slags grenar. Hos
denna familj besannas tydligen det påståendet, att ju
mera en del -- såsom här stammen -- är förherrskande,
desto mer oharmonisk blifver växtens form. Känslan
för det sköna blifver här otillfredsställd, ty hon
fordrar oeftergifligt en symmetrisk jemnvigt mellan
alla växtdelarne, om växten skall framkalla intrycket
af det harmoniska. Man kan kalla cactéernas gestalt
originel, egendomlig och förvånande -- och det är den
i hög grad -- men formen är och förblifver likväl en
ytterlighet, hvilken är lika mycket frånstötande som
allt extremt, allt passioneradt. För att göra det
frånstötande så mycket fullständigare, kompletteras
det hela ofta af dessa fruktansvärda taggar, som se
ganska hotande ut. De kunna blott framkalla uttrycket
af det obehagliga, af något som gör ondt, man håller
sig gerna på afstånd ifrån dem och lyckönskar sig,
att dessa vegetabiliska former icke äro rörligt djuriska, i stånd
att såsom iglar kunna slingra sig omkring våra
fötter. Icke desto mindre äro cactéerna bilder af den
högsta förnöjsamhet. De trifvas på de torraste, af
solen mest förbrända orter, medan ofta allt omkring
dem sönderfaller till stoft, och de frodas i en
yppighet, som högeligen kontrasterar mot omgifningen
och härigenom försonar oss med dem. Derföre kan
cactusformen blott i sitt hemland behagligt tilltala
oss; bortförd derifrån, liknar den ett konstverk,
som var beräknadt för en bestämd omgifning, men
som under förändrade förhållanden frambringar ett
motsatt intryck eller åtminstone förlorar en stor
del af sin effekt.

Cactusformer i Brasilien.

Cactusformen är blott egendomlig för nya verlden;
men den har i några öknarnes, steppernas och bergens
räfmjölksväxter
representanter inom den heta zonen i gamla
verlden. Äfven dessa visa sig ofta under former,
dem en nyckfull konstnär tyckes hafva sammanknådat af
någon mjuk deg och hvilka oregelmessigt uppstaplats i
klumpar på hvarandra, liksom ett barn sammansätter
sina snögubbar. Anblicken af de cactusartade
euphorbiabuskarne på Java är i sanning tröstlös,
och på Galopagos-öarne förefalla dessa växter som
om de vore bladlösa eller nyss hade afskakat sina
lof, liksom våra träd hösttiden. Denna form röjer
så mycket mer slägtskap med cactéerna, som äfven den
ofta i sig döljer en vegetabilisk källa, och är ännu
anmärkningsvärdare derigenom, att den, i stället för
vatten, lemnar -- mjölk.

I Kaplandet representeras också cactusformen af
slägtet Stapelia tillhörande Asclepiaderna. Äfven
der antaga de denna form, som genom sina herrliga
blommor ersätter, hvad som tyckes brista hos den
stela stambildningen.


Stapelia bufonia. Euphorbia officinarum.
(Representanter af cactusformen. Se texten, sid. 180.)



Kronolotsens berättelser,

upptecknade af Aldebaran.

VII. 

Den gamle lotsens ungdomsdröm.

(Forts. fr. sid.  179).

Jag lemnar helt och hållet beskrifningen öfver min resa
och fortsätter min berättelse vid min återkomst till
Cherbourg, något öfver sex veckor efter min afresa.

Det var sent om aftonen, då jag på min löddriga
häst afsteg vid porten och skyndade mig upp till
m:r de Pontchateau, hvilken jag träffade i samma
rum, der jag tagit afsked af honom. Jag helsade och
framlemnade ett bref, som innehöll svar å de afsända
depescherna. Aldrig skall jag glömma den allvarliga
och medömkande blick, hvarmed markisen betraktade mig
en lång stund, hvarefter han vände mig ryggen med de
orden: "Det är bra, min herre. Ni stannar i edert rum
i natt; i morgon vill jag tala vid eder"; hvarefter
han medelst en åtbörd med handen afskedade mig.

Då jag, högst förvånad, gick till mitt rum, mötte
jag m:r Vefour, markisens sekreterare och min bäste
vän. Med brådskande steg skyndade jag emot honom --
han undvek mig -- och innan jag hunnit fram, hade
han redan skyndat in i sitt rum och tillreglat
dörren. Förgäfves klappade jag på den samma; han
öppnade ej. Detta var för mycket, och jag skyndade
mig upp i min kammare, ett rof för de obehagligaste
känslor. Tusende tankar genomkorsade mitt hufvud,
den ena besynnerligare, än den andra. Hvad hade jag
gjort, för att så mista mina närmaste vänners aktning? 
På hvad sätt hade jag förbrutit mig? Var icke mitt
uppdrag till Italien på det bästa sätt utfördt? Hvad
hade händt? -- -- Jag ransakade 
mig på det nogaste, och slutligen -- -- -- somnade
jag, med
tankarne fästade på henne, som jag så högt älskade. Om
hon blott älskade mig innerligt och trofast, då, ja
då skulle jag äga lugn och mod att trotsa och lida
alla oförrätter, hvarmed verlden kunde hota mig.

Uttröttad som jag var efter resan och i följd af den
oroliga natten, somnade jag först framemot morgonen
och vaknade i följd deraf sent. Det första föremål,
som mötte mina blickar, då jag öppnade ögonen, var
min husbondes gestalt. Markisen satt vid sidan af
min säng; hans bleka och manligt sköna anlete var
allvarligt, och, med blicken riktad mot den genom
fönstret inträngande dagern, syntes han försänkt i
djupa tankar. Jag sprang genast upp ur min säng,
ty jag hade lagt mig i kläderna och af trötthet
insomnat. Då markisen besvarat min helsning, sade han:

"Det är tvenne personer, som vilja tala vid er, och
jag skulle önska att vara närvarande; jag hoppas,
ni ej har någonting deremot?"

"Visst inte,   nådig herre!   men  för Guds skull säg mig,
hvarför ni är missnöjd med mig?   Jag observerade
det genast i går. Ni kan ej tro, hvad det har smärtat mig." 

Utan att svara,   öppnade markis de Pontchateau
dörren till mitt rum; tvenne män inträdde.

 Och Jean Rémole den ene var, 
 Den andre var hans son,
 Och deras anlet' sorgen bar. 
 Hvar kommo de ifrån?

 Den äldre dystert på mig såg, 
 Den unges blick var eld;
 I bådas ögon kufvad var
 En sorg, så hemsk och vild.

 Jag kände mig så underlig,
 När Jean Rémole steg fram
 Och sade: "Usling! här för dig
 Jag blotta vill din skam."

På det   högsta   förvånad   öfver  detta uppträde, hade jag
knappt   hunnit   sansa   mina   sinnen,   men  då jag hörde ordet
"usling" uttalas af en bland de män, jag mest vördade, min Maries
fader, och det i närvaro af m:r de Pontchateau, som jag älskade
såsom en far -- då kunde jag icke återhålla mig.

"Hvad i Herrans namn är meningen med denna
förolämpning?" utbrast jag; "någonting måste hafva
händt under min frånvaro. Något ondt måtte väl ej
träffat Marie? Säg, svara mig, hör ni, jag måste
veta det!"

Med feberaktig oro sprang jag fram till Jean; han
stötte mig med förakt tillbaka, utropande:

"Hycklare! känner du dessa bref, som gjort mitt barn
vansinnigt och störtat en ärlig familj   i   förtviflan?" 
Härmed   lade   han en bunt bref på mitt bord.

Jag kastade mig som en ursinnig öfver dessa bref. De
voro af tvenne olika stilar, fyra af dem voro
skrifna med en väl gjord efterapning af min stil och
undertecknade med mitt namn. De trenne öfriga voro
med dålig fruntimmersstil adresserade till mig. Uti
tvenne af de fyra första, med utanskrift till Marie,
förklarade jag henne, att jag lekt med hennes hjerta,
att jag älskade en annan. De voro skrifna med så
mycken skicklighet, att jag fasade deröfver. Tvenne
af de fyra, som voro undertecknade med mitt namn,
hade till utanskrift "M:lle Louise Cappel"; de voro
fyllda med passionerade kärleksförklaringar, deri jag
omtalade min förbindelse med Marie såsom ett gyckel,
gjorde narr af hennes far och bror samt förklarade,
att jag endast älskade Louise. De trenne sista brefven
voro från ett fruntimmer med detta namn och svar å
mina bref.

Inom några   minuter   hade jag genomläst dessa bref och
förstod genast, att här spelats en mörk
intrig, hvars slöja jag måste
sönderrycka.     Jag   reste mig upp, kastade de 

genomlästa brefven med förakt  på bordet
och yttrade med allvarlig stämma:

"Så sant det finnes en Gud till, lika sant är det,
att dessa bref äro falska. Jag har aldrig känt en
qvinna med namnet Louise Cappel".

"För in qvinnan!" sade markisen till Pierre, hvilken
utförde befallningen och inom ett par minuter
inkom i sällskap med ett fruntimmer, hvars toalett
tillkännagaf en dam af demimonden. Hennes temmeligen
vackra ansigte utvisade ock en fräckhet, som tycktes
harmoniera med hennes öfriga sätt.

"Känner ni, mademoiselle, denne unge man?" frågade
markisen den inträdande.

"Ja", svarade den tilltalade, dock utan att se mig
i ansigtet, "det är m:r Seeman, min trolofvade".

Ett uttryck af ovilja hördes från de närvarandes
läppar. Jag studsade och betraktade denna qvinna med
en afsky, som jag ej kan beskrifva. Jag hade aldrig
sett henne förr
--    eller   hur? --   Ah!   jo   --   ett   dunkelt
minne   sväfvade för   mig,   det   klarnade   inom
mig,   det   var   i sällskap  med Colas som jag sett
denna qvinna.

Blixtsnabbt ryckte jag ned ifrån väggen en derstädes
hängande terzerol, och var ögonblicket derefter
vid qvinnans sida med vapnets mynning tryckt mot
lögnerskans tinning.

"Bekänn, falska varelse!" röt jag med dånande stämma,
"bekänn, att ni blifvit förledd till detta steg! Jag
vet, hvem som förledt er dertill, jag har bevis derpå,
det är Colas Novare
-- tala sanning, eller, vid den lefvande     Guden,
jag   skjuter   er en kula genom pannan!"

Den hotade bibehöll temmeligen sin fräckhet, under
det jag talade, tilldess att jag nämde Colas namn;
hon begynte då att darra, och kastande sig på knä,
ropade hon:

"Ack ni vet då allt! Ja! ja! det är han, som
förledt mig. Det är Colas, som öfvertalt mig".

"Min Gud", ropade markisen, "än dessa bref då? Dessa
bref, som ni lemnat i våra händer, mamsell?"

"De äro skrifna efter Colas' diktamen och förfalskade
af skrifvaren Bernard hos advokaten Guérin."

Bernard blef genast arresterad, och konfronterad med
min fordna anklagerska, erkände den unge mannen allt
samt framtog ett af Colas från Marie stulet bref,
efter hvilket han förfalskat min stil.

Det förfärligaste återstod dock, när Jean Rémole
omtalade, att Marie hade blifvit vansinnig af
förtviflan, några dagar före min återkomst.

 Knappt yttrade voro de orden, förrän
 Jag störtade ut i en hast;
 Förgäfves försökte båd' husbond' och vän
 Att hålla den flyende fast.

 Jag ilade så öfver gator och torg, 
 Med uppsyn så dyster och vild, 
 Och anletet, stämpladt af fasa och sorg, 
 Var utaf förtviflan en bild.

 Så kom jag då slutligen ned till den strand, 
 Der sist hon tog afsked af mig,
 Der kärleksfullt ömt hon tryckte min hand
 Och sade: "jag älskar blott dig".

Här höjde sig vägen uppåt klipporna just på det
ställe, der Jean Rémoles hus var beläget. Jag
skyndade dit; dörren var stängd: jag satte axeln emot
och sprängde upp den. Förgäfves forskade jag
igenom hela huset. Hon fanns ej der. Jag kastade mig
förtviflad på en stol. Slutligen hörde jag någon gå
utanför huset, och då jag vände mig åt detta håll,
såg jag ett ansigte tryckt mot fönsterrutan -- det
var Colas.

Jag sprang upp som ett såradt lejon, och inom en minut
stod jag midt emot min fiende. Colas hade ej hunnit
undan, och troligen visste han ej om min hemkomst,
ty förvåning var blandad med de uttryck af hat och
rädsla, som syntes i hans ansigte. Hastigt drog han
ur sitt bälte en lång bretagnisk knif och ropade: "Kom inte hit." 

Ett doft
rytande var mitt enda svar, och likt en tiger rusade
jag på honom. Striden var kort, han tilldelade mig
tvenne knifstygn i sidan. Jag fattade tag i honom,
och slående honom mot husets vägg, ruskade jag honom,
tills han nedföll sanslös. Med öfvermensklig styrka
kastade jag honom flere alnar ifrån mig. På en gång
fick jag en idé, jag sprang fram och tog upp den
liflöse samt bar honom ut på kanten af den
minst fyratio fot öfver de mullrande vågorna sig
lodrät höjande klippan.    Här höll jag honom öfver
de brusande bränningarne
--   förunderliga   känslor   och   tankar   korsade sig   inom mig
--  det var en strid mellan det goda och onda i
mitt inre, som var förfärlig. -- Engeln segrade,
demonen vek. -- Jag tog ett steg   tillbaka  och
nedlade min börda samt aflägsnade mig på den   öfre,
ofvanpå   klipporna   belägna vägen; den nedra   var
nu   otillgänglig,   ty   flodvattnet   hade   redan
inbrutit, och då en   frisk   nordlig   bris   blåste
var   nästan   hela   strandvägen öfverstänkt   af
fradgande skum.    Jag gick vägen framåt utan tanke,
utan   känsla,   mitt   inre var   ett   kaos,
mina  sår   i sidan började värka, jag vårdade mig
ej om att förbinda dem. Plötsligen hörde jag en
sång;   o! jag kände den väl, det var min älskades
favoritsång, men huru underbar lät den icke nu,
Det var ej samma friska ungdomliga stämma som förr,
det var något   skärande,   något   hemskt och dock
klagande ljuft deri; och hvarifrån kommo dessa toner?

"Jag kastade förtviflade blickar efter räddning."

 Jag älskar dig; när dagen flyr
 Och när som rosig morgon styr
 Sin gyllne vagn på fästet opp.


 Jag älskar dig, när stjernor små 
 Så tindrande på fästet gå, 
 Ja natt och dag du är mitt hopp. 
 Du är mitt hopp. 

 Jag älskar dig, i lif i död, 
 I glädje, sorg du är mitt stöd, 
 Min fröjd på lifvets vandringslopp. 
 Jag öfver allting älskar dig, 
 Som gifs på jord. Du tillhör mig, 
 Mitt allt, näst Gud, du är mitt hopp. 
 Du är mitt hopp. 

 Jag älskar dig, hvar än jag är, 
 Jag städse dig i hjertat bär, 
 I dalens djup, på klippans topp. 
 Jag älskar dig, hvarthän jag går, 
 Du städse i mitt sinne står. 
 Min älskling, du, du är mitt hopp. 
 Du är mitt hopp. 

Som en drömmande stod jag på klippan; vågornas
melodiska brus blandade sig med sångens toner. Hastigt
närmade jag mig kanten af det öfver hafvet utskjutande
berget. På den högsta delen af sandbanken, nästan
alldeles under mig, satt Marie på en af de ur banken
uppstigande låga klippspetsarne. Hennes kastanjebruna
lockar fladdrade för den friska nordanvinden. I
hvarje minut steg floden allt högre och högre, blåsten
ökades mer och mer; inom en fjerdedels timme skulle
ingen räddning för den arma vara möjlig. Hvad var
att göra? Ropa vågade jag ej. Jag närmade mig den
yttersta kanten och blickade ned: det var emellan
trettio och fyratio fots höjd. Det kunde vara djupt
emellan klippan och banken -- möjligen? -- Med ett
språng hoppade jag ned. Det var djupt, men jag nådde
botten med fötterna. Då jag började simma kände jag,
att jag ej hade skadat mig och ehuru jag var matt af
blodförlusten ur min sida, delade jag dock vattnet
med väldiga tag och uppsteg snart på sanden. Nu
varsnade mig Marie, häftigt uppspringande, utstötte
hon ett förfärligt skrik och kastade sig i hafvet; jag
skyndade efter och lyckades att nå sandbanken, bärande
mitt dyrbara byte i min famn. Nu följde en scen,
som jag aldrig glömmer: Ibland fattade den stackars
flickan mitt hufvud emellan sina händer, kallande mig
sin älskling, och öfverhöljde mitt ansigte med sina
kyssar, och åter ett ögonblick derefter höll hon på
att med vansinnets hela styrka slita sig
ifrån mig. Det var förfärligt, en isande kyla började
bemäktiga sig mina lemmar, mina kroppskrafter
började aftaga, och i hvarje minut steg flodvattnet
allt högre och högre. Vinden ökade sig allt mer
och mer, den ena vågen efter den andra kastade sig
skummande upp på banken och drog sig åter tillbaka,
för att ånyo likt ett fräsande hvalf störta öfver
oss. Jag kastade förtviflade blickar efter räddning
upp mot de höga klipporna och tyckte mig verkligen
ett ögonblick se Jean Rémole och hans son Pierre,
då Marie åter ville rycka sig från mig, och en stor
våg, hvilken hvälfde sig öfver oss, kastade mig från
banken. Jag förlorade sansen.

Då jag åter kom till mig sjelf, stod jag stödd mot
Jean och Pierre, ännu konvulsiviskt fasthållande Marie
i mina armar. Jean Rémoles roddsnipa låg krossad
vid stranden, der vi stodo; de hade sett oss och
med yttersta ansträngning lyckats att berga våra
kroppar. Marie hade kämpat ut.

 Så var det slut: min blomma, bruten 
 Af ödets storm och hatets vind, 
 I mina armar troget sluten, 
 Nu hvilade så blek om kind. 

 Se der mitt lif, min lefnads lycka, 
 Mitt allt jag i min famn nu bar; 
 O! smärta stor, att så få trycka 
 Till hjertat, hvad mig kärast var. 

 Fast många vintrar snöat öfver 
 Min enda kärlek, ljuf och öm, 
 Ej tid, ej evigheten söfver 
 Den gamle lotsens ungdomsdröm. 

  *	*	*

 Här tystnade den gamle lots 
 Och pressade en tår 
 (Mer aktningsvärd än guld och gods) 
 Bort från sitt ögas vrår. 

 Och tystnad rådde så en stund, 
 Se'n slog han ögat opp, 
 Ett leende låg kring hans mund, 
 Som ett förklaradt hopp. 

 "Det är nu längese'n, men hon, 
 Hon väntar mig förvisst", 
 Han sade, "vid Allfaders tron 
 Vårt bröllop står till sist." 



En af vår tids qvinliga typer.

Hvem är den bleka unga qvinnan der, som undflytt
den stora verldens bullersamma fröjder och dragit sig
tillbaka till en undangömd vrå i sitt privatkabinett,
der hon sitter försjunken i svårmodiga drömmerier?

Hennes stora, mörka ögon omgifvas af en lätt, blåaktig
ring, och ansigtet bär prägeln af ett visst något,
som tyder på felslaget hopp, på ett svårmod, nästan
oförenligt med ungdom och skönhet.

Varseblifver du, värda läsarinna, denna qvinna, så
griper dig en innerlig medömkan, och du frågar dig:
hvilket bittert lidande kan väl hafva mördat denna
stackars betryckta qvinnas själsfrid, hvilken omild
vind har brutit denna späda blomma? Du forskar efter
den omenniska, som bedrog den olyckligas oskuldsfulla
hjerta.

Du får veta, att hon är gift, och väntar dig i
hennes make finna en af dessa teater-tyranner, hvars
blotta åsyn redan väcker fasa, eller en modern Don
Juan, som hvarken tror på himlen eller qvinlig dygd
och är nog förmäten att fräckt håna de heligaste
känslor. Slutligen lär du personligen känna denna
varelse, som din verksamma inbillningskraft hade
målat med de svartaste färger och under den mest
afskräckande gestalt. Du ser då, till din förvåning,
en något fetlagd, jovialisk man om 28 till 30 år,
hvars trefliga, öppna ansigte och blondlockiga
hår förråda ett godmodigt, okonstladt väsende och
en önskan att glädtigt njuta af lifvet, utan att
bekymra sig om de vedervärdigheter, som den kommande
dagen möjligen kan medföra. Korteligen, du finner snart i honom den
starkt utpräglade typen af en man, som i det allmänna
lifvet brukar betecknas med det familiära uttrycket:
"en själagod menniska".

Han behandlar sin maka med förekommande uppmärksamhet,
ådagalägger den största omsorg för vidmakthållandet
af hennes helsa, skulle gerna vilja skaffa henne
förströelser och sällskapsnöjen af hvarjehanda slag -- och 
erhåller till lön för allt detta blott ett kallt,
tvunget leende, som tyckes honom säga: "O himmel,
hvad ditt beteende plågar mig, och huru otympliga äro
icke dina artigheter! Under det jag känner en djup
smärta, kan du vara munter och bekymmerslöst njuta
af lifvet. Lemna mig, du begriper icke mitt hjerta
och hvad som rör sig på djupet af min själ."

Blott när hon befinner sig på en bal i sällskap med
unga män, som bevisa henne särskilt uppmärksamhet,
får hela hennes väsen en lifligare hållning. Stödd på
en vacker dansörs arm, kan du då se henne med ljuft
smäktande uttryck promenera upp och ned i salen,
tills musikens lockande toner rycka begge med sig i
sin hvirfvel. Smyger du dig sedan i hennes närhet,
då hon uttröttad hvilar sig vid hans sida, så kan du
lyssna till ett samtal, hvilket gifver dig tillräcklig
förklaring öfver det skefva i vår "oförståddas"
själstillstånd. Den stereotypa grundtexten i hennes
konversation är nämligen kärleken -- endast och
allenast kärleken. Du kan höra henne hundrade gånger
försäkra, att männen icke äro värda att blifva älskade
af allt hjerta; att hustrun är en till olycka och 

försakelse dömd varelse; att hennes själs poesi
förqväfves af vårt tidehvarfs kalla materialism;
att det allra största flertalet af männen i vår tid
hestår af trångbröstade egoister o. s. v.

Korteligen -- denna unga qvinna har genom allt för
mycken läsning af excentriska romaner gifvit sin
inbillningskraft och sin själ en så skef riktning,
att hon anser sig som ett verkligt offer; men frågar
du henne allvarligt om förhållandena, så skall
hon nödgas säga dig, att huset har trettio tusen
riksdalers inkomst, att hennes make är en högst
godmodig man, som tillfredsställer hvarje hennes
önskan och lemnar henne den oinskränktaste frihet
samt att hennes äktenskap är välsignadt med den allra täckasta lilla
dotter; men hon skall dock tillägga, att hon är en
af de olyckligaste varelser på Guds vida jord.

Under inflytandet af detta abnorma tillstånd trånar
denna olyckliga efter unga konstnärer och skalder,
ty hon söker -- alla svikna förhoppningar till 
trots -- beständigt ett hjerta, som sympatiserar med hennes;
ja hon drömmer om en kärlek, som ej står att finna här
nere och aflägsnar sig emellertid från den verkliga,
uppriktiga tillgifvenhet, som egnas henne af en man,
hvars största fel består deri, att han har ett mycket
gladlynt humör och är begåfvad med en dugtig aptit.

Den "oförstådda". 
(Tillhör art. "En af vår tids qvinliga typer".)



Min gamla fästmö.

Berättelse af Marie Sophie Schwartz.

Ende sonen af en rik köpman, valde jag mot mina
föräldrars vilja sjömansyrket. Det var också efter
många heta strider, som jag erhöll min faders
samtycke att göra min första resa om bord på ett af
hans fartyg.

Min mor gret bittert, då jag lemnade hemmet, för att
gå om bord; men min far tröstade henne dermed, att
"Oscars smak för sjön skulle försvinna efter första
stormen"; en spådom, som dock icke gick i fullbordan,
ehuru vi verkligen fingo ganska svårt väder.

Vid tjugotre års ålder blef jag befälhafvare på ett
af min faders större fartyg.

Hemkommen, efter min första resa såsom kapten,
råkade åter mina framtidsplaner och mina föräldrars
önskningar i kollision med hvarandra. Jag var nämligen
kär och hade för afsigt att förlofva mig.

Det sednare hade de visserligen ingenting emot,
blott min kärlek fallit på det föremål, de utsett,
min faders brorsdotter, öfverste Åkerborgs enda
barn. Detta var tyvärr icke förhållandet.

Till stor grämelse för min goda mor och far, älskade
jag den förras systerdotter Constance, som hvarken
ägde förmögenhet eller rang att skryta af. Fadren
hade varit sjöfarande och lemnade vid sin död endast
så mycket efter sig, att enkan och flickan nätt och
jemt kunde lefva af räntan på det lilla kapitalet.

"Min gosse, du skall göra eder båda olyckliga",
yttrade min mor till mig. "Betänk, att Constance
är fem år äldre än du!"

Fem år betydde ju alldeles
ingenting; Constance var ju den vackraste, den
mildaste, den mest begåfvade qvinna, jag känt. Huru
långt jag än gick tillbaka med mina tankar, kunde
jag icke erinra mig någonsin hafva funnit någon,
som jag kunde jemföra med henne.

Min moders tårar och föreställningar verkade lika
litet, som min faders anmärkning, att Constance var
en fattig flicka.

Men Constance var rik, tycktes det
mig; hon älskade sin kusin, och hon behöfde ingen
annan förmögenhet. Alla strider slutade också med,
att Constance och jag blefvo förlofvade. Min faders
brorsdotter, som varit på besök hos oss, fick, ostörd
af mig, återvända till hufvudstaden.

Min far såg detta med djup grämelse; eftersom han
bjudit henne till oss i hopp att kunna åvägabringa
ett parti, som, enligt hans förmenande, anstått mig.

Mina föräldrar voro efter Constances och min
förlofning ganska onådiga, far fåordig. Detta oroade
mig icke särdeles; jag var lycklig och glad öfver att
hafva öfvervunnit Constances betänkligheter vis-à-vis
de fem åren, och det öfriga bekymrade mig föga.

Sex veckor efter vår förlofning gick jag till sjös,
denna gång likväl ej längre än till Spanien. Jag var
åter på hösten och öfvervintrade i hemmet.

Min födelsestad var en bland de förnämsta
handelsstäder i vårt land och förmögenhet der nästan
allmän.

Man roade sig ganska bra under vintern, och just
vid den tiden hade en mängd unga flickor bland
våra bekanta lemnat barnkammaren och trädt ut
i sällskapslifvet, såsom blomstrande ungmör. De
voro älskvärda och förtjusande, och jag var ganska
intresserad af dem; dock tycktes mig ingen kunna
täfla med Constance i skönhet och behag. Ibland,
då jag kanske något för mycket hänfördes af nöjet
att prata lappri med de täcka tärnorna, märkte jag
ett triumferande leende på min mors läppar och ett
moln på Constances panna. Jag retades af det förra
och kände samvetsqval vid det sednare, så att jag
helt ångerfull återvände till Constance.

Vid jultiden anlände till staden ett par af mina
tidigare bekantskaper, hvilka båda valt den militära
banan och nu voro löjtnanter vid ett af gardena i
Stockholm. Den äldre af dem, Göran Fristedt var,
i likhet med mig, ende sonen af en rik köpman och
sex år äldre än jag. Redan som pojke utmärkte han
sig genom sitt angenäma sätt och behagliga yttre.

Den andra, Fredrik Klingberg, var son af en major
utan förmögenhet och Fristedts skyddsling. Göran
försträckte alltid Fredrik penningar, när denne
sednare var utan, hvilket inträffade särdeles ofta,
och denne skänkte den äldre kamraten i utbyte derför
en temmeligen obegränsad lydnad.

Det faller af sig sjelft, att i en stad, der
kavaljererna till största delen bestodo af handlande
och sjöfarande, ett par vackra löjtnanter skulle
göra ett visst uppseende. De unga flickorna blefvo
förtjusta, och stadens unga män harmades öfver
att blifva undanträngda af dessa herrar. Fristedt
i synnerhet blef dagens hjelte; vacker, stolt och
likgiltig för den uppmärksamhet, som egnades honom,
var han något ytterst lockande för damerna. Det hade
för dem varit en triumf att vinna ett hjerta, som så
motvilligt gaf sig åt dem.

Den enda qvinna, Göran visade något intresse, var
min fästmö; men detta oroade mig föga. Jag hade af
mina föräldrar och slägtingar hört för mycket talas
om Constance's ålder, att jag antog, det icke någon
annan än jag skulle fatta kärlek till henne, och att
hon skulle kunna intressera sig för någon annan än
denne ende, som hade den godheten att älska henne,
var ju rent af omöjligt.

Fredrik Klingberg och några med honom togo sig före
att tid efter annan skämta öfver min förkärlek för
antiqviteter, och detta skämt stärkte mig i den
öfvertygelsen, att Constance var öfver den ålder, då
man gör nya eröfringar. I början hade skämtet öfver
hennes år uppväckt min vrede, och jag gaf skarpa
tillrättavisningar, dock utan att Fredrik deraf lät
rätta sig. Då jag icke kunde nedtysta gycklet, led
min fåfänga deraf, och jag beklagade mången gång i
mitt hjerta, att Constance var trettio år.

Mitt sätt blef, utan att jag anade det,
förändradt. Den sårade fåfängan tog ordet af hjertat,
och den förra medgaf icke att jag visade mig så
förälskad, som jag verkligen var.

Voro Constance och jag tillsammans i ett sällskap,
sysselsatte jag mig med alla andra, utom med
henne. Ofta hände det, att, då jag ämnade besöka
henne, mötet med Fredrik eller någon annan bekant
förmådde mig att afstå derifrån.

Constance drog sig tillbaka, och förhållandet oss
emellan blef med hvarje dag allt kyligare.

Fristedts och Klingbergs permission led mot
sitt slut och de skulle innan kort återvända till
hufvudstaden. Före deras afresa gaf jag, dem till ära,
en middag i min enskilta lilla våning, belägen bredvid
mina föräldrars.

Middagen hade varit särdeles lyckad, vinerna utsökta,
skålarna otaliga, och man steg upp från bordet i en
ganska upprymd sinnesstämning. Kaffe, cigarrer och
punsch bars in i förmaket, och då min far lemnat oss,
antog skämtet en något fri karakter. Jag var sjelf
upphetsad af vinet och i följd deraf vid retligt
lynne. Fredrik hade under middagen för hvart glas vin,
han tömde, gifvit mig stickord, som vanligt, syftande
på min fästmös ålder, och jag var nästan ursinnig på
Constance, för det hon var äldre än jag, en olycka
som tillskyndade mig så mycken förödmjukelse.

När punschglasen fylldes, fattade Fristedt ett och
uppmanade de öfriga gästerna att förena sig med honom
i en skål för min fästmö. Han lyckönskade mig att
hafva vunnit en qvinna, som medförde i hemgift ett
så stort kapital af dygder, som Constance, och han
sade sig afundas mig den skatt, jag förvärfvat.

"Derföre, mina herrar", utropade han, "en skål för
fröken Constance Drieds lycka!"

Han tömde sitt glas i botten, och det öfriga
sällskapet följde hans exempel.

"Nu är turen min att föreslå en skål", inföll
Fredrik. "Då vi druckit fröken Drieds skål, böra vi
också dricka en skål för Oscar och ett ofördröjligt
bröllop, eljest vore fara värdt,
att rosorna på brudens kinder blefve för matta mot
dem i hennes brudbukett. En skål derför för ett
oförtöfvadt bröllop; ty det är ej samma förhållande
med qvinnorna som med viner, att de ligga till sig
med åren."

"Mitt bröllop brådskar det icke med", utbrast
jag. "Det är icke alla förlofningar, som sluta med
giftermål", tillade jag, utan att betänka, hvad
jag sade.

"Bravo! Han ångrar sin dårskap", utropade Fredrik. "Vi
dricka då en skål för det bröllop, som ej blir af."

Jag uppfångade helt oredigt dessa ord; det föreföll
mig, som om jag sett dörrgardinerna till min
sängkammare åtskiljas något litet och ett skönt,
blekt ansigte visa sig der bakom.

Vinets ångor i min hjerna började dunsta bort. Jag
gick mot dörren, ryckte undan gardinerna och såg
mig omkring i rummet. Ingen fanns der. Jag gick
till dörren, som ledde till mina föräldrars sal;
den var stängd.

Det hade således varit en synvilla, framkallad af min
inbillning och mitt samvete. Det sednare anklagade
mig för mitt lumpna uppförande. Jag erfor en känsla
af djupt förakt för mitt handlingssätt och återvände
till mina gäster, fast besluten att inför dem skänka
Constance den upprättelse, jag var henne och min
kärlek skyldig. Jag bad dem derföre fatta sina glas,
och sedan jag tackat Fristedt för den skål, han
utbragt, vände jag mig till Klingberg, sägande:

"Till dig, som mycket skämtat öfver min fästmös ålder,
har jag också några ord att säga, innan jag dricker
den skål, som jag nu ämnar föreslå. Jag önskar
upplysa dig om, att min fördragsamhet med ditt
gyckel härflutit från det öfverseende, man anser
sig vara skyldig okynniga barn och sjelfsvåldiga
gäster. Jag önskar underrätta dig, att, derest du
skulle hafva lust att framdeles fortfara dermed,
du endast väcker min ömkan och aldrig kan såra
min sjelfkänsla. Du visar, att du icke kan fatta,
att det gifves qvinnor, hvilka icke behöfva ungdom,
för att blifva älskade. Jag föreslår derföre att
dricka en skål för det slag af qvinlig älskvärdhet,
som är oberoende af det yttres förgänglighet."

Skålen dracks, men under tystnad. Mina
tillrättavisande ord hade jagat bort den ystra
glädjen, och efter ännu ett par glas aflägsnade sig
mina gäster.

Jag skyndade mig till min mor för att erfara, om
Constance varit hos henne. Gumman svarade, att hon
icke begrep, huru jag kunde göra en sådan fråga,
då Constance aldrig plägade besöka henne, utan att
vara bjuden.

Min nästa handling var att begifva mig till
Constance. Der var ingen hemma, och pigan förklarade,
att frun och fröken rest åt landet på förmiddagen
och icke väntades tillbaka förr än sent på aftonen.

Jag inneslöt mig på mina rum, ett rof för en
oförklarlig oro. Det bleka ansigtet mellan gardinerna
föresväfvade mig oupphörligen, och jag hade svårt
att öfvertyga mig sjelf, att det varit en villa. Jag
hade ju tydligt sett hennes mörka ögon fästade på
mig med ett uttryck af kärlek och sorg, som jag icke
kunde glömma.

För första gången i mitt lif hade jag en sömnlös
natt. Jag inslumrade först mot morgonen och sof endast
ett par timmar. Då jag vaknade, låg ett litet paket
på mitt nattduksbord.

Jag ryckte det till mig. Adressen var till mig och
skrifven med Constance's handstil. Förseglingen bröts,
och jag höll Constance's förlofningsring i min hand,
under det jag genomögnade följande rader:

»'Icke alla förlofningar sluta med
bröllop.' Vår kommer åtminstone icke att
göra det. Du är nu fri. Blif lycklig! önskar
Constance.«

Att kasta på mig kläderna och skynda genom staden bort
till moster Dried var endast några minuters verk. Jag
inträngde till min moster, oaktadt tjenarinnan
ville hindra mig. Men sedan jag vexlat några ord med
Constance's mor, gick jag bort förkrossad af det slag,
jag sjelf framkallat.

Constance hade lemnat staden, för att bespara sig
alla obehagen af den brutna förlofningen.

Moster Dried sade mig bestämt, att Constance aldrig
skulle återknyta de brustna banden. Och jag, som
kände henne, jag insåg, att moster talat sant.

*

Fem år förflöto efter den dagen utan att jag under
denna tid en enda gång styrde kurs till Sverige.

Då jag kort efter brytningen med Constance lemnade min
födelsestad, var det som befälhafvare på mitt eget
fartyg. Min far hade skänkt mig briggen Carolina,
till ersättning för den fästmö, jag förlorat och som
aldrig varit i hans smak.

Femte våren efter det jag seglade bort från
fosterjorden, ankrade jag på Stockholms redd. Den last
jag hade, var destinerad dit, och sedan jag lossat,
hade jag för afsigt att låta fartyget undergå en
grundlig reparation vid stora varfvet. Jag skulle
besöka mina föräldrar, för att hos dem tillbringa
en tid och sedan vintra öfver i Stockholm, ifall
åren icke mildrat Constance's sinne, hvilket jag
hemligen hoppades.

Lossningsarbetet bedrefs med största skyndsamhet;
jag brann af otålighet att få komma hem och återse
henne, som jag så djupt förorättat. Jag var sjelf
nere vid kajen och öfvervakade arbetet. Under
denna sysselsättning träffades en dag mitt öra af en
röst, välbekant från barndomens dagar och kär för
mitt hjerta sedan dess. Jag vände mig hastigt. En
uniformsklädd herre stod vid trappan, som förde ned
till båtarne, och hade vid armen en dam. Jag hörde
henne säga:

"Låt oss gå fram till Räntmästaretrappan och fara
med den båten."

Mitt hjerta bultade häftigt. Med en känsla af ångest
afvaktade jag, att de skulle vända sig till mig.

Det dröjde endast några sekunder, innan detta skedde.
Men dessa sekunder voro ganska långa för mig.

"Constance!" utropade jag, då hennes ansigte vändes
mot mig.

"Oscar Åkerborg!" utropade den uniformsklädde herrn,
hvilken icke var någon annan än Göran Fristedt.

Constance hade bleknat, då hon fick se mig, men räckte
ut handen, sägande:

"Så roligt, bäste Oscar, att än en gång träffas!"

"Ja, det var en lycklig slump, som sammanförde våra
vägar", inföll Göran. "Det är i dag ett år, sedan
Constance och jag firade vårt bröllop, och på en
sådan dag bör man hafva endast angenäma möten."

"Således gift!" mumlade jag.

"Den lyckan att blifva din kusins man har fallit
på min lott", fortfor Göran och såg med en blick af
ömhet och svartsjuka på sin hustru.

Constance smålog. En fin rodnad betäckte hennes
kinder.

Jag hade fattat hennes hand, den jag tryckte utan
att yttra ett ord. Aldrig hade jag djupare känt,
huru kär hon var mig.

Göran bjöd mig att åtfölja dem till Djurgården och
äta middag i deras sällskap.

"Jag har exercis på eftermiddagen och blifver
sedan icke ledig förr än sent på aftonen", yttrade
han. "Derföre ämnade vi fira vår bröllopsdag med en
middag på Djurgården."

Mitt svar blef, att jag icke kunde emottaga
inbjudningen, emedan min tid var upptagen.

Göran och Constance uppmanade mig att besöka dem och
bjödo mig derefter farväl.

Förlorad var hon nu för alltid, och så var det äfven
med min önskan att vintra öfver i fäderneslandet. Nej,
bort måste jag, och det utan att förhala tiden. Jag
arbetade efter den dagen som en slaf och var nog
lycklig att någon tid derefter kryssa för en frisk
vind ut ur Stockholms skärgård.

*

Från kust till kust seglade jag utan att under sex
års tid vända stäfven mot Norden.

Mycket hade jag upplefvat och mycket hade jag
arbetat, men till sist fattade mig ändock längtan
till hemmet. Jag ville än en gång återse mina gamla
föräldrar, än en gång sofva under det tak, der min
vagga stod och jag tog derföre frakt till Sverige.

Jag hade ej i mina bref till de gamla omtalat, att
jag ämnade mig hem, utan låtit dem tro, att jag från
England skulle begifva mig till Indien.

I soluppgången, en vacker Augustimorgon, ankrade jag
vid den välkända udden utanför hamnen och lät kort
derefter sätta ut en båt och ro mig i land. Allt
var tyst och stilla i min födelsestad. Man hade ännu
icke vaknat till dagens arbete. Bodarne voro stängda
och jag vandrade obemärkt genom gatorna fram till
stora torget, der mina föräldrars hus var beläget.

Jag stannade helt öfverraskad vid åsynen af den
förändring, detta undergått. Man hade byggt på det en
våning och förvandlat det till ett präktigt palats,
dekoreradt efter den moderna smaken. Sedan jag skänkt
ombyggnaden mitt gillande, gick jag vidare.

En oemotståndlig känsla dref mig att fortsätta vägen
till andra sidan af staden, der moster Drieds lilla
egendom var belägen. Jag ville återse den. Kanske
hade äfven den blifvit förändrad. Constance var en
rik mans hustru och hade måhända låtit bygga om sitt
enkla barndomshem till någon ståtlig villa, som kunde
anstå den förmögna fruns mor.

Ju närmare jag kom den för mig så kära boningen,
desto lifligare framstodo hågkomsterna af alla de
glada och lyckliga stunder jag tillbragt der.

Då jag var barn, utgjorde det min fröjd att springa
dit, när jag kom ur skolan; som yngling var det der
jag drömde om lycka och framgång vid Constance's
sida och som ung man upplefde jag der de sällaste
stunderna i mitt lif.

Ett par djerfva språng, och jag stod inne i den kära
trädgården, der hvarje blomma, buske och träd tycktes
hviska ett hjertligt välkommen. Långsamt vandrade
jag alléen upp till boningshuset. Kommen till den
lilla fria planen framför det samma, stannade jag
å nyo. Det lilla rödmålade huset med sina hvita
luckor och fönsterbågar fanns icke mera, utan der
stod en täck schweizerhydda med en stor veranda,
beklädd med slingerväxter och uppfylld af blommor. En
smärtsam känsla fyllde min själ, då jag betraktade
den inbjudande boningen med sitt främmande utseende,
som ändock återkallade hågkomster af hvad som varit
och hvad som nu var.

Jag steg uppför de få stegen till verandan och trädde
genom den olästa förstugudörren in i salen. Här
stannade jag, ty det föreföll mig som jag sist i går
varit i detta rum och icke som om elfva år förflutit,
sedan jag steg öfver dess tröskel. Allt som passerat
tycktes mig liksom en dröm. Det stora, runda bordet
med sin virkade duk, stod midt på golfvet och de
gulbetsade stolarna intogo samma ordnade rader, den
antika klockan pickade lika regelbundet från samma
hörn som förr; den vackra flygeln var uppslagen,
liksom då Constance brukade spela på den, och på det
lilla sybordet vid ena fönstret stod hennes sykorg.

I sykorgen låg ett broderi. Jag tog upp det och
öfverraskades icke litet, då jag tyckte mig känna
igen den toffel, hvarpå Constance hade broderat före
brytningen mellan oss.

Jag förde broderiet till mina läppar och i det samma
öppnades en dörr. Jag vände blicken dit; der stod
Constance.

Ja, Constance! alldeles lik sig som för elfva år
tillbaka. Icke en linie i dessa drag hade förändrats;
de voro lika regelbundna, lika milda och själfulla.

Jag hade rest mig upp och mumlade:

"Drömmer jag? Är det verkligen Constance!"

"Du drömmer alldeles icke, min kära, afhållne Oscar",
svarade hon. "Det är Constance, som nu af hela sitt
hjerta önskar dig välkommen åter till fädernehemmet,
till föräldrar och anförvandter, som så länge saknat
dig."

Hon hade räckt mig sin hand. Djupt rörd förde jag
den till mina läppar och stammade:

"Hvad skulle jag här hemma att göra, sedan du är
förlorad för mig?"

Constance log, och utan att gifva något svar,
frågade hon:

"När kom du?"

"För en timme sedan. Jag har ännu icke träffat mina
föräldrar."

Constance förebrådde mig detta på sitt vanliga
älskvärda sätt och förklarade, att hon icke vidare
ville tala vid mig, utan att jag genast skulle skynda
till dem.

"De hafva så länge saknat dig och så innerligt längtat
efter återseendet, att det vore grymt att beröfva
dem denna glädje en minut", sade hon. "Gå nu min vän
och välkommen åter, sedan du fullgjort din pligt mot
de gamla."

Jag gick, derföre att hon fordrade det; men då jag
aflägsnade mig, kände jag, att af allt kärt på denna
jorden var hon ändock det käraste.

*

I mitt föräldrahem blef stor fröjd vid mitt
uppträdande. Tårar af glädje rullade utför min moders
kinder, och jag kände en inre förebråelse öfver,
att jag så länge glömt dem.

Vid frukosten yttrade min far helt muntert:

"Nå, min kära Oscar, du öfverger väl sjön nu, sedan
Constance blifvit enka?"

"Är hon enka, är hon fri?!" utropade jag och rusade
upp från bordet.

"Har ej mor underrättat dig derom; det är öfver ett
år sedan Göran dog", utlät sig min far.

Min goda mor rodnade och såg förlägen ut.

"Jag har icke kommit mig för att skrifva derom",
stammade hon.

"Kära Carolina, det var oförlåtligt", utbrast min
far och reste sig upp. "Du har allt åtskilligt att
afbedja hos Oscar och bäst är, att du genast omtalar,
hvarigenom du förbrutit dig mot honom."

När min far aflägsnat sig, lade min mor armen om
min hals och med hufvudet hvilande mot min skuldra,
omtalade hon, att det varit henne omöjligt förlika sig
med tanken, att Constance och jag skulle blifva
ett par. Hon hade meddelat Fristedt sin motvilja
för partiet och bedt honom hjelpa henne att få min
förlofning uppslagen. Han hade förklarat sig villig
att gå hennes önskningar till mötes, eftersom han
älskade Constance. Det var Göran, som anbefallte
Fredrik att försöka få mina öfriga vänner att gyckla
öfver Constance's ålder. Sjelf talade min mor med
sin syster om huru förändrad jag var mot Constance,
och lyckades uppväcka moster Drieds oro för dotterns
framtid och Constance's tvifvel på min kärlek.

Om aftonen, då jag hade haft middagen för mina vänner,
förde min mor Constance in i mitt sofrum, på det hon
skulle få höra, huru man skämtade öfver min gamla
fästmö. Det var således hennes ansigte jag såg bakom
dörrgardinerna.

Moster Dried hade sedermera, på intalan af min mor,
förmått Constance att gifta sig med Göran, bland annat
föregifvande, att jag troligen skulle anse min heder
fordra, det jag lefde ogift, så länge Constance ännu
icke gjort något val. Sålunda blef hon Görans hustru.

Fristedt hade varit en god äkta man. Efter fem års
äktenskap förkylde han sig under ett storläger,
fick maginflammation och dog.

Före sin död hade han gifvit Constance förtroende
af den komplott mot hennes och min förening, hvari
han deltagit.

Tre månader efter min hemkomst firade Constance och
jag vårt bröllop.

I tio år hafva vi nu varit gifta och så lyckliga ett
par makar kunna önska sig vara. Jag har icke en enda
gång ångrat, att jag gift mig med en qvinna, fem år
äldre än jag.




Ett nattstycke.

(Ram kring fyra taflor.)

Prisnovell af Sylvia.

IV.

En rik man.

1.

En antikt formad lampa kastade sitt sken öfver
det i grönt och guld ornerade arbetsrummet, der
den rike grosshandlaren Dunkert satt framför sitt
skrifbord. Hans ansigte var blekt och slätt, hans
ögon kalla och klara, och blott det gråa håret, som
i en tunn krans växte kring nacken och tinningarne,
talade om, att den kraftfulle mannen med stora steg
nalkades sextiotalet.

En halft uppackad reskoffert, en tom nattsäck och
några andra kringströdda effekter tycktes gifva
tillkänna, att den rike mannen nyss var hemkommen från
en resa. Innan han for, hade man trott, att han skulle
färdas till södern; men betjenten, som följde honom,
talade om, att han icke utsträckt den längre söderut,
än till Skåne, der han några dagar stannat i Malmö. En
rik man, som förstår att sätta sig i en viss respekt,
får någorlunda sjelf sköta sina infall, och det föll
ingen in att fråga, om det låg affärer eller en nyck
under denna hans utflykt.

Det hade blåst hela dagen; men mot qvällen hade
blåsten stegrats under ett hårdt dånande: den bultade
i vissa mellanskof oroligt på fönsterrutorna och
motade röken i skorstenarne, hvilken skyndade in
igen, likasom glad öfver, att slippa vara ute en
sådan qväll, och pustade andtruten fram genom
elden, för att åter hvirflande draga upp genom
skorstenen igen. Herr Dunkert tycktes dock icke
akta på de upptåg, höststormen ställde till omkring
husknutarne, der han i en sorts stilla tankspriddhet
satt och såg rakt framför sig. Kanske funderade
han på fortsättningen af det bref, som låg på skrifbordet 
och på hvilket blott var skrifvet de orden:
"Herrar Rudbeck & comp., Malmö".

Ja, förmodligen tänkte han härpå, ty han fattade
pennan efter en half timmas stillasittande; men någon
fortsättning blef det emellertid icke. Han fortsatte
i stället att skrifva minst ett tjog gånger: "Herrar
Rudbeck & comp.", allt med en rund, upprättstående
stil, helt och hållet olik hans flytande, liggande
och spetsiga affärsstil. Slutligen fick han de runda
bokstäfverna så, som han ville hafva dem, eller också
tröttnade han att vidare experimentera med sin skrifkonst; 
ty han tog det fullklottrade papperet och
förde det till en påtänd svafvelsticka. Derpå lade
han ett blått papper åter framför sig och började med
den sist försökta handstilen slutligen ett bref till
"Herrar Rudbeck & comp., Malmö".

När han kort härpå lade bort pennan, höll han med
stadig hand skrifvelsen mot lampan och lät sina kalla
och klara blickar falla på den, under det han ögnade
igenom de få raderna. Det såg ut, som hade han förmåga
att hejda sjelfva pulsens slag, der han stod och höll
detta lätta papper i handen, och han lät en slöja
af lugn falla öfver sitt ansigte, när han skådade
rakt framför sig på de rättfärdigande orden. Han
såg ut som en man, den der var nöjd med sig sjelf,
eller beslutat att vara det, hvilket ungefärligen kan
komma på ett ut, hvarefter han gjorde ett slag öfver
den bjert brokiga mattan. Snart stannade han framför
en chiffonier, öppnade en klaff deri och framtog
en större sedelbunt, som från ett mindre kapital
med sjutton års räntor nästan två gånger fördubblat
sig. Dessa penningar, jemte de nyss skrifna raderna,
lade han nu i ett stort kuvert, och det parfymerade
lacket spred ännu sitt doft, när han ringde på en
liten silfverklocka.

"Bed karlen, som väntar derute, komma in", sade han
till den inträdande betjenten.

En man i en ruskig sjömansdrägt stod bugande framför
honom.

"Ni heter ju Tivander och har i er ungdom varit
i Malmö?"

"Jag är barnfödd der och känner staden på mina fem
fingrar."

"Hvarföre lemnade ni den?"

Sjömannen skyggade till.

"Ja, ja, det hör inte hit! Men under en femton års
tid har ni ju varit i Amerika?"

"I nära sjutton ..."

"Så mycket bättre ... och ni vill ju återvända, för
att bosätta er der, och önskar er blott medel dertill
-- var det icke så? Det vill säga ett litet kapital,
för att någonstädes vesterut köpa er en bit jord?"

"Jag har både yttrat och tänkt, att jag gerna skulle
vilja vara tillbaka igen; ty de få månader, jag varit
hemma, har jag nogsamt sett, att man inte täljer
guld", svarade karlen och såg med ett hastigt och
plirande ögonkast bort till herr Dunkert. "Men med
två tomma händer ..."

"Jag vill utrusta er för resan och gifva er det
nödvändiga kapitalet."

"Och hvad skall jag göra för detta?" sade mannen,
som allt sedan han var en liten parfvel aldrig fått
något för intet. "Jag är en hederlig karl ..."

"Och vill inte sälja er tjenst för intet. Ja, hvem
tviflar på det", afbröt herr Dunkert kort. "Med mig
behöfver ni inte framhålla edra förtjenster; jag
lofvar ändå, att gifva er full valuta for dem."

Karlen bugade sig ännu en gång, vände en stor buss
betänksamt i munnen och sneglade bort till herr
Dunkert, som fortfor:

"Allt, hvad jag begär af er, är, att ni i ert namn
lemnar detta rekommenderade bref på posten. Nej,
håll! Jag följer med er dit, för att se, att det
blir riktigt uträttadt ... sedan följer jag er
om bord till ett fartyg, der jag vill skaffa er fri
resa till Newyork, och dessa penningar -- han visade
honom två tusen riksdalers-sedlar -- att af kaptenen
vid framkomsten betalas till er. Går ni in härpå?"

Karlen valkade ifrigt bussen; kanske funderade han på,
att, eftersom lyckan med förlig vind blåste mot honom,
om han icke på något sätt skulle kunna tilltvinga sig
ännu några tusental, men afstod hastigt från försöket,
när han närmare betraktade herr Dunkerts ansigte.

"Godt; ni går således in härpå. Se så, inga
tacksägelser; ni gör mig en tjenst; vi äro qvitt!" Den
sjömansklädde sneglade ännu en gång bort till herr
Dunkert, utan att med en min röja något tvifvel på den
rike mannens ord, -- ett undseende, hvilket denne i
sin tur icke visade mot honom, utan lät honom öppet
se sitt misstroende, som icke tillät honom, att ett
ögonblick släppa karlen ur sigte. Kort härpå följdes
de åt ut i den stormfulla qvällen.

En timma härefter satt herr Dunkert åter framför sitt
skrifbord och dröjde der stund efter stund. Öfver
midnatt tycktes han dock tänka på, att det var
natt, eller att han kunde vara trött på att sitta
der i sysslolös stillhet, och begaf sig in i sin
sängkammare.

*

2.

Dagen härefter hade stormen fullkomligt lagt sig. Det
var en vacker höstmorgon, då solen sken på de i
gult, rödt och brunt skiftande träden, medan marken
doftade af fallna blad och flyttfåglarne stämde upp
afskedsserenader. På denna soliga dag buro några män
in genom Norrtull en öfvertäckt bår emellan sig. De
gingo tysta och allvarliga öfver de bullersamma
gatorna, tills de omsider stannade framför ett stort
hus, der de vexlade några ord med portvakten, som i
sin tur ropade ner en betjent, hvarefter männen gingo
vidare med ett tassande ljud i trapporna, under det
de buro sin börda emellan sig, hvilken de nedsatte
i en stor sal.

"Jesus, en sådan olycka!" sade betjenten, som gick
efter dem in i rummet. "Jag skall underrätta fru Kalm
härom, att hon kan förbereda grosshandlaren."

Strax härefter stodo tvenne svartklädda fruntimmer
framför båren.

"Det går rundt omkring i hufvudet på mig. Jag vet
inte, hvar jag är hemma. Såg du, hvar jag gjorde af
nyckelknippan, Dorothea?"

"Den hänger, som vanligt, vid ditt skärp, min söta!"

"Min stackars bror! Gud ske lof, Dorothea, att jag
har dig!" Och den lilla korpulenta qvinnan hvilade
sig hårdt mot en smal arm, som ett långt, magerlagdt
fruntimmer satte emot henne, lik en triangel. "Dessa
sinnesrörelser bli' min död!"

"Sök att lägga band på dina känslor, Bertha", bad
fru Kalms oumbärliga vän, mamsell Dorothea Brus;
"låt oss till en början hoppas, att det inte är han."

"Det är intet tvifvel derom", sade en af karlarne,
"derför ..."

"Var tyst, min vän, och låt mig tala! Ni kan
naturligtvis inte förstå, att ett finkänsligt
fruntimmer inte på en gång kan fatta en olycka ..."

"Nej, ack nej, Dorothea!"

"Se på mig, Bertha, ser jag upprörd ut? Nej, icke
sant! I all min tid har jag också bemödat mig att
lägga band på mina känslor. Låt oss nu till en början
antaga, att det icke är han, ja, det kan ju vara en
möjlighet! Se så, är du nu litet lugnare? Låt oss då
lyfta på segelduken och se efter ..."

"Lyft inte; jag har inte styrka dertill! O, min
stackars bror, det är för mycket för honom!"

"Tänk på Niobe och hennes barn."

"Nio, sade du? Nej, det är smärtsamt nog för honom
att hafva förlorat sju!" svarade fru Kalm snyftande.

"Jag menade", mamsell Brus såg beskyddande ned på
sin vän, men hejdade sig hastigt, kanske finnande,
att det vid båren icke just var någon passande plats
att börja en föreläsning, "ja, min bästa, man får
väl underrätta herr Dunkert".

"Hvem skall göra det? O, Dorothea, om jag väl sjelf
vore gömd!"

Några fasta steg hördes då från de närbelägna rummen.

"Hvad står på?" ljöd herr Dunkerts röst från
salsdörren, der han stod stilla och såg på båren
och de många bestörta menniskorna deromkring. "Hvad
har händt?"

Då ingen svarade, gick han hastigt fram, till båren
och kastade undan segelduken. "Ferdinand!"

Herr Dunkert ryggade ett steg tillbaka och såg med en
stel blick på den unge mannen, som låg der, orörlig,
med slutna ögon, medan det blonda, vattendrypande
håret föll tillbaka från hans panna.

"Det gick så till", började en karl, som stod tätt
utmed den dödes sida, "att herr Dunkert i går middags
kom och bad oss om att få hyra vår segelbåt för en
liten tur ut på Brunnsviken. Vi sade honom, att det
blåste väl skarpt, och han svarade: 'Man  seglar ju
inte i stiltje'.    Som   herr   Dunkert  i sommar
ofta varit med   oss och han kunde sköta styret som
en karl, voro vi också snart klara och det bar åstad.
Då skymningen föll på, bådo   vi   honom   styra   mot
land; men han var envis och ville inte göra det,
utan seglade och kryssade oupphörligen åt Mariero
till.     Emellertid   växte   blåsten  till storm
och vi föreställde   honom,   att   det   var
fara   vid   att   dröja  längre. 'Ären j rädda
att  drunkna',   sade   han  skrattande, 'så är jag
det åtminstone   inte!'   Han hade inte väl fått
fram de orden, innan båten låg upp och ned på och
vi alla tre voro i vattnet. Det var   inte   långt
till   strand, men då jag och min kamrat väl hunnit
den, saknade vi herr Dunkert,   och det var nu att
ge oss   ut   igen -- och -- det var blott  hans lik,
vi förde med oss."

Herr Dunkert gjorde icke en min eller rörelse, att
han hört den talandes ord. Han stod blott stilla,
stelnad liksom den döde.

"Se här är en annotationsbok, som fallit ur hans
fickor", återtog den talande och trefvade i rockfickan
efter en liten i

ett tidningspapper invirad bok, som han lemnade i
herr Dunkerts hand.

"Ja, Gottfrid!" sade fru Kalm och lade sin hand på
hans arm, "du har gjort en stor förlust, och den är
svår att bära, så väl för dig som för oss alla!"

"Låt mig vara ensam", var hans korta, entoniga svar.

"Sök att foga dig efter Guds vilja, Gottfrid! Och
låt oss i alla pröfningar tro, att det är det bästa,
som sker ..."

"Lemna mig; jag vill vara ensam", sade han med samma
befallande röst, som under åratal gjort sig gällande
och åtlydd.

"Det är verkligen upprörande", sade mamsell Brus,
som åter satte armen i en inbjudande triangel mot
sin väninna och drog henne med halft våld mot dörren,
"han bryr sig inte ens om att höra ett tröstens ord!"

Herr Dunkert stod nu ensam framför båren. Han förde
den dödes blytunga hand till sina läppar och höjde
en djup suck. Det lilla paket han nyss emottagit
föll ned till hans fötter, utan att han aktade derpå,
medan han stod lutad öfver båren och de tårlösa ögonen
alltjemt voro fästade på sonen. Plötsligen reste han
sig upp, drog i en ringklocka och gaf tillsägelse,
att den döde skulle bäras in i ett kabinett, som
låg innanför hans arbetsrum, dit han nu sjelf begaf
sig med samma hastiga gång, hvarmed han kort förut
begifvit sig till salen.

Der låg nu Ferdinand Dunkert på en soffa, med ett
hvitt täcke öfver sig och sof lugnt och godt den
sista sömnen. De kläder, han vid olyckstillfället
burit på sig, hängde tunga och våta öfver ett
stolsstyre, och annotationsboken, som nyss förut
halkat ur herr Dunkerts hand, hade man upptagit och
för andra gången öfverlemnat åt honom. Allt spring
och fjesk var afstannadt, det var tyst omkring den
ensamme mannen, som satt der bredvid sitt döda barn,
bläddrande i den lilla boken. Der voro adresser
tecknade till hans minne; der voro förteckningar på
uppköp, onyttiga lyxartiklar, som den rike mannens son
strött omkring sig; der voro sidor med utkast till en
fruntimmersprofil och andra sidor fullklottrade med
det enda namnet: "Minny!" Hvarföre såg herr Dunkert
med en hemlig fasa derpå, hvarföre skälfde hans eljest
så fasta hand! Hvad låg det väl för en kraft under
detta enda, lilla veka namn?

Ett litet fuktigt rosenrödt papper hade fladdrat
ur boken ned på golfvet, herr Dunkert tog upp och
betraktade det; papperslappen var tydligen rifven ur
ett bref. På enda sidan stod:
"hvilka strider har jag inte kämpat
med mig sjelf, min egen dyra Minny, innan jag
föreslår" och på den andra: "verldens omdöme är
mot lyckan af att äga hvarandra.    Långt härifrån
solig strand med det omätliga hafvet."

Herr Dunkert såg ömsom på detta lilla papper, ömsom på
den döde sonen. Gåfvo dessa lösryckta fragmentariska
ord någon belysning, som förfärade honom; ty det flög
öfver hans torra läppar ett: "Guds straffande hand!"

Hade hans son älskat den mannens barn, som han så
djupt förorättat? Hade den brottsliga kärleken till en
gift hustru kanske varit orsaken till hans död? Ja,
säkert hade han af en eller annan anledning väntat
henne, när han så oupphörligen kryssade framför
Mariero; ty sonen hade ärft fadrens envisa lynne,
och hans vilja hade aldrig vetat någon gräns.

Den gamle barnlöse mannens panna sjönk ned mot hans
hand. Åratal försvunno. Han blef åter den utfattige
mannen, som jägtad, fortviflad och dödssjuk en viss
höstqväll kastat sig påklädd på sängen i ett hotell,
och han kände åter samma feberyra. Än stötte han
tillsamman med en resande i förstugan och spratt till
vid ett lätt skratt, som han tyckte denne sände efter
honom; än stod han inne på ett kontor och hörde, att
det var förbi med huset Helmers & comp., hvilket var
liktydigt med hans egen ruin, undergång och vanära;
än tyckte han sig se, huru en uppassare stod och
stirrade på honom och än huru den resande satt och
räknade penningar -- dessa olycksaliga penningar,
som förledde honom till ett brott. Han såg sig sjelf
fatta ljuset på nattduksbordet, han hörde nyckeln
sakta gnissla i låset, då han vred upp dörren till
den främmandes kammare; han smög sig på tå fram till
sängen, och skyggande ljuset med ena handen, grep han
med den andra den röda saffiansplånboken, som låg
i resväskan under den djupt insomnades hufvudgärd
-- denne olycklige, som i någon sinnesförvirring
vid upptäckandet af det föröfvade dådet sjelf 
afhände sig lifvet. Huru länge hade han icke dröjt att
rättfärdiga dennes minne? Och när det nu slutligen
skedde, så var det icke med en öppen bekännelse om
sitt brott, utan med ett hemlighetsfullt kringående --
och skulle han väl någonsin erkänna sitt fel? Nej,
han skulle aldrig hafva mod dertill -- hans eget
medvetande skulle vara hans enda och största straff!

Hade han väl haft någon glädje, allt ifrån första
stund som detta medvetande låg i hans själ? Nej, -- den
lyx, som omgaf honom, den rikedom, som gömdes i hans
kassakista, hade väl allt detta kunnat förskaffa honom
en enda lugn stund? Nej, och åter nej! Den blonde,
okände mannen, som han så grymt hade plundrat,
hade ställt sig i vägen för honom, hvart han än
måtte vända sig, och hans lätta skratt hade ljudit
till honom midt under bullrande festligheter och
i nattens tystnad. Han visste, hvad det blifvit af
den olycklige mannen, som han bestulit; han visste,
hvilken skugga, som fallit öfver honom; och ändå hade
han, år efter år, fegt skyggat tillbaka för att röra
i vid det brottsliga förgångna, ända tills ödet, i
en sqvallrande qvinnas skepnad lät henne för andra
sqvallrande qvinnor berätta, att sjelfmördaren 
Levalls barn antagit sin fosterfaders namn och redan
länge varit i den rike mannens närhet. För hvems
skull hade Levall lagt hand på sitt lif -- för hvems
skull skydde hans barn att bära sin fars namn?

Den gamle ensamme mannens hufvud sjönk allt djupare,
och han tänkte på dessa barn, som försvunnit efter
deras mors död, och om hvilka ingen bekymrat sig,
hvart de vidare tagit vägen, och som han under årens
lopp, då det begångna brottet någon gång spökade och
gick igen för hans vakna samvete, tänkte söka upp,
för att mot dem i någon mån godtgöra sin skuld.
--  Nu   skulle han det, men  de skulle aldrig få
veta, att det var den person de borde betrakta som en
dödsfiende och släpa inför rätta; de skulle aldrig
få veta, att det var den fege usling, som bestulit
deras far,   de   nu   hade att tacka för sin lycka.
--  Ja,   en   af  de båda barnen skulle åtminstone bli
lycklig! Julius   Simers,   den   fattige,  förbisedde
kontoristen skulle bli rik, han skulle en gång gifta
sig med en älskad flicka -- ty ingen mor skulle ställa
upp hinder mot en millionär.

Det var med en inre tillfredsställelse han stannade
vid denna tanke. -- Vid det mynt, han skulle gifva
honom, lådde ingen fläck. Det orättfångna godset
hade gått, som det kommit, på vilda, halsbrytande
spekulationer.

Det myntet hade varit som en spelares sista insats,
ett förtvifladt vågstycke, med ett förtvifladt
resultat, och hvarenda skilling hade strukit med --
och han hade icke kunnat förverkliga sitt beslut, att
efter en fjorton dagar med hundra procent återgälda,
hvad han tagit och som han då envisades i sitt hjerta
att endast betrakta som ett tilltvingadt lån.

Slutligen efter ett par år, när lyckan plötsligen
vändt sig mot honom, besökte han Göteborg, der
han snart erhöll visshet, att han aldrig skulle
kunna godtgöra, hvad han brutit. Det var först i
den stunden han kände hela vidden af sin skuld och
hvart hans brottsliga handling hade fört en annan; --
ty han hade skytt att läsa någon tidning, af fruktan
att bland polissaker se anmäld en viss nattlig stöld.

Den rike mannen reste sig hastigt upp, han ville
samma dag, ja, samma timme, göra sitt testamente
till Julius Simers förmån; han ville återkalla honom
från England, dit han sändt honom derför, att en
högmodig mor härigenom ville hindra honom från att
sammanträffa med sin unga dotter, en förevändning, --
som han gillat, på det att han sjelf skulle slippa
se hans ansigte -- detta ansigte, som påminde honom
om den mörkaste stunden i hans lif, en stund, som
han aldrig kunde glömma, men ville söka godtgöra.

3.

"Du kära Minny, som hela fjorton dagarne varit sjuk
och till och med slutit din dörr för dina vänner! Ja,
det käns riktigt godt att sitta vid ditt lilla thébord
igen", -- och enkefru Forsner draperade sin skiftande
sidenklädning omkring sig och såg ut att sitta riktigt
beqvämt i den lätta rörstol hon sjunkit ned i.

"Min hustru förkylde sig vid inflyttningen till
staden och är ännu klen", -- sade herr Gunstorp,
som just kom in med ett Aftonblad i handen.

"Ja, all lifsfärg har gått bort från dig med
sommarsolen; den ligger kanske i dvala hos dig
öfver vintern och qvicknar till med våren igen. --
Nå, hvad jag tycker, att du och herr Gunstorp skolen
finna det tomt efter Ferdinand Dunkert!"

"Det är det visst. Minny och jag skola resa ut
till grafven en af dagarne. Skola vi inte det,
min älskade?"

Den unga frun tryckte sin mans hand och vexlade
en lång blick med honom; på den blicken grubblade
fru Forsner, der hon leende satt och knaprade på en
brun pepparkaka -- hade Minny gjort sin man förtrogen
med sitt unga, dåraktiga hjertas känslor; hade hon
tillstått för honom den olofliga kärlek, som fru
Forsner visste, att hon hyste för den hädangångne,
och skulle väl makens ömhet förmå läka såret härefter?

"Det var en ståtlig begrafning", -- återtog den
lilla enkan.

"Gud, så mycket socker du tar, Minny, hela koppen är
full, tror jag! -- Ja, sorgen har tagit betydligt på
herr Dunkert; att på tre månader förlora tre barn
-- att bli alldeles barnlös! Nå, detta är ofta den
rikes lott."

"Det är väl, att han har sin syster: jag tror hon är
särdeles uppmärksam ..."

"Nå, herr Gunstorp, skall hon inte vara det mot en
så rik bror, och nu till på köpet, sedan hon är hans
enda arftagerska. Om herr Dunkert dör en vacker dag,
och sannerligen ser han icke redan ut som ett skelett,
så får hon vid sina femtio år friare. Hvem skulle
inte också med en million i kikaren till och med
vilja binda sig vid en Medusa? -- För penningar göres
ju allt!"

"Jag vill inte bestrida fru Forsners åsigt härutinnan."

"Elake! -- Ett så präktigt småbröd! Ännu en half kopp,
Minny, om jag får be! När väntar du Julius hem?"

"Julius?"

"Ja, fru Kalm berättade i förmiddags, att herr Dunkert
skrifvit efter honom".

"Detta är mera än hvad jag vet."

"När han kommer hem, kan han inte få bo hos mig,
vi äro så trångbodda. Clara har jag måst inrymma i
Julius' gamla rum; hon är nu stora flickan och skall
konfirmeras, och hennes plats är naturligtvis inte
i barnkammaren, fast hon får hålla sig mycket inne i
vinter. Ja, jag hade fått för mig, att Julius skulle
vara borta minst ett år."

"Så var det åtminstone sagdt."

"Nå, hvad nytt i tidningen, häradshöfding
Gunstorp? Står det något om olyckshändelsen med
Ferdinand Dunkert. Ja så, det har redan stått för
flera qvällar sedan. Ja, jag följer inte med min tid."

"Det är sant, fru Forsner är betydligt efter den,
hinner aldrig öfver tjugotalet, som det tyckes."

"Herr Gunstörp är alltid lika öfverseende och god!"

"Det är han visst", -- sade Minny och utbytte åter
med sin man en af de blickar, som gaf fru Forsner så
mycket att fundera på.

"Här står något i tidningen, Minny, något, som är rätt
märkvärdigt. Ja, fru Forsner känner förmodligen till,
att min hustrus far dog på ett olyckligt sätt."

"Det föresväfvar mig något sådant; men det är ett
ämne ..."

"Som naturligtvis bör vara plågsamt för Minny", sade
Gunstorp. "Jag hade sannerligon inte heller rört
vid det, om inte ... ja, min älskade, du hade rätt;
din fars heder vidlåder ingen skuld."

Hans unga hustru knäppte tillsammans händerna, en
liflig rodnad flög öfver hennes ansigte, och det låg
en fuktig glans i hennes ögon, då hon sakta utropade
ett: "Gud vare tack!"

"Se här", återtog Gunstorp, "från Malmö skrifves":

"Till herrar Rudbeck & comp. har ingått ett bref af
följande lydelse:

Härmed har jag äran öfversända 10,000 rmt, jemte
ränta, som återbetalning på det lån jag för nära
sjutton år sedan i en nödens stund fick mottaga af
min gamle vän, herr Adolf Levall. Om jag icke varit
på utrikes ort och andra vidriga omständigheter
kommit emellan, skulle jag långt före detta betäckt
min skuld. -- Då jag mottog lånet, visste jag,
att penningarne icke tillhörde Levall, men hjelpsam,
som han ofta varit mot mig, var han det också nu. Som
säkerhet fick han några värdepapper, hvilka icke
hade något värde, sedan en stor olycka drabbade mig,
för hvilken jag icke vidare kan redogöra; först på
väg till Amerika, underrättade jag honom härom och
att det kanske kom att dröja åratal, innan jag kunde
infria min skuldförbindelse. Jag fruktar, att denna
underrättelse bidrog till den sinnesförvirring,
hvarunder han slutade sitt lif. -- Det smärtar mig
mera än jag kan säga, att en skugga af oredlighet
fallit på Levall, och det är den största glädje jag
på länge erfarit, då jag härmed erkänner min skuld
till den hädangångne.

Ödmjukligen 
Johan Tivander.

Stockholm d. 28 September 1860.

Brefskrifvaren tyckes vara en för sjutton år sedan
härifrån för skuld och mindre bedrägerier förrymd man,
hvilken lyckats på något af oss okändt sätt af Adolf
Levall tillnarra sig 10,000 rmt eller just den balans
han lemnade i en honom anförtrodd kassa. -- Det är
med verkligt nöje vi åt offentligheten öfverlemna
den upplysning, som kommit oss tillhanda, i den
förhoppning, att den måtte träffa Adolf Levalls i
lifvet varande barn och vänner.

Arthur Rudbeck & comp."

"Herrans vägar äro outransakliga!" sade fru
Forsner. "Att efter så många år. ..."

"O, jag visste det alltid!" sade Minny, som hårdt
slutit sig intill sin make. "Det är, liksom kunde jag
friare andas, som om fjäll fölle ifrån mina ögon och
jag klarare kunde se Guds godhet! Min mor i himlen,
måtte du dela min glädje!"

*

4.

Julius var hemkommen. Han hade varit uppe hos herr
Dunkert, som efterskickat honom, och det var just om
det besöket han talade med sin syster.

"Ja, kära Minny, en besynnerlig menniska är han,
-- först då jag kom in i hans arbetsrum ryggade han
liksom tillbaka, och sedan räckte han mig tvekande
sin hand. 'Jag skulle önska ni vore min son, Julius',
sade han och afbröt den redogörelse, jag börjat
om min resa och det jag i Hull hunnit uträtta; han
tänker bara på sina döda barn, och sorgen har gjort
honom till en skugga. Derpå återtog han: 'ni skall
emellanåt komma hit upp till mig, jag behöfver se ert
ansigte, det talar till mig om ett mörkt förgånget,
ett förgånget, som behöfver afbedjas.' Du skulle ha'
hört den röst, hvarmed han sade de orden, de gingo mig
riktigt till hjertat, ehuru jag inte rätt förstod hvad
han menade; ty om han varit litet stolt emot mig, inte
behöfver det på något sätt ursäktas. Sedan började
han tala om Adam Simers och frågade, om vi haft det
godt hos honom, och då jag berömde den hedersmannen,
tycktes det glädja honom. För några månader sedan
såg han knappast åt mig, och nu visade han mig en
stor vänlighet. Ja, tiderna äro föränderliga, Minny!"

"Och det suckar du öfver?"

"Jag tänkte på något annat ... Ja, Minny, nu är det
fru Forsners tur att inte se åt mig. Mitt första
besök gällde henne i dag; hon mottog mig ytterst
knapphändigt i förmaket, sade sig inte kunna be' mig
stanna, derför att hon satt ut ett möte någonstädes
med en resande. Clara visade sig inte: hon var på en
middagsbjudning, svarade hennes mor, då jag frågade
efter henne; men när jag sedan gick, såg jag hennes
lilla blonda hufvud i fönstret."

"Ja, utan det går hon väl inte gerna på någon bjudning."

"Du skrattar, Minny, men mig gjorde det ondt. För
resten så kan jag inte förstå, hvarför fru Forsner
var så der tvär och besynnerlig."

"Du har väl på något sätt försyndat dig."

"Inte, som jag vet åtminstone; men kanske jag gjorde
min visit på någon särdeles olämplig tid."

"Utan orsak -- derom kan du vara säker -- visar Selma
inte någon ohöflighet eller ovilja, ehvad hon än
måtte känna; hon ville du skulle se hennes förändrade
uppförande, det var alltihop; eljest om också tusen
olägliga besök hade kommit till henne, så skulle hon
alltid varit lika artig -- jag tror mig känna henne."

"Den der tvärheten skulle möjligtvis vara ett: 'var
god och kom inte för snart igen!' eller 'blif borta!'"

"Kanhända."

"Men härutinnan skall jag ha' klarhet, Minny!"

"I eftermiddag kan du måhända få den; ty Selma och
Clara hafva lofvat prata bort en skymningsstund här;
om du derföre inte kommer för sent ifrån kontoret ..."

"Tack, snälla Minny!"

När den lilla skymningsbrasan flammade sutto de tre
fruntimren, som öfverenskommet var, framför den. Snart
infunno sig herr Gunstorp och Julius, då den sednare
genast sökte och fann en plats bredvid Clara.

"Den här qvällstunden påminner nästan om din
förlofningstid, Minny!"

"Och här ha' vi stekta äplen", sade Minny gladt.

"De smaka mig till och med bättre nu än då", sade Gunstorp.

"Herr Gunstorp var för kär, för att på den tiden ha'
någon riktig appetit", inföll fru Forsner.

"Kärleken vill inte en hårsmån ge' med sig; jag tror
snarare det är, för att jag nu vet, hvad jag då inte
var säker på."

"Och det är?"

"Att Minnys hjerta helt och hållet tillhör mig --
det är en herrlig visshet, fru Forsner!"

"Ja, naturligtvis! Clara, mitt hjerta, kom hit,
skall du få ett präktigt äple."

"Jag har ännu ett helt", och hon vände sig åter till
Julius och fortsatte sitt halfhöga samtal, som mot
slutet sjönk till en hviskning. "Och du längtade
också efter oss, Julius?"

"Ja, hvar dag och stund!"

"Så tomt det var efter dig, jag gret minst i tre
dygn, och mamma bannade mig för det jag var så
barnslig. Ja, det är dumt att man inte alltid kan
få vara barn och säga och handla precist som man
tycker! Du kan inte tänka dig, Julius, huru mycket
mamma säger nu ej mera passar för mig; till och
med för dig skall jag leka främmande och jag måste
lofva att inte visa mig allt för glad, om jag skulle
träffa dig här i qväll. Var det inte lustigt?" Och
Clara gaf till ett litet lätt skratt. "Men du ser så
allvarlig ut, Julius? Nu vinkar mamma mig -- det är
väl ett helt högmålsbrott, att jag sitter och talar
så förtroligt till dig, och jag bereder mig på att
få dugtiga skrapor!" Clara var nu borta från honom,
och fru Forsner arrangerade för den öfriga delen af
qvällen, att de båda unga icke vidare fingo talas vid.

När Minny och Julius senare på qvällen några ögonblick
voro på tu manna hand, sade han:

"Du såg nu sjelf, Minny, hon talade inte tre ord
till mig och sysselsatte Clara, så snart jag nalkades
henne."

"Clara är nu en fullvuxen flicka."

"Och täck och söt! -- Nå, än sedan?"

"Ja, sedan -- hör på, Julius, du är fattig och du visar
ett stort intresse för Clara -- det är dessa tvenne
saker, som jag tror Selma icke tycker om. Se inte
så nedslagen ut, Julius; du har framtiden för dig,
och om du också inte kan hemföra den första unga
vackra flicka, du finner på din väg ..."

"Så hemför jag ingen, Minny!"

"Efter ett par års tid är Clara glömd, om du allt
härifrån tänker dig henne som förlorad för dig. Jag
känner
Selma och vet, att hon förr skulle vilja se sin dotter
gömd i grafven, än gift med en fattig man."

"Du förstår dig inte på kärleken, Minny!"

"Gör jag inte?"

"Den glödande känsla, som förtär oss ..."

"Kan öfverflyttas på ett annat föremål, Julius! Den
blir möjligtvis lugnare, men kanske också djupare
och sannare."

"Men när kärleken sammanväxer med vår själ och utan
att vi veta någon början, så ..."

"Så menar du kanske, att vi också ha' svårt för att
tänka oss något slut ..."

"Den sanna kärleken är från Gud, Minny! Den är,
liksom den oändlige, utan början och utan slut."

Minny såg efter honom. Derpå föllo hennes blickar på
maken, hvilken nu inträdde.

"Du ser så tankfull ut, Minny!"

"Jag önskar, att jag rätt måtte kunna fatta och
besvara din kärlek!"

"Min älskling!" Han slöt henne varmt intill sig,
och friska rosor spirade i hast upp på hennes kinder.

*

5.

Fru Forsner undvek hädanefter ifrigt att sammanföra
sin unga dotter med Julius; han å sin sida tycktes
icke märka detta eller söka något närmande: de få
gånger han händelsevis sammanträffade med dem och
med Minny, talade han ej vidare om Clara. Sin tid
tillbragte han hos Gunstorps eller på kontoret,
utom de timmar, då han blef efterskickad af herr
Dunkert. Den rike mannens helsa, som genast efter
sonens död syntes bruten, aftog allt mera; men om de
krämpor, som möjligtvis plågade honom, talade han med
ingen, ej heller tyckte han om, att någon fästade sig
vid hans förändrade utseende. Sin systers välvilliga
råd att tillkalla en läkare afvisade han helt kort
med ett:

"Grafven är min bäste läkare!" öfver hvilket utlåtande
fru Kalm fick en nervattack i sin bästa väninnas armar.

"Du skall se, att han dör ... Ferdinands hund tjöt
så förfärligt i går natt."

"Drick ett glas portvin!" bad mamsell Brus ömmare än
någonsin, då hon betänkte, att den dag kanske snart
nog skulle randas, då fru Kalm blef ägarinna till herr
Dunkerts stora förmögenhet och oinskränkt herrskarinna
öfver sin skramlande nyckelknippa. "Ack, ack, min
söta Bertha, svep schalen tätare omkring dig!"

"O, jag är så matt!"

"Lägg dig lite på soffan!" Och mamsell Brus kom
farandes med en kudde.

Ja, aldrig hade det varit en sådan sympati emellan de
båda damerna: när fru Kalm satte sig till ro, gjorde
mamsell Brus det likaledes; när den förra flög upp för
att kasta en blick i köket, gick mamsell Brus efter
henne, -- ja, om det skulle fallit fru Kalm in att
distrahera sig med ett hopp genom fönstret, så skulle
mamsell Brus utan tvekan hafva följt henne -- att lefva
och dö tillsammans med arftagerskan till en million --
det var hädanefter mamsell Brus' enda lifsuppgift.

"Är det bättre nu, Bertha? Se på mig! Så klara dina
ögon äro -- hvad, om du i sommar skulle resa till
någon badort?"

"Ja, om jag skulle resa, Dorothea, om min tid så
tillåter någon gång, så följer du med mig!"

Och de båda väninnorna räckte hvarandra handen,
medan fru Kalm också ilade till den möjlighet, då
hon skulle kunna disponera öfver både tid och mynt.

"Ack, Bertha, jag vet inte, huru jag skulle bära mig
åt, om en hel vecka skulle förgå utan att jag finge
se dig."

Under detta samtal var Julius inne hos herr Dunkert.

Den rike mannen satt i ett soffhörn, från hvilket
han nu för tiden sällan reste sig. Han hade talat med
Julius om sina affärer och redogjort, huru han tänkte
styra och ställa med dem alla, liksom en person,
den der ämnar företaga en lång resa, men innan dess
styr om sitt hus. -- Han hade frågat

Julius, hvad han skulle företaga sig, i fall han i
hast blefve mycket rik, och Julius hade gladt svarat,
att han nu för tiden icke mera tänkte derpå, emedan
han kommit underfund med, att det icke hade sig så
lätt med den saken.

"Ja, men gör upp några planer", hade herr Dunkert
bedt, och Julius gaf efter, som man ger efter för ett
barn eller en sjuks önskan. Herr Dunkert skuggade
härunder sina ögon med handen, och när Julius
tystnade, räckte han honom den. "Ja", sade han,
"man skall göra hvar man rätt och äfven godt, om man
kan. Det finnes intet, hvilket så fläckar själen,
som oredlighet, och lyckan består icke i rikedom och
medgång, utan i ett lugnt samvete, Jag ville hellre
varit en tiggare än" ... Han teg plötsligen.

Derpå frågade han efter en stunds tystnad: "Hvad
sägs om kärleken -- är den känslan obekant för er,
min unge vän?"

"Hvem är inte ung och dåraktig", svarade Julius och
blef blossande röd, "men hos mången är det en obehörig
känsla, som man dömmes att försaka."

Det flög ett matt leende öfver herr Dunkerts ansigte:
"Ja så, man dömmes att försaka, ja, det är en sträng
verld vi lefva i!" Han teg en stund, derpå återtog
han: "Också jag älskade en flicka en gång, och man
ville ställa fattigdomen som en skiljemur mellan henne
och mig. Jag bröt ner muren, men väl mig, om jag som
en man burit mitt öde. Ja, min unge vän, försakelsen
renar, medan en blind passion nästan alltid störtar
i förderfvet."

Herr Dunkert såg tankfullt ned framför sig några
ögonblick, derpå sade han hastigt: "Om det fanns
någon, som grymt hade förolämpat herr Simers, en
person, som stulit ert guld och kastat en fläck öfver
ert namn -- med ett ord någon, som handlat mot er så,
som jag föreställer mig, man handlat mot er far,
hvad skulle ni säga till denne man, om han kom till
er och erkände och afbad sitt brott?"

"Jag skulle tillgifva honom det", sade Julius utan
betänkande, van vid den rike mannens besynnerliga
frågor och egna sätt och utan att tänka på, att det
kunde ligga någon vidare betydelse härunder.

En ljusning flög öfver herr Dunkerts ansigte, liksom
ett solsken efter en lång och dyster natt, och han
tryckte hårdt den unge mannens hand, då han sade:
"Låt mig nu vara allena, Julius!"

Detta var det sista samtal, denne hade med sin
besynnerlige principal; ty när fru Kalm något senare
kom in, för att se om sin bror, låg hans hufvud
tungt mot den hand, han nyss räckt emot Julius,
för att aldrig mera höjas försonande och afbedjande.

*

Öfver ett år har herr Dunkerts stoft hvilat i den
stora familjegraven, och menniskorna hafva upphört
att tala om den rike mannens nyck, som till oinskränkt
arftagare valde en fattig, obemärkt yngling.

Det är qväll, och fru Forsners våning är festligt
upplyst. Värdinnan går omkring bland glada gäster,
sjelf icke den minst glada. Hennes ögon söka
emellanåt ett ungt par, hvilket dragit sig undan i en
fönsterfördjupning, medan hon lyssnar på en gammal
major, som på sin heder försäkrar henne, att hennes
dotter ser ut att vara en yngre syster.

"Det är ett briljant parti, hon gör, och jag
gratulerar dertill på det hjertligaste ... Herr
Levall tror jag mig för ett par år sedan ha'
träffat här."

"Han och Clara äro så godt som uppvuxna barn
tillsammans, och deras kärlek var redan i full låga,
då han ännu var en fattig yngling. Jag erkänner, att
jag på den tiden, kanske oförståndigt nog, gynnade
deras tycke. Ack, ja! hvad hade det gjort, om de
unga tu fått vänta ett eller annat år på hvarandra,
blott de blifvit lyckliga?"

Och fru Forsner sväfvade med ett mildt leende bort
från majorens sida; denne vände sig då till sin
granne, i det han såg efter henne:

"En charmant qvinna, fru Forsner! Min bäste, jag tror,
unge Levall förut blifvit presenterad för mig under
ett annat namn, Samer eller Simer ..."

"Simers, tror jag. En underlig idé af Dunkert, att
inte hellre adoptera honom, än skänka honom ett nytt
namn ..."

"Så nytt är det inte; hans far hette så före honom ..."

"Hans far, det var ju något ..."

"Nej, icke det ringaste! Allt det der har blifvit
klart och upplyst sedan, och det stod till och
med i Gottfrid Dunkerts testamente: 'jag vet ingen
hederligare man, än Adolf Levall, och jag önskar,
att Julius Simers måtte återtaga sin fars namn'."

"Det unga paret kommer nog att föra ett präktigt hus."

"En förtjenstfull, ung man! Låtom oss gå och dricka
ett glas med honom."

"Han lär vara särdeles intressant ... och att bli'
arftagare till en million!"

"Det är verkligen en 'connaissance à faire'!" Och de
båda herrarne nalkades fönstersmygen.

"Han spricker nu alldeles af högmod", sade ett
långt, magerlagdt fruntimmer och såg efter den
vackra värdinnan, som komplimenterade några nyss
ankomna gäster.

"Och när jag tänker, att det är min brors penningar,
han yfves öfver! Ack, Dorothea, jag vet inte, hvar jag
hade mina ögon, när den der Levall gick och fjeskade
omkring Gottfrid! Att endast skänka mig en årlig ränta
på trettiotusen riksdaler, -- vid Gud, det är mera,
än jag kan bära!"

"Drick ett glas mandelmjölk, Bertha! Fru Forsner ser
hit ... låt oss skratta! Tänk på spartanerna."

Fru Kalm såg ett ögonblick ut, som hade hon god lust
att vända så väl Dorothea som spartanerna ryggen.

Det unga paret, hvars förlofning eklaterades den
qvällen, hade nu dragit sig in i ett kabinett, der
vi finna Minny och Gunstorp sitta samtalande med en
storväxt, ljuslätt, medelålders man och ett litet
rödkindadt fruntimmer i svart siden.

"Och faster Marie Sophie, som icke orkade resa hit! Du
skall lära känna henne, Clara; jag må undra, hvad hon
skall ha' att anmärka mot dig! Ja, sätt inte näsan så
trotsigt i vädret, min flicka, och tro dig inte vara
oemotståndlig; ingen slipper helskinnad från henne,
det kan du bereda dig på."

"Åh, hon är inte så farlig", sade Minny. "Mammas
godhet har gjort henne tam."

"Ja, Tina kan göra underverk", sade den blonde
mannen och såg med ett vänligt ögonkast bort till
den svartklädda.

"Och nu, Adam", sade Julius, "nu kommer den stunden,
som jag så länge har drömt mig, då vi inte längre
skola skiljas."

"Hvad menar du, min gosse?" Och den blonde mannen
och den lilla rödkindade frun blickade på Julius.

"Ja, mina käre fosterföräldrar, så länge j inte ären
i min närhet, felas det alltid något i min lycka. Hvad
sägen j om att bosätta er en half mil från Stockholm,
på en liten egendom, som jag köpt i och för det
ändamålet? Gör ingen invändning, Adam; det blir som
min arrendator, och jag skänker er ingenting! Det är
bara du, som gaf de stackars barnen allt, och de få
icke gifva dig något annat tillbaka, än sin kärlek!"

"Käre gosse, det är min rikaste belöning!"

"Och nu skola vi dricka ett glas champagne. Skål för
en inbördes och gemensam lycka!"

Något senare stod Julius bredvid Clara i den
praktfullt upplysta salongen, der de midt ibland
bullrande gäster förstått att bereda sig en
tête-à-tête i ett litet afskilt hörn.

"Du ser så tankfull ut, Julius", sade Clara.

"Jag tänker på, hurudant väl mitt öde ... vårt öde
varit, om den rike mannen icke hade ingripit deruti;
-- må det vara frid och välsignelse öfver honom!" sade
Julius och blickade ut mot den mörka natthimlen. Då
tindrade just ett stjernfall.

(Slut.)

Historiska Bilder.

LXV.

Trenne Wasa-grafvar.

Väldig reser sig ekens stam och sträcker sina grenar
mot skyn, men stormen kommer och bräcker stammen och
kringströr kronan, och så är intet qvar mer än minnet
af hvad som en gång var stort och mäktigt och tycktes
kunna trotsa tiden. Mäktig var också Wasa-stammen
och lysande, mer än andra konungaslägter, och likväl
förströddes dess sista ättlingar öfver verlden, och,
om än prakt och ståt följde den ene eller andre till
det sista hvilorummet, var det dock, kunde man säga,
blott och bart skuggan af hvad som varit, och 
vårdarne tala ej annat än grafvarnas vanliga tal,
att menniskan är som ett blomster på marken, hvilket
växer upp, grönskar och dör.

Gömd och glömd, slumrar Gustaf Wasas sonson under
kullen i björklunden vid Kaschenkas strand, en
liten flod, som flyter inom guvernementet Twer,
i sydlig riktning till Wolga. Det är den olycklige
Erik XIV:s olycklige son, som här hvilar. Han dog i
den lilla staden Kaschin här strax bredvid, efter
att hafva varit i all sin tid en ödets kastboll,
utan huld och utan skydd, i en verld, som endast
hade sin bittra kalk att bjuda honom. Ett hjerta,
endast ett klappade för honom, -- det var hans moders,
Katharina Månsdotters! Men hon nådde honom icke;
blott en enda gång fick hon trycka den käre sonen
till sitt hjerta; endast med sina böner kunde
hon följa honom, medan hon lefde sitt tysta och
undangömda lif på Liuxala. I ett var han dock stor,
denne flyktande, kringirrande konungason, hvilken
till slut lefde som den ryske czarens fånge, -- i
kärleken till sitt fosterland. Förföljd af honom,
som tog hans faders rike och medan ännu två, den ene
efter den andre, af hans närmaste fränder bestego
dess konungatron, afvisade han de mest lysande anbud
och vägrade strida mot sitt fosterland. Det är ett
godt minne, som fläktar emot oss från den bortgömda
grafven vid Kaschenkas strand, -- ett minne, som
visserligen icke talar till oss från konung Johans,
farbroderns, praktfulla marmorsarkofag i Upsala
domkyrka. Ärelystnaden brann äfven hos honom,
och den utlofvade konungakronans glans måste desto
mera hafva blänkt honom i ögonen, som han kom ur de
hårdaste umbärandens mörker; men icke ett ögonblick
tvekade han att säga nej, fast han visste, att detta
nej hade fängelsets nesa till följd. -- Utan tvifvel
skall vid minnet häraf hvarje svensk gerna instämma i
de ord, som skalden Onkel Adam. 
lägger i den sörjande drottning Katharinas mun:

 "J, kära björkar uti Kaschins lunder, 
 J, Sveriges ombud vid min Gustafs bädd, 
 beskuggen grafven, som sig gömt inunder, 
 beskydden torfvan, hvarmed den är klädd! 
 Och sen j till en främling ifrån norden,
 bed honom trampa lätt den vigda jorden!"

I Krakaus och Warschaus katedraler gömmes stoftet
af en annan sonson till Gustaf Wasa, Sigismund
och af dennes söner. Med den yngre af dem, Johan
Casimir, utgick hans ätt i Polen. Denne konungs
lik hvilar i Warschau, men hans hjerta i kyrkan S:t
Germain des Prés i Paris, hvars abbot han slutligen
blef. Konungasonen Gustaf Erikssons historia är,
åtminstone till de allmänna dragen, temmeligen allmänt
bekant, och Börjessons skådespel "Erik XIV:s son"
har, utan tvifvel, de allra flesta af våra läsare
sett uppföras eller läst. Men deremot torde den siste
Wasakonungen i Polen vara mindre bekant. Sigismund,
Johan III:s son och Polens konung, efterlemnade
vid sin död fem söner, af hvilka Uladislaus var
äldst. Johan Casimir var näst honom i ålder och
öfverlefde sina öfriga tre bröder. I sina yngre år
tjenade han vid den tyske kejsarens här, men gick
derefter in i ett jesuiter-kollegium och blef prest
samt kardinal. Denna höga värdighet innehade han vid
sin broders, konung Uladislaus' död 1632, då han blef
vald till dennes efterträdare. Huru han såsom Polens
konung upptog titeln af Sveriges konung och insatte
Sveriges tre kronor i sitt sigill, samt huru han till
slut fick krig med Sveriges konung, Carl X Gustaf,
det kunna vi här blott antyda.

Mellan honom och hans fränka, drottning Christina i
Sverige, råder en likhet derutinnan, att de båda
afsade sig sina kronor. Det skedde, hvad Johan
Casimir beträffar, 1668. Han var trött af allt det
obehag, som den polska kronan medförde. Om man får
döma af hans tal till polska riksdagen (den 4 Juni
1661), då han framstälde det öde, som väntade Polen,
om man icke i tid sökte råda bot på det onda -- och
hans tal var en förutsägelse, som 130 år derefter på
ett förfärligt sätt gick i fullbordan -- om man får
sluta häraf, äfvensom af hans bemödanden att, för
hvad på honom ankom, söka afhjelpa det värsta onda:
böndernas lifegenskap, var han en bland Polens bättre
konungar. Vi skrifva dock icke här Polens historia!

Johan Casimir begaf sig till Frankrike, der han
erhöll tvenne abbotstift -- S:t Germain des Prés i
Paris och S:t

Martin i Nevers. Det var då som bland en mängd andra
svenska handlingar, hvilka konungen tog med sig,
äfven följde Erik XIV:s dagbok för året 1567. Denna
hade af sonen Gustaf Eriksson blifvit pantsatt hos
en värdshusvärd i Wilna, ifrån hvilken den utlöstes
af svensken Gregorius Larsson, som var i konung
Sigismunds tjenst. Konung Johan Casimir hade vid sitt
hof en dverg, som följde honom till Frankrike och
der -- sannolikt vid eller kort efter konungens död --
sålde en mängd af de svenska handlingarne samt äfven
konung Eriks dagbok. Den fanns dock i en kryddbod
och räddades undan förstörelsen af Åke Rålamb den 22
November 1673.

I kyrkan S:t Germain, der konungens hjerta insattes,
upprestes en präktig minnesvård. Huruvida hans minne
derigenom blef bättre vårdadt, än hans frändes, om
hvilket endast vinden hviskar i björkarnes kronor,
lemna vi derhän. Johan Casimir var Sveriges fiende,
men han var också född i Polen. Af stamfaderns
skaplynne hade han icke ärft något drag. Han var
lika obeständig som Gustaf Wasa var ståndaktig och
hållfast. Johan Casimirs obeständighet, som lät honom
från att vara prest blifva konung och så återgå till
det förra ståndet, framhålles i ett franskt poem,
der samtalsvis omdömen fällas öfver åtskilliga
furstar. Enligt en, för öfrigt obestyrkt, sägen
skall han i Frankrike nemligen hafva gift sig med
ett fruntimmer, som från att hafva varit tvätterska
i Grenoble slutligen blef gift med en marskalk af
Frankrike vid namn l'Hopital och vid denna tid var
enka efter honom.

Vare emellertid dermed, huru som helst, -- framför
hans praktfulla grafvård kan svensken stanna utan
bitterhet och med fullt erkännande af hans värde som
Polens konung, äfven om man har svårt att glömma,
det en ättling i tredje led från Sveriges Gustaf
Wasa skulle lefva som fiende till Sveriges land. Man
kan icke med samma känslor stanna framför en annan
ännu praktfullare graf, som också bevarar minnet
af en ättling i tredje led från Gustaf Wasa; --
vi mena drottning Christinas graf i Peterskyrkan i
Rom. Hvilken bitter ironi ligger icke blott och bart
deruti, att påfven har rest grafvården öfver Gustafs
II Adolfs dotter! De dyrbara marmorslagen af olika
färg, konstnärligheten och fulländningen i afseende
på anordning och utförande af vårdens olika delar,
de två genierna, kronan, lagern, bindlarne och de
öfriga prydnaderna, drottningens bröstbild, gjuten
af metall en medaillon, -- allt detta och dertill
äran att hvila i kristenhetens förnämsta kyrka
förmår ej utplåna intrycket af den tilldragelse,
som basreliefen innehåller. Här föreställes nämligen
Christina inför påfvens legat och i närvaro af
tvenne österrikiska erkehertigar m. fl. afsvära sin
evangeliska trosbekännelse, hvilket skedde i Innsbruck
den 3 November 1655.

Allt ifrån den stund, då drottning Christina vid
sin bortresa från fäderneslandet hoppade ur sin vagn
vid svenska riksgränsen och sprang öfver den lilla
bäck, som skilde Halland från Skåne, med de orden:
"Ändteligen är jag fri; ändteligen har jag sluppit
från Sverige, dit jag hoppas aldrig mer behöfva
återvända!" -- allt ifrån den stunden och tills hon
drog sin sista suck i påfvestaden känner man föga till
mer än hufvuddragen i hennes historia, såsom att hon
reste till Frankrike och der lät döda sin stallmästare
Monaldeschi; att hon ett par gånger besökte Sverige;
att hon sökte blifva drottning i Polen efter sin
frände, Johan Casimir, o. s. v. Man har så godt som
glömt bort henne, och det måste äfven medgifvas,
att, om man undantager den kärlek, som hon hyste för
konster och vetenskaper och som brann oföränderlig
hos henne till slutet, så är det föga att om henne
minnas. Yttrandet i den gamla visan:

 -- Lika hvad di sa, 
 nog ha' fröken vari' bra, 
 men di narra na sta; --

är knappast att taga som ett uttryck för något
försonande minne i folkmedvetandet om henne. Hon var
så godt som förgäten i sitt fädernesland, medan hon
ännu lefde, och när hon dog, fälldes der ingen tår
af saknad. Det är icke heller vår mening att här,
om ock i korta drag, anföra hennes historia för denna
tid. Ett bortskämdt barn, nyckfull ända till 
grymhet, glömsk af det namn, som hon ägde att uppbära,
och till slut förgudande sig sjelf och sin egen
storhet ända till småaktighet, -- sådan var Christina
eller Alexandra, hvilket namn hon antog till den
då regerande påfven Alexanders ära. För en svensk,
som har någon känsla för sitt folks stora minnen,
finnes det ingenting tillockande i denna drottnings
lefnad. Man betages endast af bitterhet och sorg
vid de många bevisen på hennes förgätenhet af att
vara svensk och Gustaf Adolfs dotter. Vi vilja här
blott teckna slutet af hennes dagar, hennes sista
steg till den graf, som påfven öfver henne upprättade.

Det var år 1689. Carl XI satt lugn och trygg
och mäktig på den af Christina försmådda Sveriges
konungatron, och i Tyskland rasade det af Ludvig XIV i
Frankrike framkallade "tredje plundringskriget". Men
i sitt palats i Rom gick Christina, nu mera en
sextiotreårig gumma, omgifven af sina konstsamlingar,
bildstoder, skådepenningar, taflor, böcker och
handskrifter samt prydnader och kostbarheter, --
allt ett arf af hennes store fader och af den svenska
tapperheten. Om de hos henne framkallade några minnen
från hennes tidigare år, om hon någon gång framför
dem stått med tårar i ögonen såsom hon gjorde, när
hon på sin utresa från Sverige i Augsburg stannade
framför det träbord, hvilket der begagnats af hennes
fader, -- det veta vi icke, men väl att hon nu mera
var ifrigare katolik än någonsin och äfven måhända
frommare och ödmjukare än förr. Man ser det i hennes
bref från slutet af hennes lefnad, der hon uttalar
än sitt missnöje med sig sjelf och önskar sig "icke
guld, ära eller herravälden, men deremot mera dygd och
goda gerningar"; -- än sin öfvertygelse, "att i denna
verlden icke funnes någonting för henne att hoppas". I
samma bref yttrar hon följande om ett allvarligt
sinne vittnande tankar: "Verlden fordrar penningar,
hvilken väg vi ock välja; det är blott i Guds armar,
vi utan blygsel kunna kasta oss, då vi äro utblottade
på allt ... Den säkraste tillfredsställelse vinnes,
då vi till Guds ära uppoffra allt jordiskt. Detta
måste i alla fall öfvergifvas när vi en gång, förr
eller senare, varda hädankallade af döden."

Hon hade sedan 1686 varit plågad af rosen och haft
svåra anfall af denna sjukdom så väl det nämda året,
som det nästföljande; men året 1688 förgick, utan
att sjukdomen gjort sig påmind. Julaftonen detta
år gick hon länge stillatigande fram och tillbaka,
iklädd en präktig drägt af silfverduk, prydd med
guldstickerier, som hon låtit förfärdiga efter en ny
och egen uppfinning. Det var ej nu mera den lätta
och lifliga drottningen, som på Stockholms slott
en gång beundrades och smickrades af all verlden,
det var en liten och fetlagd gumma med sammansjunken
mun och framskjuten underläpp. Endast den höghvälfda
pannan och näsan samt de stora, genomträngande ögonen
voro qvar och påminte om, hvad som fordom varit. I
rummet hos henne var en liten flicka, som för sin
spådomskonst kallades Sibyllan. Till henne vände sig
drottningen vid det hon gick fram i rummet och sade:
"Säg mig, när tror du, att jag ämnar begagna denna
klädning?" Flickan teg till en början, men sade
slutligen, då drottningen icke släppte henne med
mindre: "Eders majestät tänker innan kort blifva
begrafven i denna drägt!" -- "Du har rätt" -- återtog
då drottningen -- "det var just det, hvarom jag gick
och drömde. Men vi måste lemna det i Guds hand. Liksom
alla andra, måste också jag en gång vandra hädan."

Så ingick året 1689,   och den 9 April blef
drottningens dödsdag.    När  hon kände döden nalkas,
beredde hon sig på den samma   med  allvar och
ödmjukhet   samt bad om påfvens förlåtelse för de
häftiga uttryck, som hon tillåtit sig under de 
föregående striderna   med  honom.    Hon afsomnade
helt stilla och lugnt   den nämda dagen klockan sex
om morgonen.    Till svepning begagnades verkligen
den ofvannämda silfverduksklädningen.    Hon  hade
begärt   att erhålla en enkel begrafning  i Pantheon,
men påfven lät på det mest lysande sätt   begrafva
henne i sjelfva Peterskyrkan.    Hennes kropp lärer
dock icke, efter   hvad det påstås,   ligga i den
praktfulla,   här ofvan omtalade   grafven,   utan i
den underjordiska kyrkan,   der äfven hennes hjerta
förvaras i en särskild graf med särskild öfverskrift.

En kardinal Azolini eller rättare dennes brorson --
ty kardinalen dog ett par månader efter Christina
-- blef hennes arfvinge. Hennes dyrbara samlingar
skingrades. En del af hennes skrift- och boksamling
förvaras i biblioteket på Vatikanen; de bästa taflorna
kommo till Palais Royal i Paris.

Hvilka motsatser framställa icke här 
häfderna inom den trånga ramen af en enda slägts
historia! Stamfadern, som återkommer en flykting till
fosterlandet och störtar der påfvedömet, denne å ena
sidan, och å den andra dessa hans
ättlingar, som tvunget eller frivilligt flyktade
från fosterlandet och fjerran derifrån i främmande
land drogo sin sista suck. Visst är, att af de
tre grafvarne, hafva de, hvilka i sin skrift på
den praktfulla marmorn prisa de bortgångnes minne,
måhända minst motsvarat sitt ändamål, åtminstone hvad
oss svenskar beträffar. Det lof, som Christina vann
af lärde och konstnärer, har knappast trängt till
oss här i Sverige, då deremot den vård, som skalden
rest åt Gustaf Eriksson, gjort honom känd och äfven
i viss mån kär för det bildade Sverige.

St.



Ny-Caledoniska djurtyper.

III.

Det är sednare tiders förtjenst att helt och hållet
hafva vederlagt den gamla och föga poetiska sagan om
förfärliga, mystiska väsen, som man kallat vampyrer
och hvilka man ansett vara ett slags blodsugande,
dödsbringande spöken; en sägen, som i synnerhet
varit gängse i de nedre Donauländerna. Det djur
vetenskapen gifvit detta namn, tillhör ett af flera
arter bestående slägte insektätande och blodsugande
flädermöss med spetsiga hörntänder, en dubbel
hästskolik utväxt på nosen och tjock tunga, försedd
med vårtor. Den största af detta slägte och som
egentligen är bekant såsom blodsugare förekommer
i Sydamerika. Men berättelserna derom äro vanligen
öfverdrifna och detta djur anställer endast ytterst
sällan någon egentlig skada, emedan den blodförlust
vampyren förorsakar är mycket obetydlig. Han anfaller
mycket ofta hästar, oxar och åsnor, men ytterst
sällan menniskor. Huru vampyren biter, kan man ej
med fullkomlig visshet förklara. Man vet endast,
att han sätter sig ned med halföppnade vingar, väljer
de minst håriga ställena af huden, skjuter håren der
ifrån hvarandra, trycker ned den vårtbesatta munnen
och börjar suga. Såret är en
liten grund grop, hvilken icke ser ut som ett
skarpt sticksår. Den blödning, som uppstår derefter,
är aldrig stark och en smal, torkad blodstrimma är
allt hvad man ser deraf.

Vampyren.

Den ny-caledoniska vampyren är åtta till nio tum lång,
har starka käkar, lifliga ögon och ett hufvud, som
erinrar om räfven. Den långhåriga pelsen är mörkgul
och den svarta, elfva till tolf tum långa vinghuden
är genomväxt af ben, och
med de skarpa klorna kan djuret lätt fasthålla sig
vid träden. Honan föder en unge, som länge håller sig
fast vid modern och hindrar henne från snabb flygt.

Denna vampyr lefver i bergstrakter och mörka
skogar. Han föder sig af frön samt äter äfven
kokosfrukten. Köttet lärer smaka förträffligt. Af
håret förfärdiga infödingarne ett slags snören,
som tillverkas i stor mängd, tjena till prydnader
och utgöra infödingarnes skiljemynt.

Då ön först upptäcktes var denne vampyr jemte en
mindre art af flädermössen samt ett råttslägte öns
enda fyrfotingar; men man finner, att infödingarne
på sitt sätt väl förstått att använda deras enda
långhåriga djur.



Om Lars Hjortsberg.

Af Jo. Jo.

Lars Hjortsberg! Hvilken nästan helig rysning
genombäfvar icke vid detta stora konstnärsnamn
hjertat hos den, som vågar sätta sitt obetydliga
till slutpunkt under dessa konturteckningar till ett
äreminne. Och likväl vore ingen närmare berättigad
att skrifva en skådespelares lefnadshistoria, än den,
som sjelf under lifvets vår och 
högsommar pröfvat skådespelarens alla fröjder och
sorger, sjelf skärskådat den sceniska konstens
svårigheter i alla dess facer, och ändå haft djerfhet
att träda fram i ledet bland de om priset kämpande,
priset af en så ofta törnomflätad lager.

Dock -- det behöfves hvarken ett äreminne  eller en
lefnadsteckning,   för  att   å nyo   framhålla
glansen af ett 
konstnärsnamn, som lefver ofördunkladt i hvarje bildad
läsares hågkomst. Om Lars Hjortsberg är så mycket
skrifvet och taladt, att det nu mera kunde vara
tillfyllest för denna tidskrifts vänner att blott
betrakta hans bild; -- men må det förlåtas en, som både
genom skyldskap Författaren till denna lilla uppsats är gift 
med Lars Hjortsbergs dotterdotter. och den frändskap, som uppstår --
rangen å sido -- mellan dem, hvilka vandrat samma
slags konstnärsbana, att han icke kan frånsäga sig
glädjen att få fläta några af sin beundrans eterneller
i den ram af lagrar, som omsluter den oförgätlige
skådespelarens genialiska drag.

Det har blifvit en nästan stående fras, att
skådespelaren lefver blott för minuten och att
hans konst tillhör dessa efemeriska uppenbarelser,
som icke hafva något lif i det kommande och på sin
höjd kunna fortlefva hos den generation, som åskådat
dem. Man har med en min af medömkan och nedlåtenhet
satt den sceniske konstnären många trappsteg lägre
än målaren, bildhuggaren m. fl., -- dessa lyckliga,
som äro gengångare i sina efterlemnade verk.

Men hvad man härunder förgätit, är den makt, som heter
traditionen, -- en stormakt i sanning, då det gäller
att fortskaffa något till efterverlden, -- och dess
bundsförvandt konsthistorien, som välvilligt öppnar
sarkofagen öfver de ryktbara hädansofne och för de
nygiriga blottar deras förmultnade, men förklarade
gestalter.

Traditionen och konsthistorien hålla med stadiga
händer i rättvisans vågskål, och inför dem biläggas
alla småaktiga tvister mellan de olika konstarterna
om företrädet. Det finnes blott en prägel, som gäller
inför de omutliga domarinnorna, och det är snillets,
på hvars äkthet de nästan aldrig låta sig bedragas,
ty sällan inrymma de i sina annaler ett namn, som de
sedan behöfva öfverkorsa.

Tack vare dessa domarinnor efter döden hafva från
det dimmiga fordom blifvit bevarade sådana namn
som Aristodemus och Roscius lika troget som namnen
Apelles eller Phidias, och tack vare dem, skola till
alla, som öfverlefva oss, fortskaffas namnen Lars
Hjortsberg, Emilie Högqvist, Jenny Lind, Almlöf,
Dahlqvist m. fl., i jemnbredd med en Fahlkrantz,
Byström, Molin, Scholander och andras, af hvilkas
konstprodukter vi kunna njuta långt sedan döden fällt
ridån för deras lefnadsbana.

Och på det hela -- hvad skilnad i rang -- på den
falska grunden af verk, som öfverlefva mästaren, --
finnes väl nu efter sekler mellan målaren Apelles och
skådespelaren Roscius? Vi kunna lika litet få njuta
af den förres bilder, som af den sednares mimiska
konst; förgängelsen har låtit alla tvistefrön spira
upp till en för dem båda gemensam blomma, hvilken vi
kunna kalla: oförgätlighet.

Lugnen er derföre, J celebre män af penseln,
ritstiftet eller mejseln! J lefven efter döden, men
icke blott i edra oförgängliga och likväl så lätt
under tidens tand förgängliga verk, utan ännu mera
genom det rykte, som dessa verk förskaffat eder; ty,
om också förstörelsen byter alla edra skapelser till
stoft och aska, bevarar konsthistorien ärligt edra
namn, om också i jemnbredd med deras, hvilka en gång
hänfört oss från skådebanan,   men  af hvilkas konstutöfning   vi icke
äga andra spår    än dem, som förvaras genom traditionen.

Och härmed upphöra vi att orda vidare om den
rangskilnad mellan de olika konstarterna, hvilken
icke så sällan, dels på skämt och dels på allvar,
förekommer som samtalsämne vid artisters eller
konstvänners samqväm.

Sällan har väl någon skådespelare vunnit ett så
allmänt och så odeladt bifall, som Lars Hjortsberg --
"Förste aktör vid Dramatiska Theatern och Operan",
såsom hans titel den tiden lydde. Sjelfva afunden
kände sin spetsiga tunga förlamad och tvingades så
småningom att instämma i jublet. Ännu i dessa dagar --
öfver ett fjerdedels sekel sedan hans död -- får man
se hans efterlefvande samtida kamrater med strålande
uppsyn, då de nämna hans namn och höra dem suckande
uttala med några "Ah!" eller "Oh!" sin beundran. Dessa
enkla utrop
äro   vältaligare   än  månget  äreqväde.    Men  på dessa "Ah!"
eller "Oh!"   följa vanligen  en serie af pikanta anekdoter   om 
Alltjusaren, och berättarne tycka sig sjelfva liksom
växa några tum vid blotta tanken på att de varit
hans kamrater.

Om det icke vore en skam att återtaga hvad man en
gång skänkt bort, skulle jag här kunna citera några
intressanta drag ur Hjortsbergs konstnärslif, men
hvilka jag, på uppmaning af den hädangångne vännen
C. A. Adlersparre, lemnade såsom fyllnadsblommor i den
vackra krans han i sina "Anteckningar om bortgångne
samtida" band åt den frejdade skådespelarens
minnesurna. Jag hänvisar hellre, än att här upprepa
dem, till det i många afseenden intressanta arbetet,
som dessutom omständligare och talangfullare än denna
lilla teckning förmår göra det, gifver oss en bild
af konstnären.

Att lemna en förteckning på alla de roller, i hvilka
Lars Hjortsberg firade triumfer,  vore att upprepa
dem alla och att allt för mycket inkräkta på utrymmet
för denna korta uppsats. Jag ordar hellre litet om
arten af hans konstnärskap,   sådant som det   i
lifliga skildringar af hans kamrater   och i den
intelligenta kretsen af hans anhöriga bibringats
mig, ty jag har sjelf endast i trenne roller haft
tillfälle att beundra mästaren, men   beklagligen
under den tidiga period af mitt lif,   då jag blott
kunde hänföras,   utan att mäkta förklara hvarföre.
Jag såg Lars Hjortsberg spela  den förtviflade och sin
son förbannande fadern uti "Tretio år af en spelares
lefnad", och jag fasade för den natur och sanning,
som låg i hans spel.    De, som   vågat   förneka
den   utomordentlige   komikern   förmågan att
röra sig   "inom den egentliga tragedien",   borde
endast i sitt minne återkalla denna scen, hvilken
fullkomligt tillhör området för det tragiska,
för att öfverbevisas om sitt förhastande, eller
erinra sig  hans spel som Müller i "Kabal och kärlek",
i som   "Jean Calas"   och   såsom Omar i Voltaires
"Mahomet", om hvilka roller jag hört hans beundrare
tala med förtjusning. 

Sjelf har jag endast bevittnat
konstnärens triumfer såsom den nyssnämde fadern,
de Germany,  såsom Müller och som skräddar Nadel;
men   ännu   sväfva  för min inbillning   dessa
bilder från min ynglingaålders konstnjutningar  och
jag tycker mig ännu med bäfvan höra det dofva ljudet
af den förkrossade de Germanys fall i golfvet,   sedan
han förbannat sin son, den hjertlöse spelaren, i det
jag lifligt fattar den dödstystnad, som vid   första
representationen   herrskade   i   teatersalongen
efter denna scen,   och   den ångest,   med hvilken
publiken afbidade svaret   på   sitt   orofulla
spörjsmål   om konstnären drabbats af en slagattack.

Trots de hundradetals olika facer, i hvilka Lars
Hjortsberg framställde sitt konstnärskap, brukade han
aldrig, oftare än då sjelfva situationen ovilkorligen
fordrade det, begagna sig af det artistiska jongleri,
som återfinnes hos många nutidens i öfrigt framstående
skådespelare, att -- hvad tyskarne kalla -- "seine
Persönlichkeit zu tödten." Han förnekade icke inför
publiken att det var Lars Hjortsberg som spelade,
men han målade med detta material de mest olika
bilder på scenens duk. Han förändrade icke sin
stämmas naturliga grundton, men han gaf den skilda
och färgrika modulationer, likasom han i figurens
hållning och rörelser antydde det egendomliga hos
den karakter han framställde. Men han föraktade den
sorts  öfverraskning,   som med vidöppen mun spörjer:   "Kors!
hvem är det som spelar?" Han lät sig med glädje
igenkännas som Hjortsberg och publiken skulle
icke heller blifvit belåten med att duperas på
mästaren. Icke blifver Rafaël större genom att måla
med Rubens pensel, och icke behöfver en verklig
konstnär förvränga sin egen natur, för att återgifva
oss en annans, då han har snillet till hjelp att ändå
framkalla illusioner. 

Må en dylik total omgestaltning
af artistens hela personlighet vara motiverad i
roller, som äro beräknade på oigenkänlighet inför de
medspelande, och må konstnären då briljera med sina
gåfvor att kunna förställa röst, mimik och åtbörder,
men vid karaktersteckningar i allmänhet äro dessa
konstgrepp obehöfliga och i längden outförbara, så
vida nemligen skådespelarens repertoar icke inskränker
sig till ett litet fåtal af sceniska framställningar,
och utöfver hvilken gräns han icke vågar sig af
fruktan att repetera sig sjelf och på detta sätt
straffas just af den natur han våldfört. 

Författaren till denna lilla minnesteckning studerade i sin
ungdom med ifver den franska, tyska och danska scenens 
heroer, och vacklade en tid i sin åsigt om det rätta. Han hade 
tillfredsställelsen att i ett par roller, framställda efter de tyska
konståsigterna, framkalla den sensation hos publiken
som uppkommer af att icke igenkänna skådespelaren,
och ett par ledamöter af orkestern disputerade till
och med om aktören kunde vara Lars Kinmansson eller
Söderberg, samt skyndade upp på scenen för att få
afgjord sin tvist, som öfvergått till ett vad. Men
denna lilla oigenkänlighetens triumf qvarlemnade ingen
inre ro hos den unge skådespelaren, och han insåg snart, att 
han försyndat sig mot den sanna konsten. Med risk att klandras 
för allt för mycket bibehållande af sin egen individualitet, 
afsvor han att begagna tyskarnes öfverdrifna mordsystem på 
"personligheten" och sökte för framtiden att bilda sig
efter fransmäns och danskars mönster.

Dock  mest af allt inverkade på honom vid  denna öfvergång   
eller   återgång   till  det  naturliga   den mäktiga   
traditionen om Lars Hjortsberg, så mycket mer som den 
lånade rösten från mästarens närmaste anhöriga, med hvilka
Johan Jolin fick glädjen att snart räkna slägtskap
och hvilka med hänförelse och konstnärlig intelligens
ofta talade om den hädangångne och hans mångfaldiga
sceniska triumfer.
 
På detta sätt kan en stor skådespelare verka
välgörande för sin konst ännu långt efter döden, tack
vare det djupa intryck han gjort på mottagliga sinnen
och själar, hvilka i sin ordning genom vältaliga
beskrifningar söka fortskaffa hvad de skådat för att
byta "skapelserna för minuten" till barn af evigheten.

Men icke ens den ojemförlige Lars Hjortsberg fick
gå oantastad af en bland dessa stränga konstkritici,
hvilkas lefnadsuppgift tyckes vara att icke erkänna
någon sorts mästerskap och som vilja gifva sig
sjelfva ett slags anseende för grundlighet och
djup sakkännedom genom att klandra allt. Publikens
gunstling, som af Svenska Akademien mottagit dess
stora guldmedalj "såsom bevis af dess aktning", den
af snillet Gustaf III omhuldade, af Carl Johan med
titlar och ynnestbevis utmärkte konstnären, kallades
af en onådig konstdomare i offentligt tryck "en
Pajazzo", -- som "karrikerade" sina roller. Likasom
alla artister känslig för beröm och tadel, men
med resignation bärande på beggedera, kunde Lars
Hjortsberg aldrig glömma detta anfall, huru uddlöst
det än borde ha förefallit den firade mästaren. "Jag,
som ingenting i lifvet skytt så mycket som att draga
min konst ned i smutsen genom lindansareupptåg, är
jag då verkligen sjelf allenast -- en Pajazzo?" utbrast
han i den förtroliga vänskapskretsen, som förgäfves
sökte att trösta den modfällde.

Den smädande tungan, som så djupt sårade Sveriges
störste sceniske konstnär, talar och rör sig ännu,
med samma anspråk att tillhöra ett orakel; men medan
ingen lyssnar till oraklet, bugar sig konstvännen
djupt för minnet af den, hvars äras glans af ingen
pösande kritiker kan fördunklas.

Som ett bevis på huru stora samtida konstnärer,
i motsats till små klanderlystna konstdomare,
bedömde Hjortsberg, berättas det från Danmark, att
då dess den tiden mest firade skådespelare Frydendal
återvändt till Köpenhamn, efter att i Stockholm hafva
sett vår scens prydnad, han en tid varit tungsint
och drömmande. På hans vänners orofulla spörjsmål
svarade han slutligen: "Jag har sett Hjortsberg spela
komedi och jag önskar nu blott att jag aldrig varit
och aldrig återkomme på scenen."

Lars Hjortsberg.

Emellertid,   när sådana jättar inom konstens verld   som
en Lars Hjortsberg icke fått gå oantastade af småsinnet och 
tadelsjukan, huru kunna vi pygméer någonsin våga hoppas att 
utan skeppsbrott eller åtminstone "skamfilning" glida förbi
kritikens alla blindskär och undervattensminor?

Dock, det var ju icke om "oss pygméer" som
Jo. Jo. skulle tala, ehuru han helt naturligt i
sammanhang med anmärkningarne mot sjelfva Lars
Hjortsberg, gerna skulle velat begagna tillfället
att insmyga en och annan episod om sitt eget nu mera
i viss mån afslutade sceniska lif, också med
risk att helsas af sina många vedersakares jubel öfver hans 
djerfhet att orda i egen sak. Men han står lugn, ty han står 
utom striden och innehar nu mera skriftställarens rättighet 
att granskande se tillbaka på skådespelarens sannolikt ändade
bana; han har till och med en sorts rättighet,
att efter ett fjerdedels sekels studier begripa så
mycket om sin konst som den unge nykläckte magistern,
hvilken ofta utan erfarenhet
af lifvet och utan kännedom af "die schwere Kunst der 
Menschendarstellung", skyndar från studentkammaren
ginaste vägen till recensentens plats i
teatersalongen och å tidningsbyrån. Ja, kanske går
han en vacker dag så långt i förmätenhet, att
han till trycket befordrar sina -- teatermemoarer,
innehållande iakttagelser om "die schwere Kunst",
och belysningar öfver alla dessa fördolda makter,
som under det mildare namnet -- omständigheterna --
förtynga en konstnärs lif, men hvilka kunna verka
hämmande och dödande för hans kallelse på ett sätt,
som oftast blir en gåta för publiken, men en tärande
sanning för honom sjelf.

De regerande inom en teater ha -- kanhända utan att
sjelfva tänka derpå -- till stor del en konstnärs
öde i sina händer. Recensenterna kunna "tiga ihjäl"
en teaterpjes, men en teaterstyrelse kan spara eller
gömma ihjäl en artist, eller understundom systematiskt
göra honom till en så underordnad skuggfigur, att han
endast tjenar som staffage i den sceniska taflan eller
som den dunkla bakgrunden åt lyckligare kamrater,
ställda i ljuset. 

Lars Hjortsberg hade lyckan att
vara tredje Gustafs gunstling liksom publikens, och följaktligen
tvingades han aldrig af tjenstepligt och reglementen
att spela andra roller än sådana, som passade
för hans konstnärsgenius. Gif den störste mästare
under loppet af några år en serie af karakterslösa
"karakterer", underordnade figurer, hvilka författaren
endast användt som fyllnadsmannekiner vid sina
scengrupperingar, och den store mästaren, - för ärlig
och trogen mot sin konst att vilja göra en konturbild,
tillhörande bakgrunden, till någonting framstående,
som orättmätigt gör intrång på hufvudfigurernas
solbelysta område, -- skall småningom känna sig
förintad af sin egen obetydlighet och bortnött ur
publikens sympatier, publikens, som icke djupare
reflekterar öfver de dolda trådar, hvilka föra och
ställa mannekinen på hans ringaktade plats.

Lika lycklig som Lars Hjortsberg i detta fall, eller
i friheten att bestämma öfver valet af roller, har
äfven en annan utmärkt skådespelare, Pierre Deland,
vetat att till fullo uppskatta värdet af en dylik
position, klokt inseende, att hans namn sannolikt
aldrig fått en sådan konstnärsgloria, om han utbytt
fördelen att vara sin teaters direktör och förste
aktör mot den tvifvelaktiga förmånen att vara så
kallad premieraktör vid en kunglig teater. Också
Edvard Stjernström -- under en kort tid reengagerad
vid den kungliga scenen -- kände sig snart ur stånd
att tålmodigt bära de underordnade rollernas blybörda,
utan ställde sig djerft först i spetsen för Mindre
Teaterns scen och sedan för en egen trupp, och gjorde
så både sin konstnärliga och ekonomiska lycka. Hvarje
öfver sin konst reflekterande scenisk artist inser
fulleligen, att rollerna skapa skådespelaren kan
hända oftare än han skapar rollerna.

Lars Hjortsberg, hvars uppfostran blifvit bekostad
af Gustaf III, och som ifrån att först hafva varit
konungens "garçon bleu" (ett slags ofrälse page) blef
hans lektör och bibliotekarie öfver boksamlingarne
på Haga lustslott, ägde en mångsidig bildning,
mycken beläsenhet och talade franska språket som en
inföding. I sammanhang med hvad nyss blifvit yttradt
om teatermemoarer, är det på sin plats att omnämna
hurusom den genialiske konstnären tidt och ofta af
vänner och beundrare uppmanades att författa just
sådana memoarer eller att pröfva sitt snille som
dramatisk skriftställare; men Lars Hjortsberg ville
aldrig lyssna till dessa upprop. "Jag författare!" --
utropade han skämtsamt -- "nej, jag tackar, jag vill
inte åtalas för handel med tjufgods, och mitt, i visst
fall olycksaligt goda minne skulle aldrig låta mig
ärligt skilja på egna och andras tankar. Att skrifva
en bok med citationstecken i början och dito i slutet,
den äran afstår jag åt hvilken som törstar efter den,
och nöjer mig med äran att vara eder allramjukaste
'kortkarl'!"

Och efter detta vägrande svar till sina närmaste
vänner, kunde den älsklige artisten, vig som en apa
och graciös som ett barn från topp till tå, -- dansa
"kortkarl" för den af skratt halfdöda kretsen på
ett så illusoriskt sätt, att man tyckte sig se denna
barnleksak framför sig, dragen af osynliga trådar,
tills han, slutligen anfådd, sjelf hängde upp sig på
en spik på väggen, för att spela rollen till slut
och äfven som orörlig vara "kortkarl". Den store
konstnären, som på scenen afskydde allt som stötte på
"Pajazzo", kunde i vän- eller familjkretsen också på
detta sätt roa sina kära, men med en uppsluppenhet
sådan att de till slut måste bedja honom att ej
beröfva dem lifvet genom öfvermått af löje.

Den genialitet, som tvifvelsutan skulle hafva
öfverflödat i hans skrifter, om han hörsammat
uppmaningarne att blifva författare, strålade i all
sin glans under hans samtal. Han hade en förmåga
att berätta som nästan liknade hexeri, och åhörarne
sutto der förtrollade, glömmande både tid och rum,
och längtande endast efter flera historier.

Så t. ex. -- gästfri som han var i högsta grad, fastän
långt ifrån öfverflöd rådde i hans stora familj
(han hade med sin för skönhet och husmodersdygder
berömda maka Sofia Katarina di Dosmo, hvars fader var
från Capo d'Istria -- icke mindre än sjutton barn)
fann han sin bästa fröjd uti ungdomens glädje, och
trådde ofta sjelf dansen med sin yra omgifning. Vid
dessa anspråkslösa baler, der skämtet och munterheten
var den bästa kryddan på förfriskningarne, som endast
utgjordes af Berberis-saft till svalka för de dansande
och "påbredda smörgåsar" till lisa för de hungrande,
lät Lars Hjortsberg sin qvickhet oupphörligen råga
och tömma sitt fullhorn. När så balen slutade långt
efter midnatt och inga hyrkuskvagnar väntade de trötta
danserskorna, ty tidens enkla seder och embetsmännens
ringa löner förbjödo sådan lyx, då inbjöd icke sällan
den humoristiske värden de unga skönheterna att stanna
qvar öfver natten och "läggas på hyllan". Alkoven i
hans rymliga sängkammare var nemligen omgifven af två
ovanligt stora garderober med flera breda hyllor, och
på dessa bäddades nu åt den glada skaran, som under
skallande munterhet äntrade upp liksom om skeppsbord
i sina kojer, från hvilka de, sjelfva osynliga för
värden och värdinnan, hörde den förre i sin säng
berätta historier ända tills morgonen grydde. Men
sömnens genius strödde förgäfves sin vallmo, der
snillets höll alla vid vaket lif, och yrhättorna,
som blifvit "lagda på hyllan", talade sedan med
förtjusning om natten utan hvila, då de utgjort den af
löjen halfqväfda hedersvakten åt makarne Hjortsberg.

Om den frejdade konstnärens utomordentliga förmåga
att minnas berättas de vidunderligaste saker. Litet
hvar har hört omtalas den ångest han väckte hos
författaren Lindegren, då denne uppläste ett af honom
nyss författadt poem "Tyska prosten" och Hjortsberg
ögonblickligen lärde sig detsamma utantill, anklagade
den förbluffade diktaren för en litterär
stöld och styrkte sin beskyllning genom att recitera
nästan alldeles ordagrannt de nyss för första gången
hörda verserna. Hans förråd af historietter och
anekdoter var outtömligt. Visor, Bellmans-sånger
och kupletter på olika språk föredrog han i sådan
mängd, att man inte visste hvilket man mest skulle
beundra -- det mästerliga föredraget eller den
kolossala förmågan att korrekt ihågkomma orden. Han
sjöng bland andra komiska visor en om "gubben Loth"
på jemnt etthundra verser. Hans vördnadsvärda
efterlemnade maka berättade ofta huru ännu i Lars
Hjortsbergs sista lefnadsår hon hörde honom sjunga
en mängd sånger, som för henne voro splitter nya,
och då hon uttryckte sin förvåning öfver att det ännu
roade honom att lära sig slika saker, svarade han:
"Ack, kära barn, det der lärde jag mig för en fyrti,
femti år sedan, fast jag inte kommit mig för att
sjunga slarfvet sedan vi blefvo gifta."

Utom denna för en skådespelare så oskattbara gåfva
hade Hjortsberg af den frikostige Allgifvaren fått en
annan icke mindre dyrbar -- en verklig "berghelsa",
som man kallar det. Också kunde han utan att
förtröttas uthärda de största ansträngningar, och ett
sjukbud från honom var nästan utan exempel. De arma
skådespelare, som, brutna af sjukdom och med ofta
svigtande krafter nödgas inför publiken dölja hvad
som förtär dem och i ett liffullt spel maskera sin
leda vid lifvet, kunna nogsamt fatta, hvilken oerhörd
skatt, som för en scenisk konstnär ligger i det enkla
ordet -- helsa. -- En yrsel-attack, om än så hastigt
öfvergående, kan åstadkomma en lucka i dialogen,
som ofta af publiken tydes som dåligt instuderad
roll, och ett dylikt illamående lemnar efter sig en
dyning af oro, som alldeles förintar det "artistiska
lugnet", och sålunda beröfvar skådespelaren ett af
hans förnämsta stöd på scenen. Helsan ingifver mod
och modet alstrar denna liffullhet, som ovilkorligen
smittar och entusiasmerar både de medspelande och
publiken.

Och likväl -- hvilken skulle väl tro det? -- trots all
denna helsa och trots den tillförsigt, som borde
vara en frukt af mångåriga triumfer, kände Lars
Hjortsberg på de sednare åren af sin konstnärsbana
sitt förr så orubbliga mod börja svigta. "Jag blir
räddare med hvar gång jag uppträder" -- yttrade han
till sin omgifning -- "Det är Nemesis, som straffar,
ty jag har kanske tagit min höga och allvarliga konst
för mycket som ett lekverk."

Huru ödmjukt sagdt af en man, som af hela sin
själ brann för denna sin konst och egnade henne de
ihärdigaste och grundligaste studier!

Ja, Hjortsberg, publikens firade gunstling, darrade
till slut inför dem, som njöto af hans minsta
åtbörd och af den obetydligaste nyancering i hans
oöfverträffliga repliker. Det ligger någonting
tragiskt i denna känsla af fruktan inför dem,
af hvilka man är afgudad. Konstnären hade slösat
så mycket med sitt snille att publiken ville se
snille i allt; men slösaren vaknade till sans och
började öfverräkna sina tillgångar. Det berättas,
att denna tilltagande rädsla på scenen var en af de
mäktigaste orsakerna till mästarens allt för tidiga
afgång från skådebanan.

Lars Hjortsberg var dock ej rädd, der han stod vid
sin dyrkade konungs sida i kulregnet under slaget
vid Svensksund (då han i egenskap af lektor åtföljde
Gustaf III) och ej rädd -- då han vid Dramatiska
Teaterns brand, omhvärfd af lågor och med golfvet
brinnande under sina fötter, från scenen med leende
lugn uppmanade den förskrämda publiken att aflägsna
sig långsamt och med ordning, för att icke gifva
den ännu aflägsna faran vingar att upphinna några
offer. Få sekunder efteråt brottades han med sin
trotjenare, en vaktmästare, som nödvändigt ville från
klädlogen rädda Hjortsbergs klocka. Den tillgifne
tjenaren försvann i lågorna och konstnären sjelf
måste iklädd sin kostym brådstörta sig undan de
ramlande murarne.

Om Lars Hjortsbergs tusendetals qvicka infall och
repliker kunde man berätta lika många anekdoter   Hans
namn har i detta hänseende trängt djupt ned till
sjelfva den i konsthistorien så föga bevandrade
menigheten, och det till den grad, att han sjelf
af så mycken ära troligen skulle känna sig föga
smickrad. Det är nemligen icke ovanligt, att till
ett fyndigt men rått

infall höra slutrefrängen "sa' gubben Hjortsberg",
då några af de obildade klasserna munhuggas. Så har
traditionen ända till samhällets dalar fortplantat
de många berättelserna om den genialiske mannens
spetsiga tunga, och detta med den propagationsförmåga,
att nästan allt qvickt och roligt, som blifvit
sagdt här i verlden i hopens tanka emanerat från --
"gubben Hjortsberg".

Om vi -- för att åtminstone citera ett par af hans
oräkneliga infall -- skulle erinra oss ett ibland
dem från hans yngre år och ett från hans äldre,
så hafva vi icke dermed sagt, att vi valt de allra
bästa. Då Tredje Gustaf personligen gjorde sitt val
af "garçons bleus" och frågade en af ynglingarne
hvad lefnadsyrke han hade eller hade ämnat välja,
svarade denne darrande: "Jag gör speglar." -- "Nå,
än du då? Hvad gör du?" sporde monarken, vändande
sig till gossen Hjortsberg: "Jag? -- jag slår sönder
speglar, ers majestät!" var dennes skälmska och
öfver sin egen oduglighet skämtande svar, men hvilket
särdeles behagade den, för hvilken qvickheten var en
dygd och ett rekommendationsbref från sjelfva himlen.

När Hjortsberg under en af de ofta förekommande 
financiela förlägenhetsperioderna vid Kongl. Teatern
erinrade då varande chefen om en liten innestående
fordran och denne -- om hvilken man glunkade att han
något för mycket patriarkaliskt skötte teaterns
affärer och gjorde allt för stora depenser på sitt
vackra landtställe "Skuggan" -- sökte rädda sig med
svaret: "Ja, min bäste herr Hjortsberg, jag ser för
närvarande ingen skymt af dager för det der arvodet",
replikerade denne satiriskt: "Ne-nej! Det ligger
väl då i skuggan?" -- men med en så oskyldig min,
att ingen kunde förebrå honom för någon dubbelmening.

Den grace och elegans, med hvilken Hjortsberg i
roller, som fordrade sådana egenskaper, rörde sig
på scenen kunde hafva tjenat den mest förfinade
hofman till föredöme och en ännu lefvande dam af
hög rang försäkrar, att det sätt, hvarpå konstnären
i grefve Klingsbergs roll erbjöd en schal åt sin
dam, var "oefterhärmligt." En annan gång, då en af
de yngre aktörerna knotade öfver ett obetydligt
parti -- en officer, som under en stum bugning
skulle på ett hyende öfverlemna en nyckel till sin
drottning, tillrättavisades han af Hjortsberg med
mildt allvar. "Det är de obetydliga rollerna, som
lära oss att spela de betydliga", yttrade mästaren,
iklädde sig derpå officerens kostym och fullgjorde
hans uppdrag. Ett sorl af hviskande frågor genomfor
salongen; alla undrade på hvilken okänd konstnär
det var, som utvecklade en sådan elegans och rörde
sig med en så ädel hållning. Utan att igenkänna
Hjortsberg, hvars anlete blott till en del var vändt
åt publiken, belönade man den förmodade "debutanten"
med en dundrande applåd, som icke blef mindre, då
man slutligen i "debutanten" återfann sin gunstling.

Huru   man   således   betraktar   Lars Hjortsberg   --
som konstnär eller menniska -- var han en af dessa
rikt begåfvade naturer,   som lika mycket   kunde
hänföra,   vare sig   publiken eller den enskilda
vänskapskretsen.   Hans anspråkslösa lofsångare har
derföre i denna enkla minnesteckning icke uppdragit
någon skarpare gräns mellan artisten och den
enskilde mannen, utan låtit bådas drag sammansmälta
i hvarandra, likasom de gjorde det i verkligheten,
ty det idealiseradt menskliga framlyste ständigt
hos   konstnären   och  det genialiskt konstnärliga
genomglimmade menniskan.

Lars Hjortsberg -- för att slutligen med några data och
facta   tillfredsställa de läsare,   som icke hafva
tillgång till sådana uppgifter   --   Lars Hjortsberg
föddes i Stockholm   den 22   November   1772.
Föräldrarne   voro   stenhuggaren   och appareljören
vid   kongl. slottet  i Stockholm   Lars Hjortsberg
af  en   gammal prestslägt,   och Maria Lovisa
Schützer,   aktris och sångerska, dotter till
assessorn i kammar-revisionen Salomon Schützer.
Elev vid operan redan 1778, spelade han med 
framgång några barnroller och sattes 1783 i pension hos
konsertmästaren Müller, af hvilkens fru -- en utmärkt
sångerska och skådespelerska -- han invigdes i den
sceniska konsten. 1786 anställd vid kongl. franska
teatertruppen, undervisades han af dess styresman,
den berömde Monvel, i deklamation och mimik. 1787
engagerades han äfven vid Ristills teater. Först
"garçon bleu" hos Gustaf III blef han snart
konungens lektör, i hvilken egenskap han åtföljde
monarken under 1790 års krig, på resan till Aachen och
Spaa 1791 samt vid riksdagen i Gefle 1792. Konungen
anförtrodde honom dessutom uppsigten öfver biblioteket
på Haga lustslott. År 1811 hugnades han med titeln
af hofsekreterare och vid sitt afsked från teatern
1835 med den af hofintendent. 1842 den 27 December
visade han sig sista gången på scenen i Winbergs
roll vid sin sonhustrus recett. 

Ända till sin död
ungdomlig och åtnjutande den bästa helsa, skildes han
i början af sommaren 1843 under skämt och löjen vid
sina kära närmaste i Stockholm, för att besöka en
son, som var bosatt i Nyköping. På landgången till
ångbåten gjorde han under afskedshelsningarne en
komiskt graciös piruett, likasom för att stoltsera
med den ännu inneboende ungdomslifligheten, men föga
anade hans döttrar, att de då sågo den tillbedde
fadern för sista gången. Älskande blommor med passion
liksom allt det sköna i lifvet, sysslade han som bäst
med att uppbinda en ros vid sitt stöd, då mannen
med lian smög sig i hans spår. I sonens trädgård
njutande af den herrliga julimorgonen uttryckte
Lars Hjortsberg för makan och barnen, som sutto i
närheten, sin barnsliga fröjd öfver tillvarons sällhet
genom några glädtiga danssteg, som framkallade allas
munterhet, och böjde sig derefter ner på knä framför
den lutande blomman. Ännu i denna ställning ryckte
det i "kortkarlens" elastiska ben, och löjet ökades
hos de åskådande. Men det var dödens ryckningar
och plötsligen sjönk det vackra gubbhufvudet
ned mot skuldran, liksom rosen nu mera också utan
stöd. Betagne af ångest, skyndade alla fram; -- allt
var tyst. Den store konstnären slumrade på sin ros,
likasom han nästan dansat på rosor under sitt åt
konsten helgade lif; ty scenen gömde de flesta af sina
törnen för den, som var dess prydnad och dess ära.

*

Då jag för några år sedan på en resa rastade
några stunder i Nyköping, besökte jag den frejdade
konstnärens -- min hustrus morfars -- graf. Kärleksfulla
händer hade med blommor besått den torfva, som höljde
stoftet af den bortgångne, och det föreföll mig som om
blommorna talade sitt tysta poetiska språk till mig,
der jag i tunga tankar stod lutad mot jerngallret
kring hviloplatsen. Det tycktes mig som om de klagade
öfver vanskligheten af allt jordiskt, men som om
i denna klagan blandade sig en segersång öfver det
himmelska och odödliga. Förmultnadt och förvittradt
låg der nere i mullen belätet, som hade tjusat så
många tusenden; maskar krälade i de ögonhålor, i
hvilka snillet låtit sina blixtar ljunga, och hvar
funnos nu de läppar, som med sin minsta rörelse
framkallat sympatetiska löjen eller tårar? Hemska
bild af förintelsens styggelse!

"Hvar äro nu dina stickord, dina krumsprång,
dina visor, dina blixtrande infall, som satte hela
bordsällskapet i gapskratt?" -- tänkte jag ovilkorligen
med Hamlet.

Jo, liksom perlor och ädelstenar, värda millioner,
kunna rymmas i guldsmedens simplaste lilla ask, så
rymmes ett galleri af de herrligaste konstnärsminnen i
det enkla ordet: Lars Hjortsberg; och detta namn skall
stråla i oförvansklig glans i vårt bästa Pantheon, i
det, hvars murar aldrig kunna förvittra eller ramla,
i konsthistorien, och vid ljudet af detta namn kläda
alla skådespelarekonstens sanna vänner sina minnen i
sorg, en "sorg i rosenrödt", ty det är dock en fröjd
för alla dem, som en gång skådat Nordens största
sceniska konstnär.

Berliner-aquariet.

(Forts. fr. sid. 170.)

Några trappsteg ned, och man befinner sig
i Fågelhuset. I det samma ligger visserligen
äfven Krokodil- och Sköldpaddgrottan, äfvensom flera
burar för däggdjur och några bäcken för batrachier
och fiskar; men den ojemförligt största delen af det
hela intages dock af en lika storartad som prydlig
bur af åttkantig form.

Man får höra en veritabel urskogskonsert då man
nalkas Fågelhuset. Alla de femhundra fåglar,
som befolka detsamma, låta höra sina röster, och
ingen enda går förlorad i det slutna rummet. Det
är ett musikaliskt chaos af den mest besynnerliga
effekt. Tonerna blandas och hopröras, förvirrade, men
dock med en viss enhet. I allt detta virrvarr af ljud,
detta pipande, qvittrande, hvisslande och kraxande,
som oaflåtligt antager ny gestalt, ständigt omvexlar,
men ändock tyckes
vara det samma, höres likväl särskilt, utan att just
precist göra sig gällande, de små dufvornas flöjtlika
rop, beo'ns egendomliga hvissling, vildhönsens
kacklande, papegojornas skri samt trastens,
näktergalens och andra mästersångares präktiga toner,
till hvilka de mindre lyckade prestationerna få
tänkas som ett slags ackompagnemang. I synnerhet
om morgnar och aftnar exeqveras det besynnerliga
tonstycket med stor ifver af alla deltagarne: hvar
och en hembär, trogen gammal vana, sin helsning åt
den kommande och flyende dagen. Mot middagen blifver
det lugnare, emedan matsmältningen då börjar göra sin
rätt gällande; på eftermiddagen tager sången åter sin
början; vid solnedgången tiger redan en och annan, och
blott papegojorna larma värre än eljest, emedan liksom
i fria tillståndet omsorgen för sofplatser synes
hafva bemäktigat sig dem, och för den samma måste de
naturligtvis gifva uttryck på lämpligt sätt. Musiken
i Fågelhuset låter för öfrigt lika litet beskrifva
sig som någon annan; man måste hafva hört den, för
att kunnar bilda sig en föreställning derom. Men så
mycket är säkert, att det erfordras lång iakttagelse,
noggrann kännedom om de föredragande, för att
observera och igenkänna enskilta stämmor. Man hör
i början för idel larm och sorl ingen melodi, och
man måste först vänja örat vid ljuden, innan man kan
tänka på ett behagligt afhörande af det hela.

Fågelhuset och sötvattensgalleriet.

I omedelbar förbindelse med Fågelhuset står
Sötvattensgalleriet, bestämdt för fiskar och
batrachier, äfvensom för fåglar, hvilka älska
vattnet eller åtminstone dess närhet. I afseende
på fåglarne må anmärkas, att bland dem finnas icke
blott nästan samtliga Europas ädlare sångfåglar, utan
äfven verkliga sällsyntheter, och att dessutom syd-
och nord-amerikanska sång- och praktfåglar blifvit
exponerade. Således beledsagas den besökande af
upplifvande fågelsång ur de bästa
strupar ända till vattnets stilla verld, i hvilken
han redan till hälften inträdt.

Efter en sista beundrande blick på Fågelhuset genom
nämda galleri beträder man »Trappsalen». Äfven den
har apterats för naturvetenskapliga ändamål; der
finnes den »artificiella fiskodlingen», d. v. s. en
uppställning af särskilta apparater för fiskromens
kläckning samt en mängd dertill hörande bäcken, för
skyddandet och första vården af de ur äggen utkomna
ynglen. Anstalten är afsedd mindre för att omedelbart
bidraga till förökande af de genom formlig förföljelse
i förfärande grad hopsmälta sötvattensfiskarne, än att
på ett medelbart sätt verka för detta ändamål genom
att leda allmänna uppmärksamheten på denna högligen
vigtiga angelägenhet och uppmuntra till efterföljd.

Redan i Sötvattensgalleriet, men ännu mer i byggnadens
nedre våning får man klafven till det egendomliga
intryck, som det hela utöfvar på betraktaren. Han står
ständigt i ett mörkare rum och ser alltid ned i ett,
som är klarare

belyst. Härigenom uppnås först och främst det stora företrädet 
framför andra utställningar af samma slag, att man ser djuret 
bättre, än om ett omvändt förhållande ägde rum och äfvenledes 
tillkommer den omständigheten, att man sålunda mindre faller 
i ögat på djuret eller till och med alls icke observeras af det samma. 
Kräldjuret eller fågeln känner sig
under dessa omständigheter ojemförligt säkrare än
eljest: åskådaren oroar dem knappast. Deraf kommer
det sig att alla, äfven de fåglar som blott några
få dagar varit inspärrade, snart visa sig ovanligt
tama och att de för öfrigt slöa kräldjuren känna sig
hemmastadda alltifrån det ögonblick, då de togo sin
bur i besittning.

Om genomförandet af denna grundsats i afseende på
de högre djurens burar och förvaringsrum må anses
som ett inrättningens stora företräde, så måste
denna princip betraktas som en ren nödvändighet i
afseende på de till upptagande af vattendjur bestämda
bäckena. Fiskar och öfriga vattendjur framställa
sig nämligen alls icke till åskådning, så länge
man har att kämpa med ljusbrytningar i vattnet;
de flesta bland dem kan man också blott betrakta,
d. v. s. studera deras gestalt, färgprakt och
rörelser, endast då man ser dem från sidan och icke
skrämmer dem genom anblicken af betraktaren. Begge
dessa önskningsmål ernås fullkomligt, när man från
ett mörkt rum ser in i det klart belysta vattnet. 
Man observerar då hvarje stoftgrand i vattnet
under det att fisken å sin sida ej varseblifver det ringaste 
af betraktaren, äfven om denne skulle träda nära intill den
åtskiljande glasskifvan. 

Trappsalen.

Äfven i ett annat hänseende är denna inrättning af 
reservoarerna ändamålsenlig för aqvariets nedre våning, hvilken 
fullkomligt motsvarar den vanliga 
betydelsen af detta ord. Denna våning
är nämligen en artificiel klipphåla, -- kanske
den största, som af menniskohand blifvit danad
efter naturen -- med väldiga, fantastiska pelare,
djerfva hvalfbågar, framträdande pilastrar och
insänkta grottor, lutande stenmassor och nedhängande
droppstenstaggar, afdelad i gallerier och hvälfda
gångar, i hvilka golfvets höjd är olika och
fördelad medelst sluttningar och trappor. Denna
håla emottager nu sitt ljus endast och allenast
genom de vattenfyllda, belysta reservoarerna och
enskilta gaslågor, der det från vattnet utgående
matta skimret ej räcker till, och frambringar
derigenom det egendomliga intryck hon åstadkommer
på den för första gången inträdande åskådarens
sinne. Redan Sötvattensgalleriet visar en liknande
prägel; men till detta strömmar från fågelhuset,
trappgrottan och sidoburarne så mycket ljus,
att detta märkliga intryck der icke i samma grad
kan göra sig gällande. Der uppe vistas man ännu
alltjemt i dagens ljus, der nere mottager man blott
dess återsken, emedan det här mer än annorstädes
gäller att använda hvarje disponibel ljusstråle till
upplysning af djurens förvaringsrum.



Spåqvinnans hämd.

Berättelse af Axel S-g. 

1.

I Björkö prestgård i sydöstra Skåne satt en lördagsafton 
i Januari månad 1677 prosten Jacob Moræus vid sitt 
skrifbord, läggande sista handen vid sin predikan för 
följande dagens gudstjenst.

I den stora spiseln flammade en munter brasa, hvars röda 
sken stundom förgyllde de granna isblommor, som den skarpa 
nordanvinden allt tätare sådde ut öfver fönstren. Det var en 
bister kyla och den ej långt från huset belägna Björksjöns

vågor vältade sig allt tyngre och tyngre  mot stranden, liksom 
höll Bore på att belägga dem med isiga bojor.

Der han satt med hufvudet lutadt mot handen och de
stora, allvarliga ögonen tankfullt riktade mot höjden erbjöd 
prosten Moræus en vördnadsbjudande syn.

Himlen vete hvarpå den gamle tänkte. Var det måhända
på menniskornas ondska, som dref bröder att mörda bröder 
och sådde ut split och tvedrägt öfver Guds sköna jord? Och 
onda voro tiderna. Ett förhärjande krig rasade öfver Skånes 
bördiga jord och sedan de stridande svenska och danska 
arméerna efter slaget vid Lund gått i vinterqvarter, bedrefvo 
svärmande snapphaneskaror fortfarande sitt ofog under pretexten
att skydda sin laglige konungs rättigheter. De blodigaste 
våldsbragder begingos af dessa vilda hopar och ej mindre blodig var 
ofta den hämd, som Carl XI:s stränga krigstukt lät utkräfva 
på partigängarne.

Efter det dessa trakter under en längre tid varit fredade 
för besök af snapphaneskaror, hade sedan en månads tid sådane 
varit synliga i grannskapet och spridt skräck och oro bland 
socknens svensktrogna befolkning och redan i trenne söndagar 
hade Björkö åldriga tempels portar förblifvit slutna i brist på
besökande, enär man ej längre vågade sig ut på de farliga 
vägarne. Följande dagen hoppades dock prosten åter få 
förkunna ordet för sina åhörare, ty sedan en stark tropp 
dragoner ett par dagar förut dragit fram genom socknen och 
nedgjort en äfventyrarehop, hade de öfriga ej vidare låtit 
höra af sig.

Just som prosten reste sig upp, hördes ett par kraftiga 
slag på husets port och ögonblicket derefter skyndade en ung 
flicka in i rummet med utropet:

»Pappa du, öfverste Stålsköld kom just nu ridande hit 
och vill genast tala vid dig.«

»I sanning ett ovanligt besök vid denna sena timma«,
yttrade den gamle och tillade, i det han tryckte en kyss på 
sin dotters panna. »Seså min Anna, gå nu till hvila och bed 
emellertid öfversten vara välkommen.«

Strax derefter hördes ljudet af tunga steg i det yttre
rummet och genom den öppna dörren inträdde öfversten grefve 
Stålsköld.

Grefven var en reslig gråhårsman omkring sextiotalet
med bistra, stränga drag, hvilkas sträfva uttryck ännu mera 
förhöjdes af de kortklippta, nästan rätt utstående mustacherna 
och det långa hakskägget, som i en afsmalnande spets nästan 
nådde ned på det hvälfda bröstet, samt den något för smala 
pannan, som öfver de buskiga uppåt sträfvande ögonbrynen 
tornade upp sig till en oproportionerlig höjd. Med ett ord 
öfverstens hela yttre antydde en man med ovanliga både själs- och
kroppskrafter. Också hade ej ens kungen sjelf kunnat
ingifva traktens befolkning en sådan respekt, som den de hyste 
för den stränge herren till Björknäs slott, derifrån han sedan 
mer än 30 år tillbaka med kraftig hand regerat sina 
underlydande.

Efter att i helt unga år hafva inträdt i krigstjenst, liksom 
alla hans förfäder före honom var grefve Bernhard Stålsköld 
redan 1644, eller vid några och tjugo års ålder, major och 
blef till lön för åtskilliga under Gustaf Horns befäl utförda
bragder utnämd till öfverste, men tog efter freden i Brömsebro 
afsked och hade sedermera ej kunnat förmås att på några 
vilkor åter träda i tjenst. Redan tvenne år före detta 
fredsslut förmäld med en skön och ädel maka, med hvilken han 
framlefvat ett mångårigt äktenskap, till dess att den obevekliga 
döden ett par år före tiden för vår berättelse trädt emellan
och upplöst det, tycktes öfversten, oaktadt han var i 
besittning af alla de vilkor vi dödliga anse nödvändiga för en 
fullkomlig lycka, dock aldrig varit rätt lycklig. Åtminstone 
hade man ej sedan den dag då han åter satte sin fot inom Björknäs 
murar, sett ett leende upplysa slottsherrens mörka drag. Väl
sökte man orsaken dertill i en gängse sägen, att öfverstens 
förstfödde vid späd ålder bortröfvats från den sörjande 
grefvinnan, medan hennes gemål ännu befann sig vid hären, men 
grefven önskade aldrig höra talas derom och man aktade sig 
då visligen att vidröra den ömtåliga strängen, så mycket hellre
som ett moln sågs lägra sig öfver hans panna så ofta talet 
föll på kriget 1644 och ströftågen mot Ebbe Ulfelds och 
Bengt Månssons snapphaneskaror, hvilka den tiden ständigt 
föllo svenskarne i ryggen och begingo gräsliga illbragder, 
hvaraf minnet ännu fortlefde bland Skånes befolkning. Sedan 
hans gemåls död hade grefvens dystra slutenhet år från år
tilltagit ooh nu satte han sällan eller aldrig sin fot utom godsets 
egor, egnande sig uteslutande åt sin ende sons uppfostran, 
efter hvars afslutande den unge ädlingen inträdt i arméen, der 
han nu tjenade såsom löjtnant vid Lifdragonerna.

I dag tycktes dock det sträfva uttrycket i öfverstens drag 
något förmildradt och det var med en viss hjertlighet han 
räckte prosten Moræus sin hand, då han vid sitt inträde i 
prostens arbetsrum yttrade ett sakta: 

»God afton, herr pastor.«

»Välkommen, herr grefve«, helsade prosten och tryckte
varmt den erbjudna handen. »Hvad förskaffar mig äran af 
detta besök i mitt ringa hus?« fortfor han, i det han 
framsatte en stol åt grefven, som slog sig ned framför brasan och 
stirrade i elden.

»Och vid denna ovanliga timma menar ni väl äfven«,
bifogade öfversten och någonting likt ett leende flammade för 
en sekund i hans öga. »Ni yttrade en gång i en predikan, 
herr pastor, att när sorgerna och bekymren komma, blir äfven 
den starkaste svag som ett barn, krymper sjelfva jätten ihop 
till en dvärg. Nåväl, herr pastor», fortsatte han och vände 
sig till den gamle religionsläraren, som med uppmärksamhet 
åhörde sin gästs ord. «Jätten har krympt ihop till en dvärg, 
ni ser här framför er ett barn, som beder till er som till en 
far; återgif styrkan åt min själ, spänstigheten åt mitt sinne. 
Gör med mig hvad ni vill, men gif mig min sinnesro åter.«

Prosten såg att den starke mannens själslugn var på ett 
fruktansvärdt sätt rubbadt och det var med all den mildhet 
och all den värme, hvaraf den gamle var mäktig, som han, 
läggande sin hand på öfverstens skuldra, yttrade:

»Bed till Gud om det som ingen menniska kan gifva er,
herr grefve. I bönen bor kraft och genom den lyftes till ljusa 
höjder hvarje i stoftet fallen själ.«

»Bedja!« mumlade krigaren och skakade missmodigt sitt
hufvud. »Jag kan icke bedja värdigt.«

»Tro mig, herr grefve, de der orden äro mer värda än
mången bön. Just känslan af vår andliga fattigdom och ringhet 
är det, som innerligast närma oss till den milde Herre, som en 
gång sade: Kommer till mig J alle, som ären betungade, jag 
vill vederqvicka eder. De orden äro en klippa, som tviflets 
skuggor och sorgens moln väl för en tid kunna skymma för 
vår blick, men som dock står fast bland alla tidens stormar,
en Noachs ark, der räddning bjudes för alla själar, som äro 
nära att sjunka i förtviflans djupa haf.«

»Välan, jag tror er, herr pastor, jag tror er. Ni är en 
röst från en högre verld, ett redskap i försynens hand och 
det är till er såsom ett sådant jag vänder mig, då jag nu går 
att för er öppna min själs för verlden slutna blad och 
upprulla en tafla ur mitt förflutna lif. Blodbestänkt är den och 
hämdens flamma kastar sitt röda sken deröfver; jag skall ej 
heller spara på färgerna, då jag vill måla den för er själs
ögon lika lefvande, som den står för mig.«

Här tystnade krigaren för en stund och pastorn begagnade 
detta uppehåll för att taga plats i en stol ett stycke 
från berättaren och så att han hade dennes ansigte för sina 
ögon. Den gamle själasörjaren hade alltid anat, att något 
dystert minne tyngde på slottsherrns samvete och han intogs 
redan på förhand af det lifligaste intresse för den utlofvade
framställningen af den tilldragelse, som så mäktigt kunnat gripa 
ett sinne, så oböjligt som herrens till Björknäs.

»En af de första höstdagarne år 1644«, började öfversten 
sin berättelse, »erhöll jag af Gustaf Horn befallning att 
med en stark ryttaretrupp företaga ett ströftåg inåt Markaryds 
socken, der snapphanarne under befäl af bonden Bengt Månsson 
från Fagerhult, en af snapphanarnes förnämsta anförare, en 
längre tid bedrifvit sitt ofog. Knappt en vecka förut hade en 
afdelning af våra dragoner, som skulle betäcka en transport,

i samma socken fallit i ett bakhåll och blifvit af
en skara af dessa fribytare nedhuggen till sista
man. Det gällde nu att utkräfva repressalier, hela
hären brann af hämdlust och de unga officerarnes
sinnen sjödo af harm. Vid en bankett qvällen före vårt
aftåg svuro vi våra vid hären qvarvarande kamrater att
ej lemna sten på sten af dessa usla nästen i nejden
af mordstället, i hvilka man före och efter mordet
herbergerat och förplägat mördarne. Det var således
i en sann »krigarstämning« vi nalkades skådeplatsen
för våra raska dragoners nederlag.

Jag hade sjelf utvalt min ryttaretropp och såsom
officerare medtagit min yngre bror, som var kornett
vid min sqvadron, äfvensom den unge och tappre fänrik
Hård. Ära och frid öfver deras minne! Det var två
de käckaste gossar som någonsin ridit i spetsen för
en tropp.

Solen hade redan gått ned och allt längre föllo
trädens skuggor öfver vägen, der ett och annat gulnadt
blad bar vittne om att hösten trädt i sommarens
gröna spår.

Jag hade gifvit mina ryttare befallning att förhålla
sig så tysta som möjligt, på det att ej lurande
kunskapare skulle i otid röja vårt annalkande;
jag ville nämligen först kringränna den på andra
sidan om skogen liggande byn, på det att ingen af
dess invånare skulle undkomma utan att först hafva
undergått ransakning och dom.

Vägen på hvilken vi färdades var ganska smal och
krökte sig helt tvärt ungefär halfvägs. Vid denna
krok stadnade plötsligt de båda dragoners hästar,
hvilka såsom spejare färdades framför oss, och
kunde på inga vilkor förmås att taga ett steg längre.

Jag lät nu truppen sätta sig i traf och drog sjelf
min sabel, en rörelse som ögonblickligt och tyst
efterföljdes af mitt folk. Jag befarade nämligen
ett bakhåll, men möttes vid vägkröken af en syn,
som jag aldrig skall glömma.

På ömse sidor om vägen hängde på björkarnes nedersta
grenar liken efter våra dragoner, mot hvilka man
medan de lefde hade begått de största grymheter,
ty på nästan alla voro näsa eller öron, händer eller
fötter afhuggna.

Det var en syn, som kom håren att resa sig på våra
hufvuden och som kunde komma ett trögare blod än en
tjugosjuårings att sjuda öfver. Också förnyade jag
i tysthet min ed att taga en hämd, som Markerups by
aldrig skulle glömma.

Genom en svensksinnad bonde i trakten hade jag fått
upplysning om att en rik bonde vid namn Ola Månsson
skulle jemte sitt folk ha lemnat snapphanarne det
verksammaste biträdet vid illgerningens utförande
liksom ock att han visat den största grymheten mot
våra fångne ryttare, och det gällde nu att efter
beskrifning finna reda på Ola Månssons hus, för att
först kringränna detsamma.

Så snart vi hemtat oss efter vår första fasa vid
åsynen af våra kamraters lik, lät jag åter sätta
hästarne i traf och en qvarts timme sednare hade vi
hunnit till brynet af skogen.

Här höll jag inne min häst ett ögonblick och sökte i
skenet af den just öfver trädens toppar uppstigande
månen finna reda på förrädarens hem och efter en kort
stund fick jag också syn på en byggnad, så lik den
beskrifning jag erhållit deröfver, att jag ej kunde
misstaga mig derpå,

Ett sakta »framåt!« och en betecknande rörelse åt det
ett stycke utanför byn helt nära skogsbrynet liggande
huset var nog för mina dragoner, hvilka inom ett
ögonblick hade kringrännt detsamma.

Och nu följde blodiga scener, som ännu i denna stund
stå så lefvande för mig, som hade de händt i går.»

Här tystnade öfversten åter och sänkte sitt hufvud mot
bröstet. Det tycktes som om han endast med största
motvilja ville i ord kläda de syner, som hägrade
för hans själ. Slutligen höjde han dock beslutsamt
hufvudet och började ånyo:

»Just i det ögonblick vi stannade framför byggnadens
port föllo från loftet tvänne blott alltför väl
riktade skott.

När jag såg mig om voro mina båda officerares
sadlar tomma. De båda tappre ynglingarne voro
dödligt träffade och jag hann endast trycka min
broders hand. innan han gaf upp andan. Fänriken hade
träffats i hjertat och döden följt ögonblickligen.

(Forts.)



Dalby kyrka ooh kloster.

Om   man   reser  en  mil  i  sydostlig riktning från
Lund, passerar man en del af den skånska slätten.
Landet börjar   dock   så  småningom att höja sig
och uppnår vid Dalby   en ganska stor höjd öfver
hafsytan.    Kastar man sina blickar tillbaka på
den tillryggalagda vägen, ser man den slingra sig
så långt ögat når, tills den slutligen förlorar sig
vid den   vestliga   horisonten,   der   Lunds
domkyrka   höjer   sina väldiga   torn   öfver
det bakom liggande Sundet.    Utsigten är en af de
mest storartade.    Att den  för det romantiska
svärmande medeltiden   här   skulle se en af
sina vigtigaste platser i norden   är   sålunda
icke förunderligt.    Dalby är ett namn, som man
återfinner nästan på hvarje blad i de äldsta nordiska
medeltidshistorierna   af   Saxo   och   Adamus
Bremensis.     För vandraren, som i våra dagar
nalkas denna trakt, synes redan på långt håll från
denna höjd  en kyrka resa sig, hvars torn, i likhet
med dem, som återfinnas på så många ställen i Skåne
och Danmark, gifver tillkänna, att hon räknar sina
anor från medeltiden.    Vid sidan ligger ett gammalt
hvitlimmadt hus, en värdig granne till helgedomen.
Denna   är den omkring 800-åriga Heligkorskyrkan i
Dalby med sitt   Augustinerkloster,  af hvilka   vi
här   lemna   en teckning.    En historik öfver denna
helgedoms   och   klosters   öde under  sista delen af
medeltiden och   början af   den  nyare skulle blifva
allt för vidlyftig här. Vi vilja endast kasta en blick
öfver Dalbys mest lysande period. Den gång vi först
i historien påträffade detta namn, är under den   i
krig   så   olycklige,  i freden så utmärkte och ädle,
för kyrkans makt i norden så nitiske Sven Estridsson,
som regerade i Danmark   emellan   åren   1042-1076.
På påfvestolen satt vid   denna   tid   den mäktige
Gregorius VII och slungade
sin bannstråle emot den tyske kejsaren Henrik IV. 
Att få ett land som låg i Tysklands rygg var för
Gregorius ingalunda oväsendtligt. Han skref derföre
ett bref till konung Sven af följande lydelse: "Om
det är din vilja att öfverlemna Danmark och dig åt
Apostlafursten, så skicka några pålitliga män till
mig angående denna sak". Sven var nog klok att icke
efterkomma denna begäran, hvilket uppväckte påfvens
ovilja emot honom. När han derföre begärde af påfven
att norden skulle få sin egen ärkebiskop (primas),
fick han afslag och måste nöja sig med att upprätta 4
biskopsstift, i Wiborg, Börglum, Dalby och Lund. Med
afseende på de tvenne sednare skulle Blekinge,
Bornholm samt södra delen af Skåne lyda under biskopen
i Dalby, samt norra Skåne och Halland under biskopen
i Lund. Den förste biskopen i Dalby blef en Henrik
från England och i Lund Egina, som genom sina nitiska
predikningar omvände Blekingsboarne. Under denna tid
byggdes Heligkorskyrkan i Dalby. Vi finna sålunda, att
den är snart sagdt årsbarn med kristendomen i Norden.

Länge skulle icke denna delning äga bestånd. En
förening mellan Luind och Dalby biskopsstolar
åvägabragtes snart. Om tiden, när detta skedde, synas
Adamus Bremensis och Saxo hafva olika uppgifter;
men troligen omkring 1060. Men i ett äro båda eniga
och det är sättet, på hvilket denna förening kom till
stånd. Henrik var nämligen en drinkare, som drack sig
ihjäl och Egina blef vald af Sven (icke af påfven)
till biskop öfver både Dalby och Lund. Saxo tillägger
här ganska naivt, att Gud för denna "fyllebults"
skull ställde så till, att Dalby icke mera skulle få
någon egen biskop. Egina anlade ett kloster i den
förra biskopsbyn tätt vid Heligkorskyrkan, 
som sedan blef grunden för det Augustinerkloster,
hvars gamla byggnad ännu står qvar. Dalby historia
kommer sedan att knyta sig till detta kloster.

Vi hafva vid beskrifningen öfver klosterkyrkan i Lund
kastat en blick på Benedictiner- och vid domkyrkan i
Sorö på Cistercienserorden, och vilja nu vid Dalby
kasta en lika flygtig blick på Augustinerorden. De
kloster, som först uppkommo i norden, tillhörde
dels Benedictiner- och dels Augustinerorden och
stodo till en början icke under några bestämda
reglor. Augustinerklostren erhöllo sådana först under
midten af 12:te seklet och bildade sålunda först då
en fullständig, af påfven stadfästad orden. Stiftaren
af de första Augustinerklostren känner man troligen
icke. Den danske historieskrifvaren Fabricius påstår
dock, att de räkna sina anor från kyrkofadern
Augustinus, biskop i Hippo. Detta har han dock
förmodat på grund af ordens namn; men det är
troligare, att den erhållit detta på
grund deraf, att den helige Augustini skrifter
här flitigt studerades. Den var emellertid en
kanik-(prest-)orden, der till en början endast manliga
individer ägde inträde; men sedermera uppkommo äfven
nunnekloster af Augustinerorden, såsom t. ex. Dalum
vid Odense. Munkarnes uppgift inom denna orden var
att upprätthålla den inre missionen. Dess kloster i
Danmark voro Grundeslev, Tvilum och det både för sin
sköna belägenhet vid Limfjorden, äfvensom för sin makt
så berömda Westervik samt det ännu mer berömda Dalby.

Flere af Benedictinerklostren antogo Augustinerordens
reglor. Sålunda finna vi år 1136 en förening komma
till stånd emellan Skånes trenne mäktigaste kloster,
S:t Laurentii och Allhelgona klostren i Lund och
Augustinerklostret i Dalby.

Vi förflytta oss tillbaka i tiden till år 1145 och
företaga en färd från Lund till  Dalby.    Det är en
vacker Septemberdag.
Solen har redan stigit upp och böneklockans ljud
rullar öfver nejden då alla munkarne i Dalby, klädda i
långa svarta kläder, långsamt skrida framåt vägen mot
Lund. Bönderna, som redan börjat sin sädesbergning på
åkrarna, aftaga sina hattar och knäppa sina händer,
under det skaran passerar. Biskop Eskil skall i
dag inviga till S:t Laurentii ära den ofantliga
dômen. Men vi låta tåget försvinna och inträda i
stället i Heligkorskyrkan i Dalby. Den är byggd i
rundbågsstil och försedd med två sidoskepp. Vi gå från
den södra ingången längre in i helgedomen. Till höger
reser sig det väldiga altaret med sina ljus, och till
venster finnes en nedgång till kryptan. Själen stämmes
till andakt vid betraktandet af denna byggnadsstils
majestätiska enkelhet och lyfter vingen upp ofvan
hvalfvet till något högre, icke fästande sig vid den
lyx på ornamenter, som utmärker de tempel, hvilka äro
byggda i den götiska stilen. Solen går ned, ljusen
tändas i templet och toner brusa genom hvalfvet;
det är en munk, som sjunger en "vigilia"; orden
kunna icke mera åtskiljas och tonerna öfvergå till
orgeltoner. Förtrollningen är borta. Vi förflyttas
åter 725 år fram i tiden till år 1870. Kyrkan står
ännu qvar; men koret är ombyggdt och förminskadt och
det ena sidoskeppet borta; men den del, som ännu står
orubbad, är den vestra och deraf lemna vi läsaren
en teckning.

Dalby kyrka och kloster.

På kyrkogården ligger den ädle danske konungen
Harald Hein (död 1080) begrafven, om hvilken det
everldeliga beröm tillägges, att han hatade krig
och stiftade lagar i kristendomens anda. Folket
älskade honom; men de store i landet kallade honom
för hans fredliga sinne Hein, som skall betyda "blöt
sten." Säkert har han förtjent en bättre minnesvård af
sitt fosterland än den gamla spruckna sten, som hvilar
på en stenfot, hvilken Carl XII lärer låtit ditsätta.

Alfred G.

Botanisten i åskväder.

Det måste vara en skalk till konstnär, som
framställer vår naturforskare i en så sorglustig
belägenhet, som synes här nedan; men kanske har han
på ett skämtsamt sätt velat gifva gestalt åt den
sanningen, att om vetenskapen har sina triumfer,
har den ock sina lidanden, att mången gång i stället
för lagerkröningen träder ringaktning i lifvet och
glömska i döden; -- eller har han kanske velat aga
den ytliga dilettanten, som af himlen sjelf får en
tillrättavisning för sitt fuskeri?
--  Den piken tar jag åt mig.

Botanisten i åskväder.

Men verkligen är det icke bra roligt ibland att vara
dilettant   t.   ex.   i botaniken.    Man blir
riktigt litet smått förälskad i blommorna, och den
der klockarekärleken svalnar ej för en regnskur med
ett parti "skräcklig åska och uddig blixt"; herre
Gud! man kan ju icke gå tio steg utan att träffa
en "flamma" och alltid är hon ung och vacker. Och
till och med de torra, färglösa väninnorna i mitt
herbarium hafva
--   tvärtemot  vanan   hos  andra gamla flammor --
det vettet att hålla munnen, men ack, huru många
angenäma minnen de ändock återkalla! Kärleken till
näturen, blommorna   och   de  små krypen  kan väl
liksom all annan kärlek, när den   öfvergår   till
passion   eller vurm, hafva sina förvillelser, men
dessa äro väl sällan af moralisk art och  bestämdt
aldrig   åtföljda  af samvetsqval.     Den   som
skrifver dessa rader har åtminstone under sjelfva
salig Wahlenbergs tid stulit ett och annat ur
Botaniska trädgården   i   Upsala   --   under   en
annan   lika   förhärdad   botanists ledning,   --
jag   må  exempelvis nämna Asarum europæum -- och
icke   erfarit   den  ringaste känsla af oro eller
förebråelse, -- n. b. sedan jag  väl var   utanför
trädgårdsmuren   igen.      En   af  våra största
enthomologer, numera afliden,   var   officer   och
sprang i spetsen   för   sitt   kompani   efter
hvarenda   vacker   skalbagge, som kom   att surra
förbi hans  näsa. Kompaniet följde honom ej, men
det lugnade sig i den öfvertygelsen,  att  kaptenen
var galen och att ingen verklig fiende fanns på hela
exercisheden.    Och icke tog ryssen   vårt    kära
fädernesland den tiden.

Botanisten har trakter och ställen i både långt
och kärt minne, ja äfven om han färdats i Upland
bland en lika fattig som ogästvänlig allmoge
och en ofta rik, men icke alltid gästvänlig
herremannaklass. Alltid får han tak öfver hufvudet
och en halmkärfve derunder i någon lada för nattens
hvila. Men dessa tusen öar och holmar i Mälaren,
med sin yppiga, oändligt vexlande vegetation,
dessa busksnår med alla möjliga Rosa-arter, dessa
bäckarnas och vikarnas Potamogetoner; -- en botanist,
som sett och genomströfvat dem en gång, glömmer dem
aldrig. Här växer humlen (Humulus lupulus) vild,
och högt uppe i de lummiga löfträdens kronor glimmar
den gula misteln (Viscum album), en parasitväxt,
som olik andra parasiter icke träffas hvar dag. Har
botanist-flanören sinne för sitt fäderneslands
historia och för fosterländska minnen i allmänhet,
underlåter han icke att taga vägen till Svartsjö
slott, nu en ruin, förr en dyrbar perla infattad i
Mälarens blåa
emalj och smaragdgröna holmar. Det ligger öde; men
den förfallna, förvildade parken, dyster, men yppig
och glänsande i sin rikedom som en vid hofvet i
onåd fallen magnat från en förgången regime, är för
botanisten en verklig skattkammare. -- Sedan ro vi
öfver från det eljest rätt prosaiska Svartsjölandet
till Södermanlands-sidan, der folket är lika vackert
och flärdlöst, som det är vänligt och gästfritt;
Björkön måste vi se, Björkön med dess djupa, ytterst
fruktbara svartmylla, dess tusenåriga minnen, dess
hundradetals grafkullar och grafstensättningar
från hedenhös, dess gamla öfvervuxna ringmur och
Ansgarius-korset midt på kullen inom ringmuren. Huru
månget botaniskt fynd uppspirar icke här i barr- och
löfskogen hvarje sommardag ur våra hedniska förfäders
multnade ben!

Undertecknad besökte Björkön för snart tre och
tjugu år sedan. Den tiden var ön en liten verld för
sig. Björkön hade en enda by, men ganska betydlig
och bebodd endast af bönder, som ägde all jorden
på ön. Den tiden tilläto dessa bönder aldrig någon
herreman att der tränga sig in såsom jordägare, så
måna voro de om sin trefnad och sjelfständighet. Men
den resande främligen mottogs med okonstlad gammaldags
välvilja och den hjertligaste gästfrihet. Vid vår
ankomst till Björkön voro så godt som byns alla
manliga bebyggare inresta till Stockholm för att
afyttra sin fisk och sina landtmannaprodukter. På
aftonen, när vi återkommo från skogen, voro äfven
männen hemkomna, och då hängde på gärdesgårdsstörarne
utefter den gata, som efter längden genomskär byn,
68 mjölkbyttor till torkning efter Stockholms-resan.

Botanist-dilettanten   underlåter ej gerna att besöka
det på Wetterns östgötastrand belägna  Omberget med
dess ovanligt mångfaldiga vegetation.    Vid bergets
fot möta hans blickar den vördnadsvärda ruinen af
Alvastra kloster, numera rätt illa medfaren ej blott
af  tiden,   utan   äfven   af  snikna landtbrukare i
trakten,  men förmodligen sent omsider tagen under vår
antiquitets-intendents omvårdnad.    Kanske har vår
vandringsman   ej   förr   sett ett så genomskinligt
vatten som  Wetterns;  när han färdas i båt på
sjön, är han färdig att träda ner handen för att
från sjöbotten upptaga   föremål   --   som   ligga
hela famnar djupt.    Och medan vi nu äro ute i båt,
kunna vi ju också titta in uti Rödgafvels grotta och
se huru det i århundraden in- och utströmmande vattnet
rundslipat   hvarenda   liten   sten   på dess botten.
Vi underlåta   icke   att   taga   i   betrakande
idegranen   (Taxus buccata), som här uppnår sin
nordligaste växtgräns; tids nog få vi se   de   uppe
på   berget  ännu qvarstående nio sammanvuxna bokarna
-- de lära förr varit elfva -- i hvilkas bark Carl
XI   inristat   sitt  namnchiffer,   som nu i mån af
trädens tillväxt under ett   par   hundra år kommit
att sitta högt uppe i luften.    Som sannskyldiga
botanister måste vi sedan begifva oss in i kärrmarken,
för att få den lilla till sitt yttre oansenliga,
men   ytterst   sällsynta   Malaxis monophyllos,
och  nu kunna vi återvända utför berget så stolta
öfver vårt byte som

Jason efter eröfringen af det gyllene skinnet. Vi
kunna låta bli att taga vägen utefter de ned i
sjön från bergets höjd brådstupande "Mullskräerna",
der en viss person en gång hade den oturen, att en
illasinnad trädgren beröfvade honom hans glasögon och
slungade dem ned i djupet. Och om vi icke i likhet
med den af tecknaren framställda gubben öfverraskas
af något Herrans väder skola vi före nedstigandet
låta våra blickar med beundran och fägnad dröja en
stund vid utsigten öfver den vidsträckta, bördiga
östgötaslätten med dess -- jag tror sju -- härifrån på
en gång synliga kyrkor. -- I sanning, när man står på
detta i så många afseenden vackra och märkvärdiga
berg med klosterruinen och den bördiga, väl odlade
slätten under sina fötter -- då är det ljufligt att
vara svensk.

Om vi också måste lemna det tjusande Omberget,
behöfva vi derföre ej förlora den leende Wettern ur
sigte; vi följa dess östgötastrand söderut. Den nejd,
genom hvilken vi nu vandra, är ej så vacker, som
den midt emot belägna "Guldkroken" på vestgötasidan,
men reverentia e longinquo major, kan hända är
guldkroken dock allra vackrast på afstånd sedd. Vi
träffa ett stycke nedanför Omberg en stenstapel lik
en milstolpe och med inskrift: "Här börjar grefve
Pehr Brahes egor", -- maken till denna sten lärer stå
icke långt ifrån Jönköping, och när man vet detta,
får man ett storartadt begrepp om utsträckningen af
gamla grefvens possessioner på detta håll. Snart
afteckna sig konturerna af grefvens ö, Wisingsö, allt
tydligare för våra blickar; den trakt vi genomvandra
börjar blifva mera bergig och en och annan här
förekommande växt tyckes vara en vilsekommen främling
från fjällbyggderna. Underlig blifver vandraren
till mods, när det väldiga Grennaberget reser sig
för hans ögon med Brahehus' slottsruin öfverst på
sin hjessa. Genom borgens tomma fönster kikar solen
liksom för att håna förgängligheten af all mensklig
storhet; men fosterlandsvännens hjerta värmes ändock
af de minnen, som dessa nakna stenar förtälja. Vid
bergets fot har den lilla täcka staden Grenna sin
blygsamma plats invid Wetterns strand. Staden äger
i sina ståtliga mullbärsträd en prydnad af ganska
märkvärdigt slag, och ännu anno 1848 växte frodiga
exemplar af Geum intermedium i afloppsdiket vid den
nedre af stadens gator, det vet jag. Men öfver till
Wisingsö måste vi, fastän den nyckfulla Wettern i
dag gjort sig både grå och grön. I Wisingsö kyrkas
grafhvalf visar oss den vänliga klockaren hufvudskålen
af den år 1600 på Linköpings torg halshuggna Erik
Sparre; gamla grefve Brahes boktryckeri finnes ej
mer, men förmodligen finnes något osttryckeri i den
rymliga kungsgården, och om ingen mæcenat här längre
underhåller någon skola för uppväxande menniskor, så
har åtminstone staten en präktig trädskola på ön. Det
är söndag i dag, en ångbåt kommer från Jönköping med
lustfarande och det blir bal i kungsgården -- men
vi låta ett par raska Wisingsöbor sätta oss öfver
till Westgötalandet. Till Billingen står vår håg;
der väntar oss bland andra botaniska rariteter den
subtila Stipa pennata. Och medan vi nu sitta i båten
gungande på Wetterns vågor öfver från Wisingsö, se
vi i söder det på andra sidan om Jönköping belägna
Taberget och i norr uppsticker öfver horisonten en
blånande skymt af Omberget. Och dock äro dessa berg
skilda åt genom ett afstånd af ganska många --
jag tror elfva eller tolf -- mil. På Billingen narrar
oss Sköfde ej att stanna, men vid bergets vestra
fot reser sig Warnhems kloster, en kyrka, hvars
pelarhvalf och rena götiska stil här på landsbygden
öfverraska den resande och hvars sidoskepp omsluta
de jordiska qvarlefvorna utaf de flesta konungarne af
Sverkerska och Erikska ätterna. Magnus Gabriel De la
Gardie lät i sin välmaktstid restaurera kyrkan, förse
konungagrafvarnas täckstenar med nya inskrifter och
uppställa en staty öfver sin fader fältherren Jacob
De la Gardie.

Det är ju klart som dagen, att vi från Billingen och
Warnhem bege oss öfver Axevalla hed rakaste vägen
till Kinnekulle. Emedan vi på vägen passera Lunds
brunn, påminner jag mig en historia om en brunnsgäst
på detta ställe, som en qvällsqvist, då några af
de manliga brunnsgästerna hade tagit sina modiga
fyra toddar hvar och någon föreslog att reqvirera
den femte omgången, utbrast: "Nej, någon diet måste
vi väl hålla!" -- Vi träffa helt nära Kinnekulle det
historiskt bekanta Husaby, med dess källa, der Olof
Skötkonung döptes, och dess vördnadsvärda kyrka med
sina höga träspiror. I kyrkans vapenhus har en prest
under förra århundradet låtit insätta en minnessten
med följande inskrift: "När ett med nullor två
och ett dertill blef skrifvit, är rätta åretal,
när kyrkan uppbyggd blifvit." (Den uppgiften torde
dock icke vara så fullt säker, eftersom Strinnholm
påstår, att Olof Skötkonung döptes först år 1012.) --
Nu går vägen ständigt uppåt, men dock ingalunda brant;
vi stiga så småningom och medan vi veta att vi redan
befinna oss på Kinnekulle, fastän det knappast märkes,
komma vi öfverens om, att icke vända oss om förrän
vi gått rätt länge; men då -- Ah! hvilken herrlig
syn. Fåfänga vore alla försök att beskrifva den. --
Westerplana by har en utomordentligt bördig jord men
är -- eller var den tiden -- ännu mera utomordentligt
snuskig. Här stanna vi så mycket mindre, som den
sköna egendomen Råbäck snart låter oss smaka huru
skön Kinnekulle är. Och Hellekis och Hönsäter sedan
i den ljufväste natur, med Wenerns vidsträckta yta
under sig och i det blånande fjerran Leckö slott på
Kollandsö! -- Vi söka i synnerhet den sällsynta och
ståtliga skidväxten Lunaria rediviva; vi finna den,
vi finna vildaplar och vilda körsbärsträd och mycket
annat, som vi väntat, men "Rosorna på Kinnekulle", dem
hade vi icke väntat att träffa i Mörkeklefs grotta,
än mindre att i dessa tre sköna och älskvärda damers
hem i Medelplana prestgård få fortsätta denna angenäma
bekanskap och få stifta en ny, nemligen med den
vördnadsvärda modern till två af våra namnkunnigaste
nu lefvande svenske män: bröderna Nils Ericson och
John Ericson.

Gode läsare! Denna alltför flyktiga vandring har ej
kunnat lända dig till mycken fägnad och underrättelse;
men väl torde den kunnat gifva en aning om hvilka
njutningsrika stunder den man som söker sitt nöje
bland skogen, blommorna och gräsen verkligen kan
skörda både af hvad han söker och finner och kanske
lika mycket af hvad han icke egentligen söker, men
finner ändå. Skratta derföre icke åt vår lilla ömkliga
gubbe i störtregnet, med portören och insekthåfven;
ty äfven på honom torde det slå in, att "hvarje
tår skall bytas i lika många timmar utaf fröjd!"

L. J. S.



Månskens-idyll vid hafvet.

(Sandhamn.)

Den bleka månan tittar ned ur skyn,
Och tyst är byn,
I sömnens milda blomsterkedja bunden. 
Och nattens stjernor glittra i det blå,
Och molnen gå 
I mjuka tofflor öfver himlarunden.

Med nattens vind de trötta vågor fly,
Och denna sky,
Hvart tar han vägen, han liksom de andra? 
Än tycks det som de gingo hand i hand,
Och än ibland, 
Som vore de i lufven på hvarandra.

Jag kan ej riktigt vänja mig ifrån
Att se på mån',
Som vid vårt nattqvarter sin lampa ställer. 
Då intet menskligt öga vaka kan,
Då vakar han 
Och störs ej af vår lilla snarkning heller.

Den stolta fyrbåk tändt sin lykta re'n,
Och vid dess sken
Man faller lätt i gamla Gluntens tankar: 
Att jordens ljus och lampor i en bundt
Är bara strunt 
Mot en af himlens hemmagjorda dankar.

Der borta, ack, hvad rör sig?   Hvilken syn
Vid skogens bryn!
Det hafsfrun är kanske som sjelf sig närmar.
Hon nalkas: ack, det kunde jag väl tro!
Det var en ko, 
Som slickar månsken och idylliskt svärmar.

Hur fridfullt slumra icke haf och land
Vid månans brand,
Och sjelf jag drömmer, att på detta viset, 
Med samma lugn och stilla välbehag
Som kon och jag, 
Gick söta mor och far i paradiset.

Men hafvets vind är ej det minsta slägt
Med Edens flägt:
Förlåt, jag varnar lilla frun för vådan. 
God natt! och dröm om mig, om hon så vill,
Och helsa till 
Sin lilla gubbe, om hon har en sådan!

God natt, o måne! Men'skans barndomsvän
Är sömnen än:
Lycksalig du, som ingen sömn behöfver! 
Låt goda andar gästa som i qväll
Vårt tysta tjäll 
Och lys alltjemt din frid som nu deröfver!

E. S-dt.



En alltid blomstrande trädgård.

Floras älskliga barn, väna blommor, låten mig blifva
eder förespråkare, låten mig i största korthet gifva
denna tidskrifts läsare och -- framför allt -- hulda
läsarinnor en vink om, huruledes de på ett hvarken
ansträngande eller kostsamt sätt kunna förskaffa
sig det ständiga behaget af edert ljufva sällskap,
då J ären iklädda vårens blyga behag, sommarens varma
kolorit och höstens yppiga fägring. Musik och blommor,
se der tvenne källor till ren osminkad glädje, tvenne
afledare för enformigheten på landsbygden, tvenne
ting, utan hvilka den verklige skönhetsälskaren icke
gerna känner sig belåten. Om nu ej alltid det förra
kan åstadkommas, böra de senare så mycket mer råka
i åtanke, i synnerhet som jag här anvisar medlet
få trädgården -- vore den än den obetydligaste lilla
"täppa" -- i ständig blom.

För att få trädgården i detta skick, finnes det
tvenne utvägar. Antingen planterar man blott sådana
blommor, som blomma under största delen af den vackra
årstiden, eller också omvexlar man med blommor, i det
man ersätter de utblommade genom friska, uppdragna i
en förrådsträdgård. Det första sättet synes ganska
enkelt och icke förenadt med särdeles möda, men så
är i verkligheten icke förhållandet, ty om också
arbetet är mindre i en -- så att säga -- stereotyp
trädgård, så kostar det dock icke liten eftertanka
att söka ut just de blommor, som äro i stånd att
göra en trädgård till en ständigt blomstrande,
och ännu svårare faller det sig att anordna dem
så, att de göra ett godt intryck. Denna svårighet
framträder vida mera i fråga om en liten trädgård, än
en stor; ty ju mindre rummet är, desto inskränktare
måste urvalet blifva. Är trädgården större, kan man
anbringa så många sängar och växter, att alltid sådana
i blom förefinnas; men tyvärr äro de utblommade dock
synliga och störa intrycket af det hela, synnerligast
beträffande trädgårdens glanspunkter.

Det andra sättet att ständigt anskaffa friska i de
utblommade växternas ställe, synes omständligare,
men är i sjelfva verket enklare. Här finnas trenne
sätt att gå till väga, Närmast 
till hands ligger det att omvexla med blommor,
som blifvit uppdragna under bar himmel, i det
förrådsträdgården emottager de utblommade och lemnar
friska. En annan utväg är att, utom de å fria sängar
uppdragna blommorna, använda några krukväxter, som man
antingen sjelf uppdrager i ett blomsterrum eller litet
glashus, eller hvaraf man årligen köper några till
utplantering. Bäst uppnås det af oss antydda ändamålet
då växthus stå till ens förfogande; men detta är
ett så kostsamt förfaringsätt, att det väl blott af
ett mindre antal kan användas och hvilket dessutom
förutsätter en apparat, som vi här med skäl kunna
förbigå. Allt, hvad vi behöfva för vårt anspråkslösare
förfaringssätt, är några sängar och rabatter af den
närbelägna köksträdgården. På rabatterna uppdragas
blomsterfrön, så att man ej behöfver låta några
utgångna blommor stå qvar i prydnadsträdgården,
och nya blommor planteras på försök. På sängarne,
hvilkas mängd och storlek rättar sig efter
prydnadsträdgårdens behof, sätter man blommor, som
fördraga en årlig rubbning eller förflyttning, deraf
så många som möjligt i blommande tillstånd. Plantorna
å dessa sängar sätter man nu ut i den egentliga
blomsterträdgården och börjar med vårblommor. Hafva
dessa blommat ut, så följa sommarblommorna och
slutligen äfven höstblommor. Mångåriga växter (så
kallade buskar) flyttas efter utblomningen ånyo till
förrådsträdgården, ett- och tvååriga bortkastas. På
detta sätt kan man lätt förvandla blomsterträdgården
till en "alltid blomstrande".

Värdet af den ständigt blomstrande trädgården ligger
icke deri, att blommor alltid förefinnas, utan i
den omständigheten, att årstidens vackraste blommor
alltjemt äro rikligen representerade, att hvarje månad
har en praktflora att uppvisa. För den skull söker man
alltid bringa så många exemplar tillsammans af en art
och färg, att man kan framställa en i ögonen fallande
dekoration. Icke många blommor och många arter af
blommor förläna trädgården den största prakten, utan
några af de skönaste anbragta i mängd. Deri ligger
hela hemligheten af blomsterdekoreringen.

Den störda lyckan.

Det var grönskande  vår, 
Det var jublande fröjd. 
På hvar tufva var kärlek och smek. 
Uti skogarnes snår,
Och i rymdernas höjd, 
Öfverallt hördes fåglarnes lek.

I en blomstrande lund,
Hän till kärlekens ro,
Flög en trast till sin maka så säll.
På en gungande grund
Byggde båda ett bo
Och de sjöngo från morgon till qväll.

Under susande blad
Deras lycka blef stor,
Ty när sommarens sol brände varm
Trastens maka hon qvad:
Ack, jag lyckliga mor!
Se de små vid min fjädrade barm.

Deras lycka blef kort,
Man beröfvade dem
Deras glädje, de hjelplösa små.
Och då flögo de bort
Från sitt sköflade hem,
Och de sjöngo sin klagan som så:

Uti oskuldens vår
O, hvad grymhet kan bo!
Han var glad och hans kind var så röd,
Men han gaf oss ett sår,
Ty han störde vår ro
Och för oss var han värre än död.

När han sjelf växer opp
Skall han älska också,
Bygga bo på en gungande grund;
Och med strålande hopp
Skall han fästa sig då
Vid hvar frukt af sitt sälla förbund.

Men hans fröjd blir ej lång,
När han vaknar en dag
Säger döden med isande röst:
Minns, du störde en gång
Hemmets lycka, och jag
Tar nu bort dina små från ditt bröst.

Richard Gustafsson.

Luftblommor.

Sagorna berätta om paradisfågeln, att naturen nekat
honom fötter och att han, närande sig blott af
solsken och ether, ständigt sam i luften, för att
icke befläcka sina gyllene fjädrar genom beröring
med den orena jorden. De präktiga orchidéerna skulle
nästan kunna betraktas som ett förverkligande af denna
saga, beträffande växtriket. Allt efter de särskilta
arterna, som i Indiens, Brasiliens och i synnerhet
Mexikos skogar räknas i hundradetal, fästa de sig på
trädens starkare eller svagare grenar. Företrädesvis
tycka de om sådana ställen, der krökningar eller
förgreningar gifva dem ett större skydd. Många torde
ofvanifrån hafva sänkt sig ned på träden, då dessa
ännu voro ungdomligt små; andra måste hafva tillkommit
derigenom, att de små frökornen blifvit uppdrifna
af vinden. Ett litet bidrag till deras näring gifver
måhända det yttre lagret af den i utdöende stadda,
humusbildande trädbarken, men den allra största delen
synas de hämta ur dessa skogars fuktiga atmosfer,
så att namnet Luftblomma (Aërides) med full rätt
tillkommer det ena slägtet af familjen. Luftens
öfvermättnad är der icke sällan så stor, att redan
vid en ringa sjunkning i temperaturen, som dock för
vår känsel skulle förekomma rätt qvalmig, stora
regndroppar lägga sig på de undre grenarnes blad,
åstadkommande i urskogens magiska dunkel ett ljumt
regn, som fortplantar sig från blad till blad, medan
samtidigt utanför en bländande sol lyser från den
klara himlen. Detta vatten innehåller 
kolsyra och ammoniakgas. Deri äro antagligen äfven,
om också i ytterst ringa mängd, mineraliska ämnen
inblandade, hvilka kanske af de heta luftströmmarne
blifvit uppförda från marken. Ty äfven hos oss
äro ju de atmosferiska gödningsämnena icke utan
betydelse. Enligt Barrels rön upptagas genom de
atmosferiska fällningarne under loppet af ett år på
en hectare (ungef. 11,3 sv. qv.-refvar) omkring
nittiotvå skålpund salpetersyra, tjugosju skålp.
ammoniak och femtio skålp. qväfve. I tropikländerna
torde de verka i ännu högre grad.

Träd-orchidéerna och apostacierna utsända långa hvita rötter
i den fuktiga skogsluften, deras klyföppningar insuga
de närande gaserna, rotspetsarne dricka luftvattnet
och med det samma dess askbeståndsdelar. Aroidéerna
och Bromelierna dela med dem samma poetiska
lefnadssätt och utveckla ur denna etheriska näring
en rikedom af blad, blommor och frukter, som väcker
förvåning och på det mest lysande och pittoreska sätt
dekorerar nedre delen af skogen.

Det bärande trädet besväras icke af dessa herrliga
gäster -- det prydes blott. Härigenom visar naturen,
att hon förmår utveckla prakt och skönhet till
och med der, hvarest hon förflyttar organerna ur
de förhållanden, hvilka synas oss som de normala;
medan vi sannolikt a priori skulle hos växterna hafva
antagit ett aftynande, en hopkrympning eller ett
parasitiskt lif såsom nödvändiga följder af ett sådant
försök, om icke en vandring i våra af blommor doftande
orchidéhus gåfve oss en behagligare föreställning
om saken.

Träd med Orchidéer (Angræcum superbum).



Spåqvinnans hämd.

Berättelse af Axel S-g.

(Forts. fr. sid. 203.)

"Ingen beskrifning kan lemna en föreställning om det
vansinniga raseri, som nu bemäktigade sig ej blott
mig, utan ock mitt folk. Vi voro ej längre menniskor,
vi voro vilddjur, som törstade efter blod, och ingen
makt i verlden skulle nu kunnat rädda mördarne.

'Eld på nästet!' voro de första ord, jag kunde
frampressa och inom ett par minuter voro jättelika
rishögar uppstaplade vid husets alla utgångar.

Lustigt flammade lågorna mot den månbelysta
himlen. Det var som hade de riktigt med vällust slutit
sig intill den

präktiga byggnadens väggar, som de begärligt slickade
ända upp till takåsen. Röken vältade upp i tjocka
moln och drog ett täckelse öfver nattens milda öga
... Ja, ja, himlen borde ej se vårt verk. Det var
ett stycke nattarbete, som borde tjena oss ensamma
till förlustelse.

Också skrattade jag godt, då det första skriket
inifrån huset förkunnade, att det började osa hett
derinne. Det var en qvinnas skrik, och det efterföljes
snart af barns jemmer och männers ursinniga svordomar.

Mina dragoner fröjdades, de gnuggade händerna af
förtjusning, och jag hörde en af dem ropa till de
innevarande:

'Lugna er, godt folk.    Det blir hetare i helvetet.'

Det var ett godt skämt tyckte kamraterna, och de
skrattade åt det allesamman. Herren vete, om jag inte
sjelf drog på munnen deråt.

Det föll mig naturligtvis icke in, att de oskyldiga
barnen derinne ej kunde hafva någon del i den
blodskuld, som belastade husfadern och hans
tjenare. Jag tyckte, det var alldeles rätt, som
korporal Stolt vid min sida mumlade:

'Jojo, nu brinner hela ynglet inne. Det gör att våra
kamrater få ro till sina själar.'

Snart störtade takresningen tillsammans och uppsände
i sitt fall en hög eldpelare, som upplyste den af
röken förmörkade luften och visade oss byns alla
invånare förskräckta flyende åt alla håll, medan en
och annan af mina dragoner sprängde efter dem och
fällde en här och en der till jorden. Skyldig eller
oskyldig, det qvittade oss lika blott vi offrade
åt våra kamraters skuggor. Men sådant är kriget,
och tungt måtte ansvaret hvila öfver den, som börjar
ett orättfärdigt sådant.

Kort efter takets fall sökte ett par män slå sig
igenom den krets, vi slutit kring huset; men de
drefvos med sabelhugg tillbaka, och då skrek den
ene af dem, en ovanligt reslig man, hvilken jag på
beskrifning fann vara husbonden sjelf:

'Viljen J mörda qvinnor och barn också?'

Ett hånskratt blef det enda svar han erhöll jemte ett
par skott, af hvilka det ena fällde honom till marken.

Inom kort gjorde den tjocka röken vistandet i huset
omöjligt, och alla dess innevånare syntes snart
genom bottenvåningens fönster hoppa ned på marken
och springa mot oss, men de drefvos snart tillbaka
af de vrenskande hästarne.

Med ett väldigt brak instörtade öfre våningen, och
dess åt alla sidor ramlande spillror begrofvo inom
ett ögonblick husets innevånare i ett enda moln af
eld och rök.

Då framstörtade en skön qvinna med tvenne barn på
armarne och, kastande sig för mina fötter, räckte
hon de båda små emot mig och ropade:

'Nåd! nåd!'

'Gaf ni nåd åt de våra?' skreko Stolt och ett
par andra knektar, ryckte barnen från qvinnan och
slungade dem in i lågorna, innan jag ens hunnit märka
deras afsigt.

Ett skri, ett enda fasans skri, hvars echo ännu
ljuder i djupet af min själ, gick öfver modrens bleka
läppar. Hon vacklade fram ett par steg för att störta
sig i elden efter sina barn, men nedföll vanmäktig
till jorden.

Vårt hämdevärf var fullbordadt, och när de sista
flammorna från de rykande ruinerna bröto sig mot den
strålande månans sken, sökte vi hvila i byn.

Men sömnen hade flytt från mitt läger, der jag fullt
klädd kastat mig, trött till både kropp och själ,
och hur jag än vred och vände mig, stod alltid den
sörjande moderns bleka ansigte för mina ögon och ljöd
för mina öron hennes klagoskri.

Mot morgonen föll jag ändtligen i ett par timmars
orolig slummer, ur hvilken jag väcktes af en klingande
ruta, och då jag sprang upp och blickade åt fönstret
i mitt sofrum, hvilket låg i husets bottenvåning,
mötte mitt öga den olyckliga enkans, den barnlösa
moderns stela blickar och förvridna ansigte, ur
hvilket det begynnande vanvettet stirrade mig till
mötes. Det var dock med möda jag igenkände henne, ty
under de få timmar som förflutit sedan jag såg henne
vanmäktig sjunka ned vid ruinerna af det nedbrända
huset, hade hennes hår hvitnat och hennes ansigte
fallit af ända till oigenkännelighet.

'Gif mig mina barn!' voro de första ord, som
gingo öfver hennes skälfvande läppar. 'Gif mig mina
barn!' Sedan höjde hon båda armarne, liksom ville hon
taga himlen till vittne på sina ord, och fästade på
mig de insjunkna ögonen, glödande som ett par eldkol,
då hon fortfor: 'Förbannad vare du, sjufaldt förbannad
du och ditt hus! Midt i lyckans solskensdagar skola
sorgens moln sända sina förkrossande blixtar öfver
dig. I din afkomma, källan till föräldrars fröjd
och stolthet, skall du finna orsaken till sorg och
fasa. Broder skall stå upp mot broder, son mot fader,
och de skola gjuta hvarandras blod. Din en gång stolta
ätt skall dö ut, och ur de kullar, som gömma edra
multnade ben skola förbannelsens tistlar spira upp
och förqväfva ända till minnet af din fördömda slägt.'

Här tystnade   qvinnan,   och   hennes förstånd,
som för en stund klarnat upp, förmörkades åter.
Hon grep ett par halmkärfvar,  lade  dem  på  armarne
och dansade  så om med sina inbillade barn.

Betagen af en oförklarlig ångest, som sammandrog
mitt bröst, gaf jag mina ryttare order att sitta upp,
och skyndsamt sprängde vi bort från skådeplatsen för
vår hämd.

Men under ruinerna af det nedbrända mördarenästet
begrof jag ock min själs frid och min lefnads lycka.

Städse har den vansinnigas förbannelse ljudit i
mina öron och ... ja, ni må tro mig eller icke,
herr pastor, men trenne gånger sedan dess har hennes
skepnad visat sig lifslefvande för mig och för hvarje
gång har den synen efterföljts af en olycka.»

»Ett foster af er uppretade inbillning, herr grefve«,
inföll här pastorn.

»Nej, nej. Synen har varit fullkomligt lefvande
och alltid har den framstått för mig vid samma
tid på natten, som den, då de båda barnen af mina
råa knektar slungades i elden. Första gången den
visade sig var i det sista nattqvarter jag tog på
min hemresa från kriget. Jag hvilade då i Tosterups
gästgifvaregård en dagsresa härifrån och såg på
sjelfva tolfslaget så tydligt, som jag nu ser er,
den vannsinniga qvinnan nalkas mitt nattläger. Då
jag derefter anlände till Björknäs, mötte mig min
förgråtna maka med underrättelsen om vår förstföddes
bortröfvande. Andra gången visade sig synen för mig
natten före min hustrus död och i natt, herr pastor,
i natt såg jag den å nyo. Hvad kan väl hota mig nu
annat än förlusten af min son, min framtids hopp,
det enda band, som ännu fäster mig vid lifvet?»

Med hjertligt deltagande nalkades honom prosten
Moræus, lade sin hand på hans axel och yttrade:

»Försynens vägar äro outransakliga, herr öfverste,
och mången gång agar den oss hårdt. Men genom
pröfningar härdas menniskans själ, liksom jernet i
elden. Och skulle äfven vår Herre vilja låta er tömma
den jordiska sorgebägaren till sista droppen, så bär
edra sorger som en man och kristen. Efter regn kommer
solsken, efter jordiska lidanden en evig fröjd. Bed,
herr öfverste, bed innerligt om kraft och styrka med
vår Frälsares ord: Gånge denna kalken från mig. Dock,
Fader, icke såsom jag vill, utan såsom du vill!«

Öfverstens hufvud hade åter fallit ned mot hans bröst,
och hans stela blickar stirrade i de slocknande
glöden efter den nedbrunna brasan, och prostens ord
hade nått hans öron, utan att han ändå hade hört dem.

Då det stora uret öfver spiseln lät tolfslaget doft
förklinga, spratt han upp, räckte pastorn sin hand
och störtade ut ur rummet med ett sakta »god natt.»

Ögonblicket derefter hörde pastorn de snabba hofslagen
af hans häst hårdt ljuda mot den frusna marken.

*

2.

På en utskjutande udde låg vid Björksjöns södra
strand, inbäddad i en ram af björkar, en liten stuga,
hoptimrad af grofva stockar och hvars fot nästan
badade sig i sjöns vågor, då dessa af en skarp
nordan drefvos upp på den låga klippa, som utgjorde
byggnadens grund.

Högst sällan nalkades någon af traktens befolkning
stugan, ty dess invånarinna, gamla Karna, eller
"Troll-Karna", som hon benämdes, hade rykte om
sig att stå i förbund med sjelfva »den lede.»
Någon gång anlitades hon väl af en eller annan
af de oförskräcktare sockenborna, ty hon besatt
förmågan att kunna hjelpa både menniskor och djur
genom att läsa öfver dem, och mer än en af bygdens
tärnor hade i all tyshet af den gamlas mun hört sina
tillkommande öden förutsägas och förvissat sig om,
huruvida Per eller Ola skulle bli henne trogen. Men
sådana besök höll man hemliga, ty dels var man rädd
för grannars spott och spe och dels var det inte utan,
att mången af de besökande hyste en viss fruktan
att genom umgänget med »Troll-Karna» hafva trädt
i förbindelse med en vida mäktigare potentat. Man
rökte och renade sig sorgfälligt efter sådane besök,
men kände sig likväl ej förhindrad att efter någon
tid åter förnya dem.

Ett par år före den tidpunkt, då vår berättelse
tilldrager sig, hade gamla Karna kommit till socknen,
utan att man bestämdt visste hvarifrån hon kom eller
hvem hon var. I kyrkboken stod hon visst antecknad
som enka efter en i kriget stupad korporal, men det
var naturligt, att med en så hemlighetsfull varelse,
som »Troll-Karna» måste vara, förknippade sig andra
och vida märkligare omständigheter. Också visste
man berätta, att hon i sin ungdom varit en rik och
mäktig dame, som nu tagit denna ensliga bostad, för
att skild från verlden sörja öfver förlusten af sin
hjertans kär. Denna sägen vann också trovärdighet
derigenom, att Karna med klingande mynt betalade
den torfva, der hon tycktes vilja afbida sin lefnads
afton.

Vid den tid, då öfverste Stålsköld lemnade
prestgården, lyste ännu ljus i »Troll-Karnas» stuga,
och vägledda deraf, vilja vi nalkas den ensliga
boningen, för att genom de obetäckta fönstren blicka
in i dess inre.

Kojan bestod af blott ett enda temmeligen stort rum,
försedt med det allra enklaste bohag, midt ibland
hvilket ögat likväl möttes af ett och annat föremål,
som åt qvinnans boning gaf en fantastisk prägel,
motsvarande hennes hemlighetsfulla väsen.

På väggen midtför dörren fanns en stor spisel,
på hvars häll hvilade ett par väldiga kattor,
den ena svart och den andra gul. Midt öfver spiseln
sutto med fängslen om fötterna en uggla och tvenne
stora korpar, hvilkas skärande vexelsång stundom
aftvang deras herrskarinna ett kraftigt »stilla mina
nattfåglar!» som aldrig förfelade sin verkan. I skenet
af den kolnande elden sträckte sig slutligen en stor
svart hund.

På ömse sidor om spiseln stodo tvenne benrangel och
rundt omkring väggarne lupo hyllor, på hvilka mellan
rader af burkar och askar, innehållande läkemedel
eller torkade örter, här och der grinade en dödskalle.

Midt på golfvet, vid ett groft tillyxadt bord, satt
denna trollverlds herrskarinna, med hufvudet stödt
mot händerna och läsande i en stor foliant.

»Troll-Karna» måste hafva varit af en för en qvinna
föga vanlig längd, innan ålder eller lidanden krökt
hennes rygg, det såg man, fastän hon satt; och hennes
nu tunna och hvassa drag, liksom de stora, djupt
liggande ögonen, buro ännu spår af en utan tvifvel
sällsynt skönhet. Under den stora svarta bindel,
som lik en turban omslöt hennes hufvud, nedföll en
och annan lock af snöhvitt hår. En fotsid drägt af
svartgrått, hemväfdt tyg, kring lifvet sammanhållen
af en röd bindel, gaf åt hela hennes gestalt något
dystert och på samma gång imponerande.

Bäst hon satt, så spratt hon upp vid ett doft morrande
från hunden, hvilken med upplyftadt hufvud vädrade
mot dörren, och på spiselhällen reste sig kattorna,
liksom om de väntade någon främmande. Ögonblicket
derefter hördes också ljudet af dånande hofslag mot
klippan derute och strax derpå skakades stugans dörr
af tvenne hårda slag, som på en gång väckte husets
alla skapade varelser till lif. Hunden skällde högt,
kattorna jamade och ugglan och korparne instämde på
en gång i den missljudande konserten, medan en skarp
stormil kom husets fönster att skallra.

Midt i detta döfvande larm trädde grefve Bernhard
Stålsköld in i »Troll-Karnas» stuga.

Spåqvinnan, som med handen på den öppnade dörrens lås
skarpt betraktade den nattlige gästen, drog sig vid
åsynen af öfversten hastigt tillbaka inåt rummet, och
hennes böjda gestalt blef, om möjligt, ännu krokigare,
medan en lindrig darrning genomgick den samma.

Sedan den gamla med ett »hut, Pompe!» tystat hunden,
framsköt hon en stol åt sin gäst, som, utan att
med en min eller en blick gifva tillkänna, att den
ovanliga omgifningen gjort något intryck på honom,
satte sig och nu först egnade någon uppmärksamhet åt
sin värdinna.

»Såå, ni är mor Karna, ni», yttrade han, sedan han,
så vidt sådant var möjligt i den dunkla belysningen
i rummet, betraktat den gamlas ansigte, som dessutom
till hälften doldes under hufvudbindelns veck. »Ni
lär kunna blicka längre in i framtiden, än någon
annan dödlig, har man sagt mig.»

»Ryktet har måhända förstorat min förmåga inför
hans nåd», svarade spåqvinnan. »Men om hans nåd
vill se ett prof på min ringa konst, så är jag till
er tjenst.»

»Välan, säg mig först något om förflutna tider. Jag
vill se, hvad din konst är värd», yttrade grefven
och räckte spåqvinnan sin hand.

Innan hon fattade denna, sjönk emellertid
»Troll-Karna» ned på knä i ett hörn af rummet. Om
det var för att dölja någon sinnesrörelse eller
för att bedja någon af de henne blida makterna om
bistånd och kraft, veta vi ej, allt nog, då hon åter
reste sig upp, hade hon antagit en lugn och nästan
majestätisk hållning.

Medan en tunn rök af några välluktande örter, dem hon
lagt på en trefot i spiseln, spred sig öfver rummet,
fattade spåqvinnan öfverstens hand och mumlade några
för den gamle krigaren obegripliga ord.

Allt tätare blef röken, och dess rörlighet till
följe af luftdraget från det något otäta fönstret
åstadkom en synvilla, hvilken till och med gjorde ett
visst intryck på den starke mannen, som nu gästade
sibyllans hus.

Sedde genom rökmolnen, hvilka stundom hastigt,
stundom långsamt drefvos fram i rummet, tycktes de
vid spiseln stående benranglen plötsligt få lif,
och deras upplyftade armar tycktes än helsande,
än hotande föras mot betraktaren.

Under det hennes kropp skakades likasom af en lindrig
frossbrytning, utropade »Troll-Karna» med halfslutna
ögon och profetisk stämma:

»Ve, sjufaldt ve! Gräsliga syner skådar mitt öga
tillbaka i tiden. Tre och trettio solhvarf hafva
skiftat sedan dess, och ändå äro blodspåren färska
och ännu ljuda de smärtfulla skrien bödlarne till
mötes. Blod ja, mycket blod ser jag flyta, elden
rasar, röken tumlar högt mot nattlig himmel, qvinnors
och barns klagorop söka fåfängt öfverrösta vapnens
buller eller öppna marmorhjertan, och midt i larmet
sitter bödlarnes bödel hård som stål, orörlig som
graniten.»

»Nog, qvinna», afbröt öfversten den gamla, som råkat
i formlig extas. Men hon stod ej längre att hejda;
med flammande blickar och en stämma, som kom ugglan
att rista sina fjädrar och upphäfva ett doft »buuh!»
fortfor profetissan:

»Men hämden vakade, straffet följde brottet i
spåren. I den ömtåligaste delen af hans väsen,
i faderskänslan, träffade honom hämden. Jag ser en
nattlig syn. Svarta vågor skumma och fräsa kring en
bräcklig farkost, deri hans enda barn föres långt
till främmande land. Öfver vatten och land går färden,
skogar, fjäll och haf skilja far och son för evigt.»

»Nog, nog!», afbröt henne ånyo öfversten, hvars
sjelfbeherrskning började svigta vid minnet af hans
barn; men den gamla qvinnan tycktes fattad af ett
slags raseri. Med svängande kropp och med ögonen än
slutna, än vidöppna, formligen skrek hon:

"Nej, nej, än var måttet icke   rågadt. Hämden hvilade
blott en tid, för att insöfva dess föremål i
säkerhet. Då, just som lugnet åter trädde in i hans
själ, då glömskan spann sin täta väfnad öfver hans
smärta, grep hämden åter in och

träffade honom i hans maka. Tofvig och vild växer i
skogens gömda snår en missaktad planta. Dess blekröda
blomma väckes aldrig af solens kyss, möter aldrig
ljusets blickar. Och dock är dess kraft så stor, när
den verkar i det tysta. Några korn af dess rötter, och
ett menniskolif flämtar ut som ett nedbrunnet ljus.»

»Det var då gift, som ryckte henne ifrån mig i hennes
lifs sommar?» utbrast öfversten häftigt. »Och nu till
framtiden, qvinna!» återtog han med kraftig stämma.

Men den gamla hörde honom ej mer. Hon hade släppt
hans hand och stirrade på honom med ögon, hvilkas
underliga glans öfversten ej mäktade uthärda. 

Der hon så stod upprätt till hela sin längd, med de glödande
blickarne och det halft vanvettiga hånlöjet kring
de tunna läpparne, tyckte sig krigaren plötsligt
se en aldrig förgäten syn från länge sedan flydda
dagar. Det var, som om den vansinniga stått framför
honom, och öfversten väntade blott orden: »Gif mig
mina barn!» från hennes läppar, så lefvande stod
scenen i Markerups by för hans blickar.

Blott ett ögonblick varade denna synvilla. I det nästa
reste han sig upp med blygsel öfver sin svaghet,
kastade några mynt på bordet och lemnade rummet
med fasta steg.

Ännu hade icke ljudet af hans hästs hofslag bortdött,
då stugans dörr ännu en gång öppnades, och in trädde
en ny gäst.

Det var en starkt byggd man af några och trettio
års ålder, hvars drägt var en blandning af bondens
och herremannens. Hans mörka eldiga ögon, den
höga pannan, som omgafs af ett svart, lockigt hår,
hufvudets bakåtlutade ställning och det något spotska
draget kring munnen gåfvo honom ett kraftfullt och
hersklystet utseende. Det syntes, att han var van att
befalla och att bestraffa hvarje olydnad på ett sätt,
som förekom dess upprepande. Medan öfverläppen var
slätrakad, betäckte deremot ett yfvigt svart skägg
hans haka.

»God afton, moder!» helsade han vid inträdet mor
Karna med stark och välljudande stämma.

»God afton, son!» svarade den gamla i hjertlig ton
och slöt honom i sina armar. »Gud vare lofvad, att
du kom helskinnad från kriget.»

»Åh! så alldeles helskinnad kom jag väl icke undan»,
svarade sonen och aftagande den bredskyggiga hatten,
som pryddes af en väldig röd plym, visade han på
sin panna, hvilken liksom delades midt itu af ett
väldigt ärr. »Ser du, det är just icke någon vanlig
skråma. Anfäkta! Säker var handen, som gaf mig den,
men jag hade ännu icke gjort upp min räkning med
den gynnaren. Vet du, hvem han var, mor?» 

»Nej, min stackars gosse.»

»Det var hans son du, unga grefve Nils, som gaf
mig det der hugget i slaget vid Lund. Dessa svenska
ryttare slogos som d--r. De mejade ned våra stolta
led, som lian den mognade säden. Kung Christian --
den Gud bevare! -- måste med
våld föras från slagfältet, der han ville dö med
Danmarks ära. Ryttmästar Stålsköld, som då var
löjtnant förde en sqvadron, hvars befälhafvare
stupat, och han förde den som en karl, det må jag
medgifva. Allt sopade han undan, och då jag slutligen
lyckades samla en skara af de våra och fatta posto
bakom en bäck, satte dessa fördömda ryttare öfver
den. Jag fick ett hugg och sjönk till marken. Så låg
jag till följande morgonen, då ett par dansksinnade
bönder händelsevis upptäckte mig och togo vård om
mig. Och nu ser du mig här, moder, beredd att hämnas
dig och mig på samma gång. Ser du ryttmästaren
skall till kungens högqvarter för att afhämta ordres
och ämnar derefter aflägga ett besök på slottet;
men jag tänker, att det ofta är längre väg mellan
fatet och munnen, än man tror, ha ha.»

»Jag förstår dig, gosse, jag förstår dig», utropade
den gamla och skrattade sakta.

»Men hvad var det för prassel? Jag tyckte någon rörde
sig utanför fönstret.»

»Åh nej, det var blåsten. Vinden ligger hårdt på här
i natt», lugnade honom mor Karna.

»Ser du», återtog sonen, »jag för nu befälet öfver
den tappraste och oförvägnaste skara, som ännu jagat
in skräck i
de svenska hundarne. Jag har med en hop af mitt folk
fattat posto på ömse sidor om vägen, som går nära
stranden, och grefve Nils kommer således så långt,
att han kan se ljusen glimma i tornen på Björknäs
slott. Det är ju vackert af mig att låta åtminstone
se en skymt af hemmet, ha ha. På det viset tänker
jag låta honom löpa i snaran och sedan sätter jag
honom i buren. Derom underrättar man honom, utan att
naturligtvis säga, hvar buren finnes.»

Käpplingemonumentet och Katrina kyrka. (Tillhör artikeln "Två minnen".)

»Ja,   son,   du   har   rätt.    Det   är i   hans
barn hämden skall träffa honom.    Hård var han
alltid, hård som stål, men


vi skola göra honom mjuk som ett vax. Han skall ligga
för våra fötter och tigga om sitt enda barns lif --
hans enda barn?» tillade hon tyst för sig sjelf och
ett underligt leende flög öfver hennes läppar. »Också
honom har man tiggt en gång. En moder har bedt om
tvenne späda lif, men han var döf han, och hans råa
knektar kastade hånskrattande de små i elden. Ja
ja, son, så måste det bli.» Och den gamla gnuggade
förtjust sina händer. »Seså, nu kan du behöfva en
styrkedryck, gosse. Det är gammalt vin det här. Jag
fick det till present af kyrkovärden, hvars kreatur jag
botade. Skål, min raska Christian, kapten Monsens
skål och lycka åt ditt företag!»

»Tack, moder, och nu farväl så länge! Jag tycker mig
se något blänka der borta. Det är måhända dragonernas
bloss. I morgon afton kommer jag åter.»

»Adjö, min raska gosse.»

Hon kysste honom på pannan, och så ilade
fribytaren till sitt nattliga vart.

(Forts.)




Två minnen.

Vi uppkalla här tvenne minnen från äldre tider, från den
tid, då vårt gamla Sverige suckade under utländskt
förtryck. Det var våra grannars, tyskars och danskars,
ok vi hade att bära, och denna börda var tung; de
århundraden, som sedan dess förflutit, hafva ej kunnat
utplåna de fläckar af blod, hvarmed de utländska
konungarnes regeringar voro brännmärkta. Folkets egen
kraft och den ärliga svenskheten afskuddade dock
småningom de plågoris, hvarunder landet försmäktade,
och det gamla Sverige blef än en gång fritt, för att,
med Gud, så fortfarande förblifva.

Ramen kring den tafla, det minne från fordom,
vi här söka teckna, utgöres af den märkliga
Kalmar-unionen, upprättad af Margareta, drottning
öfver de tre nordiska rikena, i afsigt, att
»de Tre skulle förblifva Ett evärdeliga.» Men
denna tid var då ännu ej inne. En gång, när de tre
brödrafolken lärt förstå och älska hvarandra och
ära sitt gemensamma ursprung med inbördes heder,
då skall det gamla agget, som ärelystnaden och
egennyttan fordom väckte och underhöll emellan dem,
glömmas, och ingen magt på jorden skall hindra folken
att i kärleken sammansmälta till ett. Och om då en
konungastam finnes i Norden det värdig, skola de tre
folken komma och lägra sig uti dess skugga. Fordras
då ännu en föreningsstrid, skola många nu sofvande riddare
vakna, säger författaren till Svenska Folkets Sagohäfder, men, 
som sagdt, tfden var då ej inne, den är det ej ännu.
Kalmar-unionens upprättande följde efter Albrekts af
Mecklenburg fall, sedan han och hans son befriats
ur sin långvariga fångenskap
mot vilkor, att Stockholm skulle lemnas till
Margareta, och kan således sägas hafva börjat med den
tyske konung Albrekt. Den upplöstes med den danske
Kristian Tyranns afsättning år 1521 och hade varit
gällande från Margaretadagen den 20 Juli 1397, eller
i 124 år. En märklig sammanställning härvid, hvilken
vi hittills ej sett uppgifven, är, att Kalmar-unionen
varade lika många år som Folkungaätten i Sverige,
hvilken tog sin början med Birger Jarls son Waldemar
år 1250 och slocknade med Magnus Smek, som drunknade
i norska skärgården vid Bergen år 1374.

Kalmar-unionen började med ett bål och slutade med
ett annat, och det är öfver dessa tvenne bål vi skola
lemna en kort skildring till de båda illustrationer,
som vi här och å föregående sida intagit och hvilka,
såsom ett tecken till glömska af det förflutna,
i stället för bilden af tvenne bål visa oss två
minnesmärken, som, hvart och ett för sig, tala
förlåtelse och försoning.

Qvarnbacken ("Pelarbacken") med Käpplingemonumentet och Katrina kyrka.

Slaget vid Nyckelängarne, på vintern 1389, utgjorde
en lycklig vändning för landet. I spetsen för
den svenska krigshären, som skulle besegra konung
Albrekt och hans tyska knektar och lemna landet i
Margaretas händer, stod riksmarsken Erik Kettilsson
Puke eller Wase, som hade sin dotters, Stolts Elisif, bortröfvande 
ur Riseberga kloster af kung Albrekts förtrogne, Bernhard 
Lange, att hämnas. Det är om denna Stolts Elisif vår 
bekante dramatiske författare Frans Hedberg skrifvit ett skådespel 
i fem handlingar, hvilket uppfördes å Kongl. Stora Teatern
i Stockholm första gången den 1 April detta år. I säkrare

händer än Erik Kettilssons kunde ej den
svenska hären lemnas. På   Nyckelängarne
invid   staden   Falköping  stod   den häftiga
striden, och der föll Albrekt jemte sin son
Erik i Erik Kettilssons händer såsom fångar.

"En herrlig seger våra vapen vunnit 
Och fritt är åter gamla Sverges land!"

låter Hedberg den svenske riddaren utropa till sina
vapenbröder efter stridens slut.

Med  denna  seger  och Albrekts fall   voro dock
tyskarne icke  drifna  ur landet.    Stora hopar af
det tyska krigsfolket, som   kommit undan ur striden,
genomströfvade landet   i   alla riktningar,
brände  och plundrade öfverallt,  säkra i det stöd,
de  ägde  hos  den fallne konungens fogdar,   hvilka
ännu innehade  städerna  och slotten.    De tyska
röfvareskarorna härjade sålunda landsbygden, och
den svenska befolkningen, oförmögen till försvar och
modlös af fattigdom och ansträngningar, måste taga
sin tillflykt  till skogarne,   då tyskarne nalkades.
Under denna tid af brand och plundring   bildade sig
bland tyskarne ett sällskap, i afsigt att hämnas
sin konungs fall.   Detta sällskap kallade sig
»Hättebröder»,   hvilket namn de antogo efter den
kända sägen om kung Albrekts hätta.   Före slaget på
Nyckelängarne   skall nämligen Albrekt i lägret
på Mösseberg  hafva svurit  en ed,   att han icke
skulle taga på sig sin hätta eller mössa,   förrän
han   från drottning Margareta   vunnit nordens
trenne riken.    Härom sjöngs bland folket   en visa,
i hvilken det bland annat hette:

"J hafven försvurit Eder klädesed, att hättan skulle J ej bära,
Förrän J vunnit allt Danemark till Sverige med stor ära."

Bland Hättebröderna   var   den mest verksamme
en man som hette Alf Grenerot, hvilken ock
var den egentlige anstiftaren till de grymma
KäpplingemordenEn uppsats om Käpplingemorden, skrifven af vår,
allt för tidigt aflidne, värderade medarbetare
doktor Thomée, har visserligen förut varit synlig i
femte årgången, sid. 161, af denna tidskrift; men
då vår artist nu för läsarens öga framlagt en 
afbildning af det gamla minnesmärket från den tiden,
har man, för att icke lemna teckningen ensamt stående,
nödgats reproducera det hufvudsakligaste af de fakta,
som tillhöra detta minne från en i häfderna så mörk
period. Då det öfvervägande antalet af våra nuvarande
läsare troligen dels icke känna till den Thoméeska
skildringen och dels den samma måhända fallit
flera bland våra ärade äldre abonnenter ur minnet,
anse vi detta återupprepande vara på sin plats.
Red..   Hättebröderna sökte sak med
Stockholms borgare   hvarhelst de  träffade  dem   och
fruktade ringa eller intet af lagarne, ty så väl
höfvidsmannen som borgmästarne   i  Stockholm
voro tyskar.    Det var i synnerhet till några
rika borgare i staden   som Hättebröderna hyste afund
och hat, och med löfte till de tyska styresmännen
om hälften af de rika borgrarnes egendom fingo de
bifall att fängsla och döda dem.  Ryktet spridde sig
emellertid snart, att något ondt förehades mot de
svenska borgrarne,  och till följd häraf sammankom
både det svenska och det tyska borgerskapet till en
förklaring   i   ett hus,   som den tiden kallades
Sanct Gertruds gillestuga   och var beläget i hörnet
af nu varande Kindstugu- och Svartman-gatorna.
Som likväl Hättebröderna ej voro fullt rustade
för sitt anslag, insöfde de vid detta tillfälle de
lättrogna svenska borgrarne i säkerhet genom löften
och vänskapsbetygelser.   Blott några dagar derefter
spordes emellertid, att tre af de förnämsta svenska
borgrarne blifvit af Hättebröderna öfverfallna
och fängslade,   och då samlade sig de svenske,
väl beväpnade  och temmeligen manstarka, vid då
varande rådhuset, der nu Stockholms börs är belägen.
Tyskarne, hvilka då så väl som i senare tider ej
tyckte om manstarka fiender, ursäktade sig   genom
sina borgmästare   på bästa  sätt   samt lofvade
att släppa fångarne lösa,   och  dermed   läto
svenskarne  sig nöja. Men andra natten derefter,
som var natten efter heliga trefaldighetsdag,
höllo sig de tyska förrädarne vakna på slottet och
i rådhuset, och sedan påföljande morgon rådet
blifvit församladt, kommo sextio tyska knektar
från slottet och mer än tusen väl beväpnade män af
Hättebröderna till rådhuset,  anförda af Alf Grenerot.
Inför rådet yrkade nu Grenerot,   att listan  på  de
anklagade skulle uppläsas, och då befanns, att å
listan funnos upptagne personer, hvilka redan fyra
år förut voro döda; vittnande detta om att planen
länge närts hos tyskarne, ehuru den ej  förr kunnat
komma till utförande.    Följande dagen   blefvo
tre svenska rådsherrar gripna och släpade i fängelse,
och derefter anhöllos och häktades så många man kunde finna
af dem, som å anklagelselistan funnos upptagne. Natten
derpå, då sålunda mer än sextio svenska borgare
befunno sig i slottstornet, infann sig Alf Grenerot
hos höfvidsmannen och erbjöd honom hälften af de
fångnas egendom, om han ville lemna fångarne i hans
våld. Den tyske höfvidsmannen betänkte sig ej länge,
ty någon stund derefter kastades alla fångarne i
båtar och fördes öfver till Käpplingeholmen eller den
nu mera med Norrmalm landfästa udde, som har namn af
Blasieholmen, der de infördes alla tillsammans i ett
förfallet trähus. På det mest förfärliga sätt sökte
deras bödlar här att förmå dem att bekänna det de
förehaft förrädiska stämplingar mot kung Albrekt,
men de förklarade alla att de voro oskyldiga. Då
lät Grenerot dem få en prest, som, efter att hafva
bigtat och skriftat dem, heligt bedyrade, att de
voro oskyldiga till det brott, för hvilket de blifvit
anklagade. Detta bjelpte dock intet. De dömdes utan
vidare ransakning till döden, och Grenerot och hans
kamrater tände eld på det väl bevakade huset, och
alla fångarne blefvo på detta sätt innebrända, som
det heter i gamla handlingar, år 1389, annandag efter
S:t Eskils dag, som då inföll på helga lekamens dag,
eller natten mellan 11 och 12 Juni. 

Till syndabot och åminnelse af denna mordgerning ålades elfva år
derefter tyskarne att på sin bekostnad invid allmänna
vägen genom Södermalm uppresa tre minnesmärken af
sten. Den plats, på hvilken dessa minnesstenar restes,
kallades till följd af stenarnes pelarlika utseende
Pelarebacken, hvilket namn qvarteren rundt om den
samma ännu i dag bibehålla. Af dessa monumenter, på
hvilka stycken ur Kristi pinoshistoria voro uthuggna,
är nu mera endast ett i behåll, en kalksten om något
mer än fem alnars höjd och halfannan alns bredd,
föreställande Kristus på korset. Då denna under
tidernas lopp blifvit förnött och man velat söka i det
längsta bevara detta minne från en förgången tid, har
genom Vitterhets-, Historie- och Antiqvitets-akademiens
försorg år 1851 minnesstenen blifvit infattad i en
ram af gjutet jern, på hvars baksida läses följande
inskription:

DENNA MINNESVÅRD,
UPPSATT I ANLEDNING AF
STOCKHOLMS TYSKA BORGARES
ÖFVERVÅLD MOT DE SVENSKE
DEN 12 JUNI 1389, 
ÅTERUPPRESTES ÅR 1851.

På stenens framsida, under sjelfva korset, synes en
nu mera helt och hållet oläslig inskription.

På den höjd, som är midtför nedfarten från Götgatan
till Södra jernbanstationen, synes en väderqvarn,
och strax nedanom denna har stenen blifvit rest på
östra delen af backen, som nu mera tillhör gårdstomten
N:o 6 vid Norra Kapellgränd.

Några hundra alnar i öster från det nyssnämda
monumentet reser sig det andra minnesmärket från en
flydd tid, äfven detta betecknande ett bål, men på
samma gång äfven Sveriges befriande från utländskt
förtryck. Detta mera varaktiga och vida mera bekanta
monument är Katarina kyrka.

Efter Stockholms blodbad den 8 och 9 November 1520,
för ofta beskrifvet, för att vi här skulle ingå
i några detaljer derom, blefvo de döda kropparne,
nittiofyra till antalet, qvarliggande på mordplatsen,
Stortorget, i tvenne dagar och först på tredje
dagen hopsamlade och afförda till Södermalm, der
de uppbrändes på en hög sandås. Den ursinnige kung
Kristian skyndade sjelf till Gråmunkeklostret och
lät der upptaga liket af sin fiende Sten Sture den
yngre och dennes unge son, hvarefter äfven lemningarne
af dessa båda, jemte riksföreståndarens sekreterare
Mårten Jönssons döda kropp, affördes till Södermalm
och brändes på samma bål. Femtiosex år derefter,
eller år 1576, lät Johan III å den plats der bålet
stått uppbygga ett träkapell, för att dermed egna den
ädle Sturen en minnesvård, och detta kapell kallades
med anledning

häraf Sturens kapell. Gustaf II Adolf lät i kapellet
uppsätta en koppartafla med inskrift, innehållande
beskrifning på blodbadet och de mäns namn, som då
aflifvades.

Genom skrifvelse af den 4 Oktober 1654 förordnade
Carl X Gustaf:   »att, förutan Maria kyrka   på
Södermalm,   också  en annan, Catharina kyrka
kallad, skall, der Sture-Capellet nu står,
blifva   byggd   och   upprättad»,   och sålunda
blef denna kyrka den  minnesvård,   Sturens kapell
dittills varit.    Riksarkitekten Jean de la Vallée
uppgjorde  ritning till det prydliga templet och
kyrkan   började byggas   inom  två år   efter det
kungliga brefvet, men brist på medel och andra orsaker
gjorde, att det gick mycket långsamt med  byggnaden.
Ännu sju år derefter var man ej särdeles långt
kommen, när då varande öfverståthållaren i en till
kongl. maj:t aflåten embetsberättelse, angående
hufvudstadens kyrkor, yttrade: »Allenast står ännu S:t
Catharina kyrka   uti   byggning   och  ofullkomlig.
Och är till önska, att Eder Kongl. Maj:t och flere,
som råd och förmögenhet hafva, af Gudeligt uppsåt
och kärlek till Guds hus,   ännu något till
samma   byggnad   förära,   så skall på min flit och
pådrifvande intet mangla,   att den kyrkan   icke
skall blifva  den skönaste och sirligaste,   som i
Sverige   skall finnas.»    Detta   yttrande
måtte hafva medfört åsyftad verkan, ty i början af
1670-talet blef kyrkan fullbordad och skall hafva
varit en bland de vackraste i hela landet.

Några och femtio år derefter, den 1 Maj 1723,
uppkom å Södermalm en förfärlig eldsvåda, som lade
det herrliga templet i aska, lemnande endast murarne
qvar. Förlusten på kyrkan uppskattades till 100,000
daler silfvermynt, under det förlusten genom branden
i sin helhet beräknades till 1,578,800 daler samma
mynt. Men redan i November månad påföljande år
stod kyrkan åter färdig i hufvudsakligen det skick,
hvari hon nu befinner sig. Hon har dock sedan dess
såväl till sitt inre som yttre undergått flera
reparationer. Qvarteren närmast kyrkan benämnas ännu
»Sturen större» och »Sturen mindre».

Kyrkan är måhända den vackraste i hufvudstaden och
i afseende på sitt läge den mest imponerande. Byggd
på höjden af de gamla södra sandåsarne beherrskar
den hela den omgifvande trakten och är från hvilken
punkt som helst utom Stockholm det första, som
skönjes af vår vackra hufvudstad. Det herrliga
templet är ett värdigt monument, som skall qvarstå
långt efter det minnet af den historiska betydelse,
som med platsen är förknippad, blifvit utplånadt.

K. T-n.



Töckengrottan i Schwaben.

De schwabiska alperna utmärka sig fördelaktigt genom en
särdeles pittoresk gruppering af de åt Neckarsidan i
långa linier sig sträckande bergen. Man beundrar der
utsigternas omvexlande mångfald, kontrasten mellan
den täta bokskogens allvarsamma dunkel och ängarnes
saftiga grönska. Man ser i dessa trakter bördiga
fruktträdgårdar och en mängd trefliga, för det mesta
gammaldags städer, hvarvid intressanta historiska
minnen äro förknippade.

Bland de mera sevärda saker, hvarpå denna trakt är
så rik, intager den beryktade, genom tyska skalden
Hauff med så poetiskt skimmer omgifna »Töckengrottan»
ett utmärkt rum. Det är en droppstenshåla af väldiga
dimensioner, vackra, ofta djerfva proportioner och
bestrålad af droppstenens egendomliga skimmer --
en glans, som dock nu mera gått förlorad genom för
mycken fackelbelysning. Vid pingsten firas på detta
ställe en folkfest, och är man nog lycklig att befinna
sig i trakten vid den tiden, så är det icke konstigt
for främlingen att finna den skuggiga vägen till en
ensligt belägen äng, der grottans väldiga port öppnar
sig. Ingen svårighet är det heller då att hitta ned
i det mörka djupet, ty ljus vid ljus slingra sig
i glänsande girlander genom de imposanta rummen,
för det tjusta
ögat blottande droppstensbildningarnes bisarra
former; stundom strålar hela det kolossala hvalfvet
af bengaliska eldar, hvilket framkallar en präktig
effekt, som förökas af svärmarnes smattrande, då
detta under ändlösa ekon förlorar sig i de aflägsna
gångarnes många krökningar.

Sedan man, efter att hafva njutit af detta
förtrollande skådespel, återvänder till den öfre
verlden, möter blicken en brokig och munter tafla. En
hop landtfolk i nejdens pittoreska drägter, åtskilliga
stadsbor och några glada studenter hafva till den
ödsliga ängen förlagt scener vid en folkfest. Man
har slagit upp tält eller grupperat sig under de
smärta bokarne, sjunger visor, skrattar och pratar,
äter, dricker och pokulerar, så vida man ej glömmer
allt detta, för att taga sig en sväng i gröngräset,
hvartill en frisk orkester lifligt inbjuder.

Hvilken kontrast mellan detta lif och djupet, som
gapar derunder! Det är i sanning en tafla, full både
af romantik och ämne till betraktelser för den, som är
böjd för djupare reflexioner. Konstnären har också i
bilden å följande sida vetat att på ett lyckligt sätt
åskådliggöra detta och låtit oss kasta en blick ned i
jordens mystiska innandöme, på samma gång vi få njuta
den glada anblicken af det friska lifvet derofvan.



Spåqvinnans hämd.

Berättelse af Axel S-g.

(Forts. fr. sid. 213.)

Hade den ur »Troll-Karnas» boning utträdande
snapphanehöfdingen blickat sig tillbaka, skulle han
kunnat se, huru, så snart han hunnit ur sigte, en
gestalt smög sig fram bakom stugans hörn och skyndsamt
ilade bort på vägen, som ledde till Björknäs slott.

Medan det först skildrade tilldrog sig i
»Troll-Karnas» stuga, färdades fyra ryttare
framåt landsvägen, som här på kort afstånd följde
sjöstranden.

De tvenne främsta buro fladdrande bloss, i hvilkas
röda sken de frostklädda träden skymtade förbi likt
nattliga spöken, medan hvarje stormil jagade ett moln
af gnistor in åt den dunkla skogen. Än flammade
blossen klart och än släcktes de till hälften
af vindpustarne, men den belysning de spredo var
nödvändig, för att ej ryttarne skulle taga miste om
vägen, der ett enda felsteg kunnat störta häst och
karl i Björksjöns mörka vågor.

»Hör du, Pehr, du», yttrade den ena af de båda 
fackelbärarne till sin kamrat, »aldrig har man kunnat
säga, att Måns Klinga varit rädd om skinnet, men
nog önskar jag, att vi redan sutte vid de glimmande
ljusen på grefvens slott med en pipa i munnen och
en bräddad kanna på bordet, ty jag känner mig just
liksom litet underlig till mods i natt. Ett fördömdt
infall af ryttmästaren var det också att rida vidare
före morgondagens gryning. Fördömme mig, om jag
kan begripa, hvarföre vi skulle lemna den muntra
brasan på gästgifvaregården der borta, för att så här
trafva igenom mörka natten, med fara att bryta armar
och ben af sig på denna knaggliga väg. Var det inte
en ugglas skrik, det der?»

»Jo men, sergeant, var det så. Det är tredje gången
vi hört det i natt. Ack! jag vet en stuga långt
härifrån vid vestra hafvets strand. Der sitter en
blåögd flicka och väntar troget på mig. Och så har
hon väntat i två långa år redan

Töckengrottan i Schwaben.
Se texten härtill å föreg. sida.)

och Gud vete, om hon någonsin ser sin Pehr igen»,
yttrade till svar på sergeantens tilltal den unge
dragonen, och en suck flög hän till sundets blåa
böljor.

»Ja visst f--n ser det litet mörkt ut med den saken,
min gosse», genmälte sergeanten. »Men det höfves inte
en svensk krigare att hänga läpp, så länge fiendens
svärd hänger öfver våra hufvuden. Kungen tycker
inte om ledsna gossar. Nej sådane der som grefve
Nils sk'a de vara. Du skulle sett honom i slaget
vid Lund, du. Han bröt fram genom fiendernas led,
liksom ett fartyg för fulla segel klyfver hafvets
vågor. Och intet hugg bet på honom. Nånå det gjorde
det då aldrig på far hans heller, för gamle grefven
är hård, ser du.» De sednare orden yttrade han med
sakta röst och en menande blinkning, som dock gick
förlorad för hans tankfulle kamrat.

»Raska på hästarne litet», ljöd i det samma
ryttmästarens röst. »Jag börjar nästan ångra, att vi
ej öfver natten dröjde qvar pä gästgifvaregården. Det
var en svårare färd, än jag tänkte mig, det här»,
tillade han, vändande sig till en gammal korporal
med barska drag, som red vid hans sida.

Grefve Nils var, så vidt det flämtande skenet
från facklorna tillåter oss att se det, en smärt,
men reslig officer, hvars blickar och hållning,
der han med kraft styrde sin orolige springare,
vittnade om ett fritt och öppet sinne, en fast och
bestämd karakter.

»Gud bevare ryttmästaren», svarade korporalen, och
hans mun drog sig till en bitter grimas, hvarvid
hans yfviga mustacher till hälften betäckte hans
ansigte. »Med förlof sagdt, så uttryckte herr grefven
der en mycket sann tanke. Gamle Stolt har visst varit
med om åtskilligt i sin da'r, men slåss f--n så ogerna
i mörkret.»

»Nå d--n regera!» dundrade i det samma sergeant Klinga,
och ögonblicket derefter tumlade hans och dragonen
Pehrs hästar öfverända.

Facklorna slocknade i fallet, och i det kolsvarta
mörkret ropade sergeanten med ljudlig stämma:
»försåt!» och derpå spände han hanen på sin pistol
och drog med andra handen sin sabel.

Grefve Nils och korporalen hade ögonblickligen följt
hans exempel. Men då de fruktade att i mörkret kunna
träffa sina kamrater, vågade de ej aflossa sina skott.

Länge behöfde de ej vänta på upplösningen, ty
plötsligt uppflammade mellan träden ett par högar af
torrt ris, och vid skenet af dessa framstörtade från
alla sidor beväpnade män.

Grefve Nils kastade genast om sin häst och sökte att
åtföljd af de sina bana sig väg tillbaka, då han vid
skenet från eldarne såg, att ett par träd voro fällda
midt öfver vägen och hindrade dem att komma fram.

»Häråt Klinga, häråt Pehr!» ropade han och satte
sporrarne i sin häst; men det var för sent, återvägen
var redan spärrad af fienden. Spjut vid spjut blänkte
emot honom och ett skott fällde snart hans häst.

I ögonblicket var ryttmästaren åter på benen,
skakade af sig ett par bönder, som sökte trycka ned
honom till marken, och klöf med ett enda hugg den
enes hjessa, medan han tryckte af sin pistol midt
i ansigtet på den andre, då plötsligt ett kraftigt
slag öfver hufvudet beröfvade honom sansen.

Efter ett manligt försvar dukade också hans
följeslagare under för öfvermakten och drefvos
med bakbundna händer inåt skogen såsom fångar,
med undantag af den unge dragonen, som, träffad af
ett skott midt i hjertat, hade stupat vid stridens
början. Den stackars gossens aning hade besannats;
han skulle aldrig i denna verlden återse sin trogna
flicka.

*

3.

Stilla och fridfull inbröt sabbaten.

Klockorna i Björkö åldriga tempel manade till bön och
lofsång och hela naturen tycktes i vintermorgonens
stillhet fira en andaktstund.

Med gladt sinne iklädde sig prosten Moræus den
presterliga skruden. Han skulle ändtligen en gång å
nyo för sina kära församlingsbor förkunna det heliga
ordet. Han anade ej, att
ödet äfven denna gång hade beslutat att draga ett
streck öfver hans beräkningar.

Just som han tryckte hatten på sitt hufvud och tog
sin stora bibel under armen, instörtade Anna i rummet
blek och darrande.

»För Guds skull, gå icke ut, pappa,» ropade hon
och kastade sig i den gamles armar. »Det står
en hop främmande karlar derute, och alla äro de
beväpnade. Man frågar efter dig, min far. Ack! man
vill visst taga ditt lif.»

»Se så, barn, sansa dig», uppmanade henne
prosten. »Mitt lif står i Herrans hand, och utan
Hans vilja kröker man ej ett hår på mitt hufvud. --
Jag vill se till, hvilka dessa främlingar äro, och
höra deras ärende.»

Och med dessa ord trädde prosten ut i husets port,
der ett förvirradt sorl ljöd honom till mötes.

I en halfcirkel framför porten stod en skara af
50 till 60 män i de mest olika drägter. Bredvid
en grå bondjacka skymtade en röd rock, sådan som
danska soldaterne buro dem, och på ömse sidor om en
fårskinnspels syntes en blå och en gul rock, fordom
burna af svenska krigare. Också beväpningen var
den mest olikartade, man kunde se; det öfvervägande
antalet var beväpnadt med långa spjut och de öfriga
med skjutvapen, men till och med mycket konstlösa
vapen såsom hötjufvor och dylikt buros af dessa kung
Christians tappra och lojala försvarare.

Vid första blicken på de skäggiga ansigtena,
de vilda blickarna och den brokiga beklädnaden såg
prosten Moræus genast, att han hade för sig en skara
af dessa s. k. snapphanar, som utgjorde Skånes gissel
och ofta åstadkommo större förstöring än de båda
krigande reguliera arméerna.

Midt i kretsen stodo trenne män.

Främst stod kapten Monsen, »Troll-Karnas» son,
friskarans fruktade anförare.

Ej långt ifrån honom stod en man, som, att dömma
af den drägt han bar, var en förmögnare bonde. Den
undersätsiga kroppen, de ovanligt breda axlarne,
de utåt böjda benen och de något för långa armarne,
som slutade i ett par ovanligt stora och breda händer,
allt vittnade om en föga vanlig kroppstyrka, medan
det oproportionerligt stora hufvudet, som ändå mera
förstorades af ett tofvigt, gråsprängdt hår, med
den låga pannan och de små stela ögonen förrådde,
att naturen väl styfmoderligt behandlat honom på
förståndets vägnar. Också var »Stark», som friskarans
löjtnant mest benämdes, ehuru hans rätta namn var
Bengt Månsson, mest fruktad och värderad för sin
kroppsstyrka och sitt okufliga hat till allt svenskt.

Bakom dessa båda stod slutligen korporal Stolt, som
med händerna hopbundna på ryggen och sänkta blickar
tycktes filosofera öfver detta lifvets förgänglighet,
utan att dock med en enda min förråda någon fruktan
för den vissa död, som väntade honom.

»Var helsad, vördnadsvärde fader», helsade kaptenen
den på trappan qvarstående andlige i en ton midt
emellan allvar och hån. »Skulle ni täckas sända ett
återbud till kyrkan derborta, så gjorde ni säkert en
välgerning mot de stackars ringarne, som kunde behöfva
någon hvila efter sitt ansträngande arbete. Ni kan ju
undskylla er med att ett mycket vigtigare göromål
förestår er. Ni skall nämligen bereda en lifdömd
till döden.»

»Hvilken lag har dömt honom till detta straff?» sporde
prosten med lugn värdighet, som ej förfelade att göra
ett visst intryck till och med på de råa naturer,
som omgåfvo honom.

»Den bästa af alla lagar, ärevördige herre, styrkans
lag», svarade med ett trotsigt leende kapten Monsen,
som likväl undvek att möta den andliges allvarliga
blick. »Denne man har begått det skändligaste
dubbelmord, nämligen på tvenne oskyldiga barn. Mer än
trenne årtionden hafva visserligen kommit minnet af
detta brott att blekna, men rättvisan fordrar alltid
den brottsliges straff. Han är nu i vårt våld, och
ingen makt kan mera rädda honom.»


»Och hvad säger ni om denna anklagelse, min vän?»
sporde pastorn, närmande sig korporalen, som af Monsen
utpekats för honom.

»Den är sann, herr pastor», svarade krigaren
frimodigt. »Det var i ett ögonblick, då vreden öfver
mina kamraters mord hade förmörkat mitt sinne, som
jag begick det brott, hvarföre man anklagar mig. Jag
har alltid ångrat det, men hvad som en gång skett,
kan ej mera återgöras. Jag har i döden på slagfältet
sökt glömska af det förflutna, men döden har envist
undvikit mig. Nu är jag beredd att dö, bara det
går snart.»

»Se så, herr pastor, nu har ni hört brottslingens
bekännelse och nu framåt!» utropade Monsen, medan
Stark med en knuff vände om sergeanten och något
omildt satte honom i gång.

Moræus, som här såg, att inga invändningar skulle
kunna rädda den lifdömde, beslöt att följa honom i
hans sista ögonblick och anträdde derföre vandringen
vid hans sida.

»Tack för er välmening, herr pastor», afbröt
korporalen de tröstens ord, hvarmed den andlige ämnade
uppehålla hans mod, »men jag skall nog veta att dö
så, att jag gör mitt regemente heder. Vill ni bara
helsa min hustru och mina barn, hvilkas vistelseort ni
finner antecknad på ett papper i min ficka -- just der
ja -- och, om ni kan, vid tillfälle hos kungen lägga
in ett godt ord för dem, så skall jag möta mitt öde
med lugn. Kan ni vidare få ett bud till gamle grefve
Stålsköld, så säg honom, att hans son vid det här
laget är bortförd såsom det der följets fånge, hvart
vet jag ej», tillade han med sänkt röst. »Hm! Det
grämer mig ändå, att jag ej skulle få dö för en ärlig
krigares svärd, utan för det här packets ...»

Den kalla mynningen af en pistol, som trycktes emot
hans ena kind tystade här den talandes tunga, medan
Stark hviskade i pastorns öra:

»Och jag säger er, herr pastor, att om ni nämner ett
ord till grefven, så skall innan nästa morgongryning
den röda hanen gala på er gård.»

»Jo jo, du är stor på dig nu, gamle skräflare»,
föll honom Stolt här i talet. »Men vill du lossa mina
armar på en stund och sätta ett godt svärd i min hand,
så skall jag snart tysta munnen på dig.»

»Jag tänker, din tystnar förr, min gubbe», svarade
Stark med ett elakt grin, »men inte blir det af köld
som du ser», tillade han, pekande på en hög af torrt
virke, som var uppstaplad på en liten slätt midt inne
i den här ganska täta skogen, dit man just nu anlände.

»Så mycket bättre», inföll korporalen. »Morgonen är
kall, känner jag.»

»Och nu till verket, kamrater», återtog Stark, åt
hvilken det hufvudsakliga bestyret med afrättningen
tycktes uppdraget. »Ser du, min gubbe», hviskade han
i Stolts öra, »det var min systers barn du slungade
i elden, och min systers förnuft du stal. Jag har
sökt dig i 3 och 30 år och du kan inte göra dig en
föreställning om den vällust jag känner, då jag nu
får betala dig vår gamla skuld och det med samma mynt
som du ser och utan att knussla på räntan heller.»

Korporalen bet ihop tänderna och gaf den andre en
föraktlig blick, och derpå vände han sig ännu en gång
till pastorn med orden:

»Glöm ej min hustru och mina barn.»

»Herren anamme din själ i sina händer», bad Moræus
fromt och höjde sina händer välsignande öfver den
gamle krigarens hufvud.

Ett dussin starka händer grepo nu korporalen och
slungade honom upp i luften med sådan kraft, att,
då han åter föll ned, ett midt i bålet fästadt spjut
trängde igenom hans kropp, så att han till nästan
hela sin längd befann sig uppträdd derpå, ett under
snapphanekrigens vilda utrotningsfejder ej sällan
förekommande dödssätt.

Snapphanar, som grepos med vapen i hand, blefvo ofta
genomstungna med glödgade spjut längs igenom och
upprestes på så sätt utefter vägarne, de öfrige till
skräck, och det gafs,
enligt en af våra samtida historieskrifvare,
exempel på att dessa grofva vilddjurskroppar under
svordomar och hädelser uthärdade flera dagar i en
sådan belägenhet. Då tillfällen dertill gåfvos,
försummade fribytarne naturligtvis icke heller att
utöfva repressalier mot de svenska soldater, som voro
nog olyckliga att falla i deras våld.

Då det skarpa spjutet genomträngde hans kropp, bröt
ett dämpadt skri öfver Stolts läppar, medan han gaf
sina bödlar en blick, som kom mången af dem att med
fasa vända sig bort.

Stark ensam tycktes njuta af det ohyggliga skådespel,
vid hvilket han fungerade som regissör. Han gnuggade
förnöjd sina händer och skrattade mellan tänderna för
hvarje gång den stackars korporalens drag förvredos
af smärtor, dem han fåfängt sökte bemästra.

»Jo jo, samvetet slår honom», hånade fribytaren,
»eller kanske fryser den stackars karlen. Elda på
gossar, vi behöfva inte spara på veden.»

Med raffinerad grymhet fruktade han, att om man
dröjde längre med bålets antändning, skulle offrets
lifsandar flykta och han derigenom blifva känslolös
för den nya smärtan af elden.

På en gång antändes sålunda timmerhögen i alla hörnen
och allt längre och längre sträckte sig eldtungorna,
mellan hvilka offret vred sig som en mask, tilldess
hela bålet på en gång flammade upp och gjorde slut
på hans plågor.

Moræus, som ända hittills med ansigtet doldt i
sina händer legat på knä försjunken i bön för den
olycklige korporalens själs frälsning, reste sig nu
upp, och det var, liksom hade den Allsvåldige sjelf
talat genom hans mun, då han med ljungande stämma
och med handen visande på bålet utropade:

»O! J förtappade, som i eder förmätenhet burit hand på
ett af Guds skapade heläten och gått den gudomliga
rättvisan i förväg, frukten J ej Herrans straffande
hand, som tung skall drabba eder. Skriften säger icke
förgäfves, att den, som griper till svärd, skall med
svärd förgås. Ve derföre öfver er och edra hus! Tung
skall denna blodskuld hvila öfver dem och Herrans
hand skall hemsöka intill tredje och fjerde led.

Väck, o Herre, dessa själar! Hören J, der talar den
Allsvåldiges röst. På knä, på knä, syndare! Nu kommer
Han, som makt hafver i vädret.»

Den gamle tycktes växa till en jätte genom den
nästan öfvernaturliga kraft, som genomströmmade
hela hans väsende, och då vid hans sista ord, liksom
till en bekräftelse på dem, en väldig stormil, som
bräckte grenar och trädtoppar, brusade fram öfver
deras hufvuden åtföljd af ett snömoln så tätt att
luften förmörkades, böjdes ofrivilligt hvarje knä
och blottades hvarje hufvud.

*

4.

Björksjöns strand, som i allmänhet ligger obetydligt
öfver vattenytan, höjer sig småningom i nordvest,
tilldess den på ett ställe springer upp till en ganska
brant klippås som, föga bred, sträcker sig temligen
långt inåt landet och blir högre och otillgängligare,
ju längre den kommer från sjön.

Midt på denna ås, inne i den här nästan otillgängliga
skogen, lågo ruinerna efter en gammal riddareborg,
uppförd, enligt hvad sägnen förmälde, i fjortonde
århundradet af en riddar Tove, efter hvilken den
ock hade sitt namn; och kunde stenar tala, skulle
Toveborgs nu till större delen nedrasade murar kunnat
förtälja mången sägen från den gråa forntiden, deri
riddar Tove och de följande borgherrarne spelade
hufvudrollerna i mer än ett blodigt drama.

Folktron visste att berätta, det riddaren sjelf en
gång med sina män brutit sig in i ett vid Björksjöns
strand då beläget förenadt munk- och nunnekloster,
stulit dess rika skatter och dess dyrbaraste klenod,
priorinnans egen systerdotter, den sköna fröken Ellida
af en förnäm dansk ätt, hvars namn sägnen likväl ej
upptagit. Efter utförandet af denna illbragd hade
riddaren tagit den sköna fröken framför sig i sadeln
och återvändt till sin borg, men vid framkomsten
dit hållit i sina armar liket af den sköna flickan,
hvilken af den häftiga ridten dödt. Vid upptäckten
häraf stötte riddaren svärdet i sitt eget

bröst, och allt sedan dess har hans ande hvarje
midnatt fridlös irrat kring i slottets förfallna
salar.

Denna och flere dylika sägner, som voro förbundna
med den gamla borgen hade fridlyst dess lemningar,
och ingen af traktens invånare satte gerna sin fot
i Toveborgs närmaste grannskap, sedan skymningen
inträdt.

Dagen hade lidit nära sitt slut, skymningen hade
fallit på, och klar och strålande höjde sig månen
långsamt öfver skogen, gjutande sitt silfverskimmer
öfver Toveborgs rasade murar, dem sekelgammal mossa
och slingrande murgrönsrankor flerstädes förvandlat
till grönskande kullar. Allt var dock nu täckt
af snö, och den enda qvarstående delen af borgen,
det runda tornet, som trotsat århundradens ihärdiga
förstörelsearbete, höjde sig mellan de frosthöljda
träden som ett gigantiskt spöke i det bleka månljuset.

Från en af kamrarne i tornets öfra våning lyste det
matta skenet af en lampa, och i denna kammare vistades
tvenne personer.

På en bädd vid fönstret låg med ombundet hufvud Nils
Stålsköld och vid hans sida, betraktande honom med
blickar af det lifligaste deltagande, satt en ung
flicka, hvars korpsvarta lockar, blixtrande ögon och
bruna hy tydde på en härkomst från sydligare länder
och bildade en skarp kontrast mot den sårades nordiska
drag med det blonda håret och den ljusa ansigtsfärgen.

En något bisarr drägt af brokiga färger, hvilken
emellertid ingalunda missklädde henne, och åtskilliga
smycken af ovanlig form gåfvo hennes utseende likhet
med dessa fredlösa nomader, dem vi benämna zigenare,
och hennes drag motsade, såsom vi ofvan nämt, på
intet sätt en sådan förmodan.

ryttmästaren tycktes yra. En häftig rodnad, som
stundom sprang upp på hans kinder, och den oroliga
kastningen på hufvudet utvisade, att en hetsig
feberglöd brann i hans ådror.

»Framåt, mina gossar», utropade han i sömnen. »Än en
gång till storms och segren är vår. Lefve kungen!»
Han lyftade sin arm och fäktade vildt, liksom hade
han suttit i spetsen för sin sqvadron och huggit
omkring sig af alla krafter. »Kungen kommer. Se
der, nu vika rödrockarne. Hurrah, kamrater! De fly
... slaget är vunnet.»

Han tystnade och armen föll åter ned, medan han
oroligt vred sig på sitt läger.

Hans vårdarinna ömsade ett nytt omslag kring hans
hufvud och jemkade kudden till rätta.

»Tack, Anna,» mumlade han halfhögt.

Den mörka flickan svarade ej; en lindrig rynkning af
pannan utvisade blott, att hon ej med välbehag hörde
det namn, som ständigt sväfvade på den sårades läppar.

»Tack, du goda flicka», fortfor grefven. »Ack! hvad du
har blifvit vacker, sedan jag såg dig sist. 'Björkö
ros' har aldrig blommat skönare. Kyss mig, Anna,
mitt hufvud bränner som en eld ...»

Flickan böjde sig ned och tryckte en sakta kyss på
den slumrandes läppar.

»Snart skall vårt bröllop stå, du. Björknäs gamla
salar skola än en gång stråla af tusende ljus och
kungen kommer sjelf till vårt bröllop. Då skall molnet
fly från min faders panna och du blir den goda fé,
som tänder fridens och sällhetens lampa i den gamla
borgen. Sjunger du än, Anna? Sjung för mig balladen om
'Riddar Tove'. Jag är riddar Tove ... jag stal ditt
hjerta, jo jo.»

Här tystnade han, och flickan sköt hastigt sin stol
något tillbaka från bädden, då dörren öppnades och
Starks bistra ansigte stacks in i rummet.

»Du sitter väl ej och förgapar dig i den der
grefliga junkern, Karina,» mumlade han med en missnöjd
blick på den vackra flickan. »Akta dig för det,
ty alla Stålsköldar komma ofärd åstad. Det är en
förbannad slägt, ser du. Se nu väl till, att han ej
gör något rymningsförsök, och lyssna väl, om du hör
något buller från rummet bredvid. Den andra fågeln
tyckes inte trifvas särdeles väl i buren. Nånå,
vi tänka inte förvara honom der så länge. Den der
högmodiga korporalen har redan gått till ett möte
med salig bror min, he he och
från sådana der möten kommer man aldrig tillbaka
... Se ej för djupt i officerens ögon, säger jag ännu
en gång; de skola ändå snart se in i en annan verld,
de.» Efter dessa varningar och förmaningar sköt han
åter till dörren, och snart bortdog ljudet af hans
tunga steg i den branta torntrappan. 

Då nedtog Karina
en cittra från väggen och sedan hon med konstfärdig
hand slagit några svaga ackorder, uppstämde hon med
en klar och välljudande altstämma balladen om

»Riddar Tove»:

 "På Toveborg satt en riddare båld
 Och skådade ut öfver trakten.
 Visst var ej den riddaren just hjertligen tåld,
 Det är aldrig den, som har makten,
 Och makten hade herr Tove.

 Den starkaste var han i Skånes land,
 De vildaste hästar han tämjde,
 Och slöt han igen sin stålfasta hand,
 En hästsko sönder han klämde.
 Så stark var riddaren Tove.

 Så satt han ännu, när dagen sitt slut
 Var nära och skuggorna skymde,
 I Toveborgs torn och blickade ut.
 Hvarthän månne tankarne rymde,
 Hvad drömde riddaren Tove?

 Långt borta i fjerran sig speglade då
 Ett kloster i Björksjöns vatten,
 Ej var det väl dit hans tankar så
 Jemt smögo i tysta natten?
 Så drömde riddaren Tove,

 Tills upp han sprang ifrån fönstrets härd
 Och trädde i riddaresalen
 Och gjordade om sig med hjelm och svärd
 Och red med sitt folk ned i dalen,
 Den fruktade riddaren Tove.

 Till klostret, som låg der i månans sken,
 Som strålade klart öfver nejden,
 Och inom dess murar allt hvilade re'n,
 Men aldrig glömde de fejden,
 Som tändes af riddaren Tove.

 Vid midnattstimman med buller och dån
 Brast porten för yxhuggen täta.
 Ur sömnen spratt upp hvarje klostrets son,
 Der kommo munkarne feta
 Att möta riddaren Tove.

 Och hvalfvet genjöd af stridens brak
 Allt tätare huggen klungo
 Och hvar Herr Tove gick fram så rak
 Förfärade munkarne sprungo,
 Ty fruktad var riddaren Tove.

 Och inom en timma var striden all
 Och klostret i riddarens händer.
 Och vann han tillika vid klostrets fall
 Mång' skatter från främmande länder,
 Den lycklige riddaren Tove.

 Men skönsta klenoden, som riddaren vann,
 Var dock den fagra Ellida.
 Båd' verldens förakt och de munkars bann
 Med fröjd han för henne månd' lida,
 Och hem vände riddaren Tove.

 Hans springare flög öfver stock och sten,
 Så gnistorna sprungo ur hällen,
 Ty natten led och der tändes re'n
 En flamma på östliga pellen,
 Då hem lände riddaren Tove.

 Men ve! så snöhvit är flickans kind,
 Han kysser den bleka hamnen,
 Men svaras allena af arlavind,
 Ett lik blott han håller i famnen,
 Den stackars riddaren Tove.

 Då drog han med ens sitt goda stål
 Och stötte det in i sitt hjerta,
 Och när hans svenner de hunno sitt mål,
 Så stodo de slagna af smärta
 Vid liket af riddaren Tove.


 Så drabbade bannet den stolte ändå, 
 Och än ser man riddaren ila 
 Kring Toveborgs murar och klaga på, 
 Att aldrig hans ande får hvila,
 Den osälle riddaren Tove.

 Då stiger ur skuggan en bleknad hamn,
 Hon lyssnar till riddarens smärta
 Och bjuder den osälle ro i sin famn,
 En famn utan klappande hjerta,
 Ty det stal riddaren Tove."

»Ty det stal riddaren Tove», sjöng den sårade
efter, och vid det han blickade upp, såg han Karinas
mörka ögon, i hvilkas fransar perlade ett par klara
tårar, med ett svärmiskt uttryck höjda mot himlen,
medan handen, som höll cittran, hade sjunkit ned
mot golfvet.

Så, som hon der satt, med hufvudet något
tillbakalutadt, med de mörka dragen och de svarta
lockarne starkt belysta af det bländande månskenet,
var hon hänförande skön.

Också betraktade henne Nils med synbart välbehag,
och det var med en värma, som kom rakt från hjertat,
han tryckte hennes hand och hviskade ett sakta:

»Tack för sången!»

Han satte sig upp och drog flickan intill sig, och
hon lutade sig halft omedvetet mot hans bröst. Så
sutto de ett ögonblick båda försänkta i drömmar,
tilldess Karina med mildt våld lösgjorde sig från
hans omfamning.

»Hvad skulle er Anna säga, om hon sett er i det der
ögonblicket, herr grefve?» frågade hon och klämde
sönder tårarne emellan ögonlocken.

»Hon skulle flugit dig om halsen och kysst dig, du
goda flicka», svarade Nils. »Men säg mig, huru har
du lärt dig balladen om 'Riddar Tove?' Du sjöng den
makalöst, vid min ära. Jag trodde, att den blott var
känd i vårt närmaste grannskap.»

»Jag lärde mig den redan som barn, och det ändå i
samma rum, der vi nu sitta. Det flyter zigenarblod
i mina ådror, ser ni, herr grefve, och jag följde då
med mina föräldrar. I vår trupp befann sig också en
gammal gumma, som var född här i socknen. Af henne
lärde jag mig sången och af henne fick jag veta, att
det skulle varit just vid det här fönstret riddaren
plägade sitta och skåda bort mot klostret.»

»Men huru har du nu kommit med den der galgfågeln,
som plägar titta in här ibland?»

»Han har räddat mitt lif en gång, då den svarte Aivo
ville taga det, och jag har lofvat att blifva Starks
... hustru», svarade hon dröjande och uttalade det
sista ordet med bortvändt hufvud, medan en lindrig
rodnad förmörkade hennes bruna kind. »Men låtom oss nu
ej förspilla tiden med onyttigt prat; jag har vigtiga
saker att tala med er om. Huru känner ni er nu?»

»Jag har aldrig mått bättre», svarade ryttmästaren och
sträckte med välbehag ut armar och ben. »Det var blott
under slummern, som min hjerna brände lik en eld!»

»Så vet då, att man i morgon ämnar taga ert lif»,
hviskade Karina upprörd.

»Hå hå, skaffa mig blott mitt goda svärd tillbaka,
och det skall komma att stå dem dyrt nog», utbrast
grefve Nils uppfarande.

»Sakta, herr grefve, att ingen må höra oss. Jag
vill ännu denna qväll hjelpa er på flykten. Större
delen af kapten Monsens folk har i dag öfvergifvit
honom, nedlagt sina vapen och återvändt till sina
hem. Det lär ha varit prosten här i församlingen,
som omvändt dem och kommit dem att blygas öfver sitt
vilda lif. Kaptenen är vid ett förfärligt lynne i
dag, och ert lif är icke värdt ett halmstrå, om ni
i morgon bittida finnes qvar i Toveborgs torn. Med
återstoden af sitt folk är emellertid kaptenen i
afton ute på något ströftåg; jag tror han ämnar taga
en del af svenska fältkassan, som är på väg till
kungens qvarter ...»

»Om jag bara hade ett tjog af mina raska dragoner
här», utbrast ryttmästaren, »så skulle jag väl betala
dem i ett mynt, som de aldrig skulle glömma.»

»Och då qvarstanna här i tornet endast fyra eller fem
man, hvilka skola bevaka er, men för att söfva deras
vaksamhet, har jag blandat en sömngifvande dryck i
det vin, som nattvakterna hafva fått, och inom en
timma skola de allesamman vara insomnade.»

»Jag blir dig skyldig hela mitt lifs tacksamhet, du
ädla varmhjertade flicka», utropade grefve Nils och
kysste eldigt den vackra flickans hand. »Hvilken lön
skall jag kunna gifva dig för en sådan uppoffrande
vänskap?»

»Tänk blott någon gång på den famn, som bjöd er ro,
en famn utan klappande hjerta!»

»Du är icke lycklig, Karina?»

»För mig finnes ingen lycka på jorden», suckade
den sköna Karina. »Aivo var en gång min dröm, men
han bedrog mig för en blek, nordisk flicka, men jag
hämnades ock min smälek på min rival och jag krossade
den stolte Aivos hjerta. Nu längtar jag blott att
få dö. Säg mig, grefve Nils, skulle ni någon gång
vilja gå till zigenarflickans graf och lägga dit en
minnesblomma, när jag en gång är död?»

»Hvarföre sysselsätta dig med sådana dystra tankar,
min goda Karina. Du är ung, du är god och skön. Du
förtjenar att blifva lycklig, och du skall blifva
det. Följ du mig till min faders gods. Du skall der
blifva en medlem af vår familj.»

»Tack för er godhet, herr grefve, men der passar
zigenarflickan lika illa, som skogens vilda blommor
i slottets granna parker. Nu måste jag se till,
om sömndrycken gjort sin verkan.» Och med dessa ord
ilade hon ut ur rummet och flög med ljudlösa steg
utför trapporna.

Nils ryckte emellertid bort bindeln från sitt hufvud
och gick ett par slag öfver golfvet.

»Håhå», mumlade han gladt.    »Det går bra.»

Ögonblicket derefter stod Karina åter i rummet.

»Vakterna sofva redan. Nu måste vi skynda, så att
ni före daggryningen är i säkerhet inom slottets
murar, ty faller ni åter i kaptenens händer, så är
ni förlorad.»

»Än min kamrat då? -- du vill väl ej, att jag skall
öfvergifva honom?»

»Nej, herr grefve, han är redan förberedd.» Och vid
ett lätt slag på dörren till det angränsande rummet
öppnades denna och lemnade rum för sergeant Klingas
undersätsiga figur och fryntliga ansigte.

»Och här äro edra vapen», yttrade flickan vidare och
framtog dem ur bädden, der hon haft dem dolda.

»Vid min krigareära, herr ryttmästare, jag har aldrig
sett en flicka, så klippt och skuren att blifva
Måns Klingas hustru, som den der svartögda ungen»,
bedyrade sergeanten, och hans små plirande ögon
vidgades af förtjusning, vid det han fästade dem på
zigenarflickan, som skrattande drog sig undan hans
smekningar. »Anfäkta, hvad hon är stolt! Ja hon har
något af mitt eget sinne. Men en kyss skall du gifva
mig, sötunge, eller jag ... Nå regera och besitta, har
hon inte händer som en dragon», utbrast den stackars
Klinga, vid det att en bastant örfil smällde på hans
kind. »Men det tycker jag om, flicka. Det är ruter
i dig. Du är skapt till soldathustru, det är säkert
som kungens ord.»

»Se så, min kära Klinga, du får spara ditt frieri
till ett lämpligare tillfälle. Och nu framåt!»

»Drick först ett glas vin, herr grefve. Det skall
gifva er krafter till vandringen genom skogen.»

»Din skål, sköna Karina!» utropade Nils och höjde
sin bägare.

»Vår skål, herr grefve», inföll sergeanten och drack
sin bägare i botten, »Karinas och min!»

Derefter stego de varsamt utför torntrapporna, för
att ej väcka de sofvande, och anträdde vandringen
genom skogen.

Då de anländt till landsvägen, stannade Karina och
räckte ryttmästaren sin hand med orden:

»Och nu farväl, herr grefve. Glöm ej zigenarflickan!»

Sedan räckte hon sergeanten sin hand, och Nils Klinga
fattade den också, men i motsats till grefven nöjde
han sig ej med att trycka den, utan behöll den qvar
i sin och förklarade med bestämd röst:


»Och nu är du i din tur fånge, sköna Karina. Först som 
Måns Klingas hustru kommer du att lemna Björknäs slott.»

Och flickan, hvars hand liksom af ett skrufstäd fasthölls 
mellan sergeantens starka fingrar, såg sig verkligen fången.

Huruvida hon just med så stor saknad öfvergaf sina vilda 
kamrater i Toveborgs ruiner, veta vi ej, allt nog den sköna 
Karina lät den lycklige sergeanten behålla sin hand och 
fortsatte vandringen vid hans sida.

*


5.

Det ståtliga Björknäs slott var ett bland de många 
herresäten, som hade trettioåriga kriget att tacka för sin prakt 
och glans. Änskönt slottet af ålder varit Stålsköldska familjens 
stamgods, blef det dock af den från detta krig hemkomne 
general Stålsköld så grundligt restaureradt, att det vid tiden 
för vår berättelse utgjorde ett af de präktigaste herresäten 
i Skåne.

I den ståtliga riddaresalen med dess vapenprydda väggar 
finna vi grefve Bernhard i en högkarmad länstol framför den 
stora spiseln, på hvars galler han lagt upp sina fötter, medan 
han med tillbakalutadt hufvud och halfslutna ögon tyckes 
drömma om förflutna tider.

Bredvid honom sitter hans syster, enka efter en tysk 
riksgrefve, hvilken varit i svensk tjenst och efter hvars död 
den barnlösa grefvinnan flyttat öfver till sin broder i Sverige, 
förökande de rikedomar, som en gång skulle tillfalla grefve 
Nils. Grefvinnan Ebba är ett resligt fruntimmer med ädla, 
allvarliga drag, hvilkas något stränga uttryck förmildras af ett 
par stora själfulla ögon. Stundom skakar hon betänkligt sitt 
hufvud, då hon betraktar sin broder. Slutligen reste hon sig 
upp och nalkades grefven, på hvars axel hon lade sin hand, 
liksom för att återkalla honom till det närvarande.

»Käre broder», yttrade hon vänligt, »jag begriper ej,
hvad som på sednare tider tagit vid dig. Är du grefve
Bernhard Stålsköld, du, den man, som en gång ägde
binamnet 'Hård'? Visst hafva stormar brutit fram
öfver din lefnads bana, men nog plägar den starka
eken kunna med högburen krona trotsa mången storm.»

»Ser du, syster, just i ekens styrka ligger ock
dess svaghet. Björken böjer sig smidig och ödmjuk
för blåstens ilar, medan den trotsiga eken bräckes,
när stormvinden kommer.»

»Se så, förjaga nu dessa besynnerliga tankar. Dessa
aningar om stundande olyckor, som du ständigt närer,
äro ju blott foster af din upprörda fantasi och,
broder Bernhard», tillade hon mildt och allvarligt,
»de äro hädelser mot den goda försyn, som leder våra
öden och hvars hand allena skiftar kommande fröjder
eller sorger.»

»Fantasier säger du», utropade grefven
uppbrusande. »Är det då ej en verklighet, att min
Nils är fången hos dessa vilda fribytare, som åter
börja genomstryka våra nejder?»

»Man vill naturligtvis endast aftvinga dig en dryg
lösesumma för gossen, och huru stor summan än må
blifva, så kunna vi ju betala den.»

»Men att dagtinga med dessa uslingar! Nåja, man
skall smeka dem först och fånga dem sedan. Nu,
om någonsin, är handling, och snabb handling, af
nöden.» Han började att med hastiga steg vandra
fram och åter i salen, och hans panna lade sig i
bistra rynkor. »Huru? Man vågar gäckas med Bernhard
Stålsköld, man bedrifver sitt djerfva spel in på
Björknäs murar och skipar sin så kallade rättvisa,
det vill säga begår mord på svenska soldater så
godt som under mina egna fönster! Det är dock ett
något högt spel man spelar. Fruktar man då ej min
hämd? Skulle min arm vara så försvagad, mitt svärd
så förrostadt, att jag ej skulle kunna näpsa dessa
djerfva skurkar? Välan! Man har kastat stridshandsken
åt mig. Striden är visst ojemn, ty en ädel riddersman
borde ej besudla sina vapen i en fejd mot dessa
röfvareband, men jag upptager den ändå. Jag känner
mig nästan ung på nytt, vet du syster.»

Hans gestalt tycktes återtaga all sin fordna
spänstighet. Hans ögon gnistrade och hans näsborrar
vidgades liksom stridshästens vid vapenbullret.

Vid ljudet af en ringklocka trädde kastellanen,
en gammal vapenbroder till grefven, in i salen och
stannade förundrad vid åsynen af den plötsliga
förvandling hans herre undergått.

»Hör på, Peder, äro vi så gamla, du, att vi ej orka
föra ett svärd mot vårt lands fiender?» frågade
öfversten, och den gamle kastellanen svarade raskt:

»Vasserra, herr grefve! Visst är min arm litet styf,
åldern har det med sig, och inte för jag min klinga
mer som jag förde den för 30 år sedan; men nog skall
jag med glädje draga den, då ni, herr öfverste,
ännu en gång vill föra oss i striden.»

»Det är bra, gamle gosse. I morgon, i första
dagbräckningen skall du hafva godsets folk samladt på
slottet och väpnadt. Vi skola söka upp dessa djerfva
snapphanar och nedgöra dem till sista man. Sitter
hexan i tornkammaren?»

»Dit sattes hon redan på förmiddagen.»

»Godt! -- Gå nu och njut en väl behöflig hvila,
Peder. Glöm ej i första dagbräckningen!»

»Nej, ers nåd», svarade kastellanen och lemnade rummet.

»Hvarföre har du låtit gripa spåqvinnan?» frågade
grefvinnan, så snart Peder aflägsnat sig.

»Hm! Hon har i natt haft besök af snapphanarnes
anförare just ...» Öfversten hostade förläget, då
han höll på att säga: »just som jag lemnade hennes
hus.» Han blygdes nämligen att för sin syster omtala
sitt besök i »Troll-Karnas» stuga. »En af mina
tjenare», återtog han efter en stund, »som i natt
befann sig på hemvägen och dervid i mörkret gick
miste, så att han kom ända fram till hexans boning,
kunde ej lägga band på sin nyfikenhet, utan tittade in
genom fönstret och fick då der inne se en beväpnad,
svartmuskig karl. Af de få ord, han kunde uppsnappa,
inhämtade han emellertid, att främlingen var Karnas
son och anförare för den friskara, som i dag begått
mordet på korporalen. Jag skall väl söka att med
lämpliga medel lossa den gamla hexans tunga och förmå
henne att bekänna, hvarest skurkarne hålla till. Och
nu är det tid att gå till hvila; det torde allt blifva
ett rätt hårdt arbete i morgon, syster.»

»Jag går upp till den stackars Anna. Hon har gråtit
hela dagen öfver vår Nils och först mot aftonen lugnat
sig något. Prosten Moræus var här på eftermiddagen
och bad, att vi skulle behålla henne qvar på Björknäs,
så länge snapphanarne göra trakten osäker. -- God
natt, Bernhard!»

»God natt, syster. Kyss det goda barnet från mig
och säg henne, att jag i morgon återför hennes
brudgum. Sedan skall barnens bröllop snart firas.»

Och sedan grefvinnan lemnat salen, gick grefve
Bernhard att söka den hvila, som ödet likväl hade
beslutat ej heller denna natt förunna honom.

Just som han lade handen på dörrlåset till sitt
sofrum, hördes från slottets bottenvåning ett doft
och oredigt buller, som allt mera närmade sig;
och då grefven skyndade att öppna salens dörr och
lyssna nedåt trappan, förnam han tydligen bullret af
en pågående strid; skarpa hugg byttes, och ett och
annat utrop af vrede eller smärta genljöd i nattens
stillhet genom den gamla byggningen.

Att rycka ned ett svärd från väggen och skynda utför
trappan till skådeplatsen för den nattliga striden
var för grefven ett ögonblicks verk.

Men innan vi beskrifva det uppträde, som här mötte
slottsherrens blick, vilja vi gå något tillbaka i vår
berättelse och uppsöka Nils Stålsköld med hans båda
deltagare i den nattliga flykten, dem vi lemnade på
landsvägen efter vandringen genom Toveborgsskogen.

Några uppstigande moln, som för en stund bortskymde
månen och hastigt försatte våra trenne vandrare i
det djupaste mörker, nödgade dem att endast långsamt
och försigtigt röra sig framåt på vägen, som här lopp
tätt intill vattnet.

Plötsligt nådde ett lätt buller från sjön jemte ljudet
af talande röster deras öron.

Karina drog hastigt sina båda följeslagare med sig
in i skogen, i det hon hviskade:

»Det var kaptenens röst.»



Nedhukade bakom några täta buskar, blefvo våra flyktingar, 
så snart den frambrytande månens sken föll öfver sjön, 
varse en båt, hvilken man just höll på att skjuta i vattnet, 
medan vid pass ett halft dussin män, stödda på sina vapen, 
tycktes afbida det ögonblick, då farkosten skulle blifva i 
ordning att mottaga dem.

Ett stycke från vattnet och således tätt invid landsvägen 
stod friskarans anförare inbegripen i ett halfhögt samtal med 
sin löjtnant.

»Jag tror, du är rädd, min gosse», yttrade Monsen skrattande, 
liksom till svar på någon af den andre gjord invändning.

»Rädd!» upprepade Stark och höjde föraktligt på axlarne. 
»Nej, men den här färden kan sluta illa. Känner jag den 
der gamle björnen på Björknäs rätt, så är han i stånd till 
att låta oss alla dingla i galgen i morgon bittida, om 
företaget misslyckas. Jag fruktar ej att brottas med björnen, 
men inte gör jag det gerna i hans eget ide.»

»Bah! Det kan ej misslyckas. Nere vid sjelfva vattenbrynet 
finnes en hemlig port, som leder in i bottenvåningen 
af vestra tornet, der min mor sitter fången. Erik och Kristian 
rodde förbi der i dag, förklädde till bönder, och de hafva 
försäkrat mig, att det gamla låset är så förrostadt, att man utan 
synnerlig möda kan bryta upp det. Slottets invånare anse 
byggnaden så otillgänglig från sjösidan, att de ej tyckas 
befara något anfall från det hållet. Dessutom har Erik sjelf 
i fordna dagar varit i grefve Stålskölds tjenst, så att han 
fullkomligt känner till både slottets inre och dess invånares 
vanor, och han har med sitt hufvud ansvarat mig för den 
lyckliga utgången af vårt företag. Dessutom har jag svurit 
att, till hvad pris som helst, befria min stackars moder; ty 
den gamle tyrannen deruppe skulle säkert låta henne med 
sitt lif betala hans sons. Nu skola vi slå två flugor i en 
smäll, som ordspråket säger.»

Med dessa ord steg kaptenen med ett belåtet skratt utför 
sluttningen och i båten, der hans folk redan förut intagit 
sina platser.

Knappt hade de första årtagen afbrutit nattens tystnad, 
då grefve Nils, hvilken vid kaptenens sista ord erfarit en viss 
obehaglig tryckning kring halsen, sprang upp och med utropet: 
»här är ingen tid att förlora!» ilade framåt vägen.

»Vänta, herr grefve», hejdade honom Karina. »Omvägen 
kring sjön är lång, och de skulle då få för långt försprång. 
Vid 'Troll-Karnas' stuga ligger alltid en båt. Med den skola 
vi utefter stranden hinna före dem till slottet.»

Och med snabba steg skyndade hon till det ställe der 
båten plägade förvaras. Den fanns också ganska riktigt på 
sin plats; och, sedan Nils tagit plats vid ena åran och Karina 
vid den andra, sköt den lätta farkosten pilsnabbt fram öfver 
Björksjöns vågor.

En qvarts timma senare klappade våra trenne äfventyrare 
på slottsporten, som vid grefve Nils' anrop genast öppnades 
för dem af ett par yrvakna tjenare.

Vid inträdet på gården mötte han den gamle kastellanen, 
som just kom ned från riddaresalen, för att begifva sig till 
sin bostad i motsatta delen af byggnaden.

Sedan Nils i korthet berättat för den gamle krigaren om 
det nattliga besök, som ämnades dem, lät gubben skyndsamt 
beväpna slottsfolket och stod snart, jemte ryttmästaren och 
sergeanten, i spetsen för ett tjog beväpnade män, till reds att 
möta de objudna gästerna, som ej länge läto vänta på sig.

Knappt hade slottsfolket intagit sina platser på ömse 
sidor om det mörka hvalf, som vidtog vid slutet af den korta 
trappa, hvilken från vattnet ledde upp till tornets bottenvåning, 
förrän ett doft brakande tillkännagaf, att det gamla portlåset 
efter ringa motstånd gifvit efter, och ögonblicket derpå närmade 
sig talrika och snabba fotsteg mot hvalfvet.

Just som snapphanarne inträdt deri, föllo slottets 
försvarare öfver dem, och en ursinnig strid uppstod i det låga 
rummet, öfver hvilket ett par i samma stund antända facklor 
spredo ett flämtande sken.

Tre eller fyra af snapphanarne hade vid det första plötsliga 
anfallet träffats af dödliga hugg; men de öfriga stredo 
förtvifladt, ehuru med föga hopp, mot öfvermakten.

Fåfängt sökte Nils ett möte med friskarans chef. De 
hade båda under stridens hetta blifvit skiljda långt ifrån 
hvarandra.

Så snart Monsen såg, att allt hopp om seger var ute, 
sökte han slå sig tillbaka till porten, för att derigenom bereda 
sitt folk tillfälle till reträtt; men här hade sergeanten med 
några handfasta män fattat posto, just för att afskära återtåget 
för de anfallande, och de stodo der orubbliga som en mur.

Kaptenen anföll med ursinnigt raseri, men som vågorna 
från hälleberget studsade hans hugg tillbaka från sergeantens 
rörliga svärd, ty Måns Klinga visste att göra skäl för sitt namn 
och häfda sin värdighet som fäktmästare vid sitt regemente.

Emellertid hade snapphanarnes trupp, så att säga inklämd 
mellan vapen, sammansmält till hälften, då Monsen och Stark 
båda kastade sig mot Klinga, för att tilltvinga sig besittningen 
af porten. Men sergeanten ryckte hastigt till sig ett långt 
slagsvärd från en af sina män, bredde ut sina korta, men 
stadiga ben och lät så svärdet ljunga tvärt öfver hvalfvet med 
sådan kraft, att i första hugget Monsens värja sprang af och 
han sjelf tumlade till golfvet.

Stark beslöt nu att genom en mästerkupp afgöra striden 
och trängde sig derföre utefter väggen fram till ryttmästaren. 
Han ville genom deras anförares död nedslå modet hos slottets 
försvarare och åstadkomma villrådighet i deras led.

Så störtade han med draget svärd mot Nils, som, ej 
varseblifvande sin fiendes anlopp, icke hann fullkomligt parera det 
första hugget af motståndarens vapen, hvilket, halkande utefter 
hans eget svärd, gaf honom en häftig kontusion i högra axeln. 
Hans kroppskrafter, hvilka af den häftiga rodden åter medtagits, 
sveko honom plötsligt, och halft medvetslös vacklade han 
mot väggen.

Nu höjde Stark sitt vapen, för att gifva honom dödshugget,

»För Markerup!» ropade den vilde fribytaren nästan i 
ryttmästarens öra, och hans svärd blixtrade öfver den sårades 
hufvud, då ett kraftigt: »Mod min son, mod min raske Nils!» 
uppmuntrade ryttmästaren och kom Starks lyftade vapen att 
stanna i fallet.

Det var öfversten, som i detta ögonblick uppträdde på 
stridsplatsen. Med ljungande blickar och liksom genomströmmad 
af ny kraft, störtade han så häftigt öfver den förvirrade 
Stark, att denne ej hann vända sig om, utan den gamles svärd 
tungt föll ned och klöf i ett enda hugg hans hjessa.

Med en vild ed tumlade Stark till golfvet, och hans fall 
gjorde slut på striden.

Monsen och de trenne återstående snapphanarne afväpnades 
och tillfångatogos.

Strålande af glädje, slöt grefve Bernhard sin så oförmodadt 
återfunne son i sina armar, medan sergeanten, aftorkande svetten, 
som droppade ned öfver hans panna, skyndade att uppsöka 
Karina och underrätta henne, att »hon nu var gräsenka.»

Den vackra flickan tolkade i en suck sitt beklagande 
öfver sin friares död, men den skälmska blick, hon i nästa 
ögonblick gaf den fryntlige sergeanten, tycktes säga, att hon 
inte hade något emot att snart få en bättre.

*


6.

Knappt hade isblommorna på slottets götiska fönster 
mottagit morgonsolens första kyssar, förrän Nils och Anna 
möttes i riddaresalen, för att fira en återföreningens fest.

Några timmars hvila hade återgifvit ryttmästaren hans 
krafter, förtagit smärtan af hans blessyr och återskänkt honom 
all den sorglösa ungdomens hurtighet och lefnadslust, och aldrig 
hade Anna Moræus strålat skönare af glädje och sällhet, än 
då hennes glädjedruckna ögon nu speglade sig i hennes älskares.

Länge höllo de hvarandra omslutna, men så hade också 
mången sol gått ned sedan deras sista möte vid Nils Stålskölds 
afresa till kriget.


»Vet du, Nils», yttrade Anna med en skälmaktigt hotande 
stampning i golfvet, »jag har allt bra många gånger varit 
allvarsamt ond på den elaka kungen, som är nog hjertlös att 
hålla oss åtskilda så länge.»

»Det rår kungen icke för, min Anna. Kungen hatar nog 
kriget, lika mycket som du, fastän han som en hjelte älskar 
en ärlig strid. Men, ser du, han är orättvist anfallen, och då 
fordrar både hans och landets ära, att han icke nedlägger 
vapnen, förrän fienden, förödmjukad och krossad, tigger om fred. 
Och efter det afgörande nederlag, som danskarne lidit vid 
Lund, kan freden nu ej vara långt borta. Då skall det gamla 
Björknäs kläda sig i högtidsskrud och då skall jag föra in 
min Anna som brud genom slottets portar under hurrarop och 
trumpeters klang. Det skall blifva en fest, hvartill riddaretiden 
knappt skall kunna uppvisa maken. Då blir vår gamla sägen 
om riddaren Tove förverkligad. Sedan jag suttit inom borgens 
murar och skådat bort till klostret -- det är prestgården --, 
rider jag ut med mitt folk och röfvar min brud 
'och hem vänder riddaren Tove'.»

»Måtte du bara ha bättre lycka, än riddaren», inföll
Anna skrattande, »ty
'ett lik blott han höll uti famnen'.»

Medan de båda unga lyckliga och glada sålunda skämtade 
bort den tidiga morgonstunden, rådde på borggården ett ovanligt 
lif, som häntydde på förberedelserna till en scen af helt 
annan beskaffenhet.

Redan i första dagbräckningen hade man på den utåt 
sjön vettande vallen, mellan de båda tornen, uppfört en rad af 
galgar, för att, som sergeant Klinga uttryckte sig, »underlätta 
de goda själarnes uppstigande till himlen.»

Den befallning grefve Bernhard Stålsköld gifvit, om 
fångarnes afrättning, hade hans folk tagit för så säker, att de 
redan på förhand vidtagit förberedelser dertill, och då grefven 
en knapp timma efter befallningens utfärdande trädde ned på 
gården, voro alla tillredelser redan afslutade.

»Anfäkta! skall inte det här blifva en lustig dans», menade 
Måns Klinga, der han med en pipsnugga i munnen stod och 
vägde på klackarne af sina höga ryttarestöflar. »Rider er 
maran, karlar? J läggen en snara på det viset! Tvärtom! Så 
der ja. Lätt ska' hon löpa, som en vacker flicka i en tapper 
krigares famn. -- Jo jo, det fördömda packet skall nu få sin 
ärliga lön för sitt gemena handlingssätt mot min hederlige 
kamrat Stolt. -- Gud signe hans själ! -- Tvi tusan, sådane 
hundar! Att träda upp en dragon på ett spett och steka 
honom lefvande, som jag steker en hare i fält, när någon 
gång en sådan läckerhet bjudes! Det är skam, och vid min 
goda klinga, borde inte de der smygande skogstjufvarne hafva 
lika godt igen, förutom att det hade bekommit dem bättre på 
den kalla vintermorgonen.»

Öfverstens ankomst afbröt här den förbittrade sergeantens 
svada.

Aldrig hade slottsherrens drag haft ett bistrare  uttryck, 
aldrig hade hans panna legat i djupare veck, än i dag. Också 
tystnade hvarje samtal och kröktes hvarje rygg med en vördnad, 
som om sjelfva den personifierade strängheten hade uppträdt 
på skådeplatsen för den stundande afrättningen.

»I dag är inte gubben god», hviskade sergeanten till sin 
närmaste man, »och jag vill byta min goda klinga mot en 
qvastkäpp, om de der galgarne blifva utan mat i dag.»

Sergeanten skulle också få rätt, ty på prostens och 
grefvinnan Ebbas förenade förböner hade öfversten svarat ett sträft: 
»Nej! De äro gripna med vapen i hand i mitt eget hus och 
de skola dö.» Allt hvad han förunnade dem, var förmånen 
af andlig tröst, men sedan fångarne trotsigt nekat mottaga 
prostens besök, lät grefven gifva befallning om de fyra 
fribytarnes utförande.

Sedan en beväpnad trupp under sergeant Klingas befäl 
uppställts omkring galgarne, för att förhindra hvarje 
rymningsförsök, förde kastellanen och de öfriga slottstjenarne ut 
snapphanarne -- verkliga typer för dessa vilda äfventyrare -- hvilkas 
trotsiga blickar och hånande ansigtsuttryck utvisade, att de 
åtminstone ej fruktade den vissa död, som väntade dem.

På en vink af öfversten, som med korslagda armar, sluten 
och sträng, åskådade afrättningen, dinglade de trenne 
fångarne i galgarne, medan Monsen, hvars straff skulle ökas 
genom åskådandet af hans kamraters död, med ofrånvända 
blickar betraktade det lilla tornfönster, mot hvilket 
»Troll-Karnas» bleka ansigte syntes pressadt.

Just som kaptenen, efter en blick af oförsonligt hat på 
öfversten, med fast hållning beträdde den ödesdigra planka, 
som för honom nu mera utgjorde det enda steget mellan lif 
och död, brast tornfönstret för ett slag af spåqvinnans knutna 
hand och sträckande sitt hufvud, hvars långa, hvita hår fritt 
fladdrade för vindens ilar, ut genom det lilla fönstret, ropade 
hon med gäll röst:

»Adjö med dig, min raska gosse. Låt se, att du är värdig 
det stolta blod, som rinner i dina ådror.»

»Det förekommer mig alldeles, som om den der gamla 
ugglan kraxade för någon olycka», hviskade sergeant Klinga 
till sin närmaste kamrat just som plankan rycktes undan för 
den lifdömde och friskarans fruktade chef hade gått att stå 
till rätta inför domaren öfver alla domare.

Då ljöd öfver åskådarnes hufvuden ett vildt, hest skratt, 
som jagade en rysning genom deras leder.

»Ha ha ha», skrattade hexan. »Du mördade mina barn 
en gång, du, Hårdhjerta. Nu var det min tur, ha ha ha.»

Öfversten blickade hastigt upp till tornfönstret, och nu 
igenkände han i »Troll-Karnas» utmärglade ansigte den barnlösa 
moderns drag; och för hans själs blickar stod åter i ett 
ögonblick lefvande och klar hela den nattliga scenen i 
Markerups by.

»Hård var du, hård som stål, men du skall blifva mjuk 
som ett vax, då du får veta min hemlighet», fortfor spåqvinnan, 
öfver hvars själ vansinnet åter bredt sin mörka slöja. »Vet 
då, Hårdhjerta, att du har mördat din egen son.»

»Du ljuger, hexa!» ropade Bernhard Stålsköld och störtade 
fram till fribytarens lik, hvars kläder han häftigt uppryckte.

Knappt hade hans blick upptäckt ett födelsemärke i form 
af ett rödt kors midt för det nu stelnade hjertat, förrän den 
starke mannen plötsligt sjönk tillsamman och föll ned bredvid 
liket af sin under så förfärliga omständigheter återfunne son.

»Karna har hämnats», jublade den vansinniga qvinnan 
der uppe i tornet, men hennes hån nådde ej mera dess föremål. 
Den starka eken, som oböjd trotsat mången storm, hade krossats 
af ett åskslag.

Då den gamle kastellanen och slottsfolket skyndade till, 
för att uppresa sin herre, var Bernhard Stålsköld icke mer.

*

Få dagar efter det uppträde vi nyss skildrat, lemnade 
slottets invånare för alltid trakten och flyttade öfver till ett 
familjen Stålsköld tillhörigt gods i vestra Skåne, der, vid pass 
ett år derefter, i all enkelhet, firades ett dubbelbröllop mellan 
tvenne lyckliga par. Att sergeanten och den vackra Karina 
var det ena af dem, behöfva vi väl knappt nämna.

Öfvergifvet och beröfvadt den prakt och glans, som en 
gång gifvit lif åt dess gamla murar, förföll ätten Stålskölds 
stamgods allt mer och mer, och i den dag som är utvisa 
endast några oregelbundna stenlemningar den plats, hvarifrån 
Björknäs' stolta slott en gång beherrskade nejden.

-

Logogryf.

Jag är rund, jag är flat,
Om jag pryder ett fat
Eller simmar bland böljorna trygg;
Helt kokett jag mig klär,
Ty små moucher jag bär,
Fast, i motsats till andra, på rygg;
Är en eftersökt gäst
Både hvardag och fest
Och beprisad för finhet och smak;
Litet ensidig väl,
Men ej alls utan skäl,
Ty det der är min skapares sak.
Den mitt omhölje får,
Han kan klara sin tår
Med det samma och tacka mig till;
Och nu delarne sju
Kära läsare du,
För ditt öga gestalta jag vill:
Utaf dem kan du få
Hvad som här du ser stå;
Och en fågel, som vattnet har kärt;
Hvad en nyfiken kan,
Fastän aldrig en ann
Denna konst åt den gynnaren lärt;
Hvad en skönhet kan bli
Utaf pur jalousi;
Uti skogen en skildtvakt, så hög;
En min slägting, fy skam!
Som har hus i en damm,
Der hon inskränkt och vaktad sig smög;
Boudoir för en brud;
Och en sak, som ger ljud,
Om tillräckligt med väder den får;
Så en afmätt figur,
Hvilkens herre har tur,
Alltsom fåfängan herrskande står;
Någonting, hvaruti
Hvar en känner sig fri,
Då han bor der och älskar det ömt;
I en klädning en sak, 
Som, om fram eller bak, 
Det är illa om väfverskan glömt; 
Så ett uråldrigt bref, 
Som er hedenhös skref 
Och ni stafva på ännu i dag; 
Hvad af fågeln ni få 
För att hvila er på 
Än med mer, än med mindre behag; 
Hvad ni göra hvarann', 
Om det bara går an, 
Det vill säga om icke det syns; 
Så hvad döden er ger, 
Hvarvid ofta det sker, 
Att ett lysande lif det begyns; 
Hvad du nämner din bror; 
Hvad i blommorna bor; 
Hvad är solen på himmelens hvalf; 
Så en furste, hvars namn 
Är som olyckans famn, 
Fast hans makt påstås blott vara half; 
Några stunder af strid, 
Af försoning och frid, 
Dem ni klaga på ständigt, förstås; 
Och en nyckel med ax, 
Hvilken upplåter strax 
För sin ägare höghetens lås. 
Nu, mitt herrskap, farväl! 
Ni kan tycka, med skäl, 
Att jag pratat, så det är en skam,
Jag, som anses för dum 
Och som verkligt är stum, 
Om ej tanken af pennan bärs fram. 
Jag i våg dyker ned,
Gör en bock, men på sned, 
Och er ger ifrån sidan en blick; 
Ty det gläder min håg 
Att på jorden jag såg
Mången syster, fast torrskodd hon gick.

Lea.


Schack-Charad.

(Efter springarens gång på brädet.)




Bokstafsgåta.

Följande bokstäfver och stafvelser,
riktigt sammansatta, bilda 13 ord, hvilkas
begynnelsebokstäfver beteckna den populäraste svenska
skriftställarinnas namn; deras slutbokstäfver deremot
ett af hennes arbeten.

il f ber y gul ria r ex ar el ni ys ia x li het cat
chi re am a ik li ner dn or ver um e har es uss l
ina on non ora med m e.

De 13 orden äro:

1) En af naturvetenskaperna. 2) En republik i
Afrika. 3) En socken, som ligger till en del i
Östergöthland, till en del i Småland. 4) En berömd
resande, som upplefvat de otroligaste äfventyr. 5)
En grekinna som, sedan hon blifvit öfvergifven af
en hjelte, tröstades af en gud. 6) En benämning på
män, hvilka tala som vår författarinna skrifver. 7)
Ett straff, som hufvudsakligen tillämpas på politiska
förbrytare. Att tillämpa det på brottslingar strider
emot folkrätten. 8) En rysk kejsarinnas namn. 9)
En stor matematiker. 10) Ett furstendöme i Tyskland,
11) Ett idislande husdjur. 12) Ett fruntimmersnamn,
som burits af flera svenska drottningar. 13) En
fransyska, som genom snille och skönhet förvärfvat
namn och rykte.



Uttydningar.

Ordet till Logogryfen i femte häftet, sid. 160:
Grönsiska, hvaraf fås: önska, skön, ö, is, skina,
kön, ans, gin, grina, gris, ris, kring, rön, sans,
rös, köra, Ran, sinka, ring, söka, nös, ask.

Lösning af Schack-rebus i femte häftet, sid. 160: 
Hvad hjertat känner eller anden tänker 
Klart återspegladt uti ögat blänker.

Lösning af bokstafsgåtan i femte häftet, sid. 160:
Homer, Ilias; 1) Haggai, 2) Opal, 3) Mississippi, 4)
Eva, 5) Rubens.

Historiska Bilder.

LXV Genom förbiseende blef i föregående häfte den Historiska Bilden införd under serienummern LXV i stället för LXIV..

Vid Femern och Kiel.

Midt för Holsteins nordöstra spets ligger den flacka,
vattenfattiga och skogslösa ön Femern, skild från
fastlandet genom ett en fjerdedels mil bredt sund. Ön
är hvarken i och för sig eller genom sina minnen
synnerligt märkelig, men utanför dess kuster afgjordes
dock en gång nordens öde. Det var år 1644, då svenska
rådet beslöt att tukta Danmark för den afvoghet och
det bedrägliga spel, som detta rike tillåtit sig,
medan vårt rike var inveckladt i den stora striden för
mensklighet och andlig frihet mot den tyska kejsaren
och katolikerna. Helt plötsligt började i följd deraf
kriget. Torstensson kom, antågande från Tyskland,
Gustaf Horn inbröt i Skåne, och till sjös var det
meningen att angripa Danmark, dels med en flotta,
som genom Ludvig De Geer utrustades i Holland, dels
med den så kallade stora flottan.

Det är ett par drag ur denna flottas historia vi
här vilja teckna. Öfveramiral det nämda året var
Klas Fleming, af samma slägt som den så bekante
»förundransvärde amiralen» eller »Klas Lotnäsa»,
såsom han ock kallades. Klas Fleming af år 1644 har
dock intet med denne gemensamt annat än namnet. Det
var en driftig, verksam, pålitlig och dertill lugn och
fridsam herre samt af ett fördelaktigt yttre. Han
hade utmärkt sig såsom president i »kammaren»
eller kammarkollegium och såsom öfverståthållare i
Stockholm. Det var i egenskap af öfverståthållare, som
han med kraft och ihärdighet genomdref det ingalunda
lätta arbetet af Norrmalms rifvande samt utstakandet
af gators, qvarters och gårdars lägen derstädes. En
af hans närmare bekanta, en fru Anna Trolle, ägde i
trakten af Jakobs kyrka ett hus, som måste rifvas,
och i harmen deröfver skref hon till Clas Fleming
ett förolämpande bref. Den foglige öfverståthållaren
log åt hennes vrede och skref ett skämtsamt, men dock
bestämdt, svar af följande lydelse:

"Ack hjertans syster hull, 
hvi gör j er så dull Dull betyder galen, tokrolig, god, ett bibegrepp af öfverdåd, såsom man kan sluta af namnen: "Dulle-Baneren", "Dulle Wrangel" o. s. v., hvilka utmärkte sig genom de anförda egenskaperna.
för en så ringa skull, 
som är dock rätt af null? --
Om ert hus vor' af gull, 
dertill med perlor full;
så skall det dock omkull 
allt ned till mark och mull
och det för gatan skull, 
min gamla Anna Trull!" --

Nu, när herr Klas seglade ut med flottan, var han
52 år gammal. Denna flotta var till stor del hans
eget verk och tillika det första allmänna verk, vid
hvilket han, sedan han inträdt i statens tjenst,
på eget ansvar lagt hand. Han var 27 år gammal,
då han 1619 af konung Gustaf II Adolf blef utnämd
till underamiral. Nu voro Åke Ulfsparre och Klas
Bjelkenstjerna hans underamiraler, när han den 1 Juli
1644 på sitt amiralskepp seglade fram under Femern
och såg den långa linien af fiendtliga flottan komma
sig till mötes.

Den danska flottan utgjordes af 40 skepp. Konung
Christian IV var sjelf om bord. Han hade dagarne före
midsommar hemkommit till Köpenhamn från Nordsjön, der
han tvungit den nyssnämda i Holland utrustade flottan
att återvända, och hade med hela sin ovanliga kraft,
fast han nu närmade sig sjuttiotalet, påskyndat de
hemkomna skeppens iståndsättande, för att genast åter
gå ut. »Jag vill visa efterverlden, att jag menat
ärligt med mitt fädernesland!» -- sade han, då man
sökte afråda honom från öfverdrifna ansträngningar. I
vår historia har denne utmärkte konung fläckat sitt
namn genom det bekanta grofva svaret på Carl IX:s
utmaning. Det skrefs på morgonen af hans lefnadsdag,
då kraften och styrkan svällde inom honom. Sedan dess
hade mycket timat, mycket blifvit till verklighet,
som då ingen kunde drömma. Dertill hörde Sveriges
europeiska betydelse och, något, som för den gamle
danske konungen, för hvars inbillning medeltidsminnena
om unionen spökat, var vida vigtigare -- Sveriges
betydelse såsom den mäktigaste staten i norden. För
Europa var detta redan en afgjord sak; nu, i detta
krig, skulle Danmark sjelf komma att se det. Att
kriget, att den stundande sjödrabbningen gällde
något sådant, det föresväfvade konung Christian,
och derför erkände han för verlden, lika mycket som
för sig sjelf, »att han måste segra eller dö». För
Danmark, sådant, som han ville hafva det, fanns icke
något tredje.

Med seglen fyllda af en gynnande vind kom den danska
flottan styrande mot den svenska. Det såg ut, som om
lyckan ville gifva Christian ersättning till sjös
för hvad han förlorat till lands, der Torstensson
oemotståndlig tågat öfver gränsen och nu spelade
herre öfver halfön. Men Klas Fleming å sin sida insåg
nödvändigheten att genast i början söka åstadkomma 
någon ändring i afseende på flottornas läge till
hvarandra i den förestående striden, så att icke
fienden skulle njuta hela fördelen af vinden,
och han verkställde derför en djerf vändning, som
fullkomligt lyckades. Han fick vinden för sig, och
så började striden.

Anförarne voro hvarandra fullt vuxna i mod
och tapperhet och själsnärvaro, och till följd
deraf måste striden blifva både långvarig och
blodig. Fyra gånger efter hvarandra drabbade flottorna
tillsammans. »Kong Christian stod vid höjen Mast»,
hans herrskarblick öfverflög striden och hans
stämma ljöd genom kanondundret och stridsropen. Då
kom en svensk kula och träffade en kanonlavett
strax vid sidan af konungen. Lavetten krossades,
men kulan sjelf splittrades i och med det samma,
och trä- och jernskärfvor flögo omkring. Af dem,
som befunno sig omkring konungen, sårades flere,
tvenne Ulfeldar dödades, och konungen sjelf fick ej
mindre än 23 större och mindre sår. En jernbit slog
ut det högra ögat, och en annan träffade pannbenet
samt blef der qvarsittande. Konungen föll, och i
första bestörtningen trodde man honom vara död, men
han sprang genast upp igen och uppmanade de sina
»att icke förlora modet». Så full af mod var han
ock sjelf, och sådan sjelfbeherrskning ägde han,
att han trotsade smärtorna, att han vägrade låta
föra sig undan. På däcket vid högan mast, der var
hans plats, och der ville han stå qvar. »Jag vill
dö eller segra fullkomligt!» -- sade han, och blodet
strömmade honom öfver ansigtet. Man kan lätt fatta,
hvilket inflytande detta skulle utöfva på hans folk,
och med skäl må det danska hjertat svälla af stolthet
öfver denne konungs minne och sjunga till hans lof:

 "Kong Christian stod ved höjen Mast
 I Rög og Damp, 
 Hans Værge hamrede saa fast,
 At Gothens Hjelm og Hjerne brast.
 Da sank hvert fiendtligt Speil og Mast
 I Rög og Damp;
 Flye, skreg de, flye hvad flygte kan!
 Hwo staaer for Danmarks Christian
 I kamp?"

Så illa gick det emellertid icke den gången för
de våra. Någon flykt blef det icke af, icke heller
led vår flotta synnerlig förlust. Tvenne anfall voro
redan gjorda, och nu började det tredje, sedan danska
amiralen Göran Wind blifvit skjuten och hans skepp så
illa tilltygadt, att det måste draga sig undan. Klas
Fleming märkte nämligen, att någon förvirring rådde
inom den danska flottan -- en naturlig följd af
konungens olycka och amiralens död -- och han beslöt
att begagna sig deraf. Han gaf derför befallning
åt alla sina fartyg, att följa sig och genombryta
den fiendtliga flottan. Sjelf seglade han förut,
näst efter honom Bjelkenstjerna med tre andra skepp;
de öfriga blefvo efter. Som till följe häraf striden
blef allt för ojemn, måste Fleming draga sig tillbaka,
hvilket med någon möda lyckades honom. Åke Ulfsparre,
som förde högra flygeln, uteblef, och detta anses
hafva vållat, att icke segern då blef afgörande för
de våra.

Nu började det lida på dagen, men icke förty seglade
Fleming fram till det fjerde anfallet, och man stred
ännu, när natten kom. Då måste man skiljas åt. Men
morgonen derefter, när svenska flottan seglade fram
på valplatsen, var den danska försvunnen, hvarför de
våra betraktade sig såsom segrare. Af de 46 skeppen
hade dock flera under föregående dagens lopp blifvit
skingrade och begifvit sig dels hem till Sverige,
dels till Wismar; tvenne skola hafva gått förlorade
under striden. Med de återstående begaf sig Fleming
vesterut till fjorden vid Kiel, der han ville bota
de lidna skadorna. Det dröjde emellertid icke länge,
så kom Christian med sin flotta och lade sig framför
inloppet till hamnen, så att Klas Fleming blef
fullständigt instängd. Tillika började en envis
nordanvind blåsa, så att det såg mörkt ut, huruvida
icke hela vår flotta här skulle gå förlorad, helst
om den kejserlige fältherren Gallas, som med sin
här ryckt efter Torstensson in i Holstein, gjorde
sin skyldighet. Torstensson, som nalkats Kiel från
landsidan, måste också draga sig inåt landet, för
att möta Gallas, och nu låg svenska flottan alldeles
obetäckt. Konung
Christian begagnade sig häraf och lät 1200 man med
kanoner gå öfver från Fyen till Holstein, der de vid
Neumöhlen började uppkasta en skans.

Den danske konungen stod fast vid sitt beslut, som han
uttalade, när han seglade ut från Köpenhamn. De vid
Femern undfångna såren, smärtorna och bekymren bidrogo
snarare att stadfästa honom i sin föresats. Han var
svartblå öfver bröst och axlar; jernskärfvan i ögat
hade blifvit uttagen, men den andra i pannbenet satt
qvar flera dagar, och man sökte förgäfves förmå honom
att återvända till Köpenhamn för att erhålla bättre
vård. »Jag vill ej längre lefva, om jag ej får hämnas
på svenskarne», -- sade han en gång, och en annan:
»på denna flotta, som jag sjelf till större delen
byggt, icke på rikets, utan på min egen bekostnad,
på denna flotta vill jag hämnas eller dö!» -- Den
gamle konungen hade allt från sin ungdom hyst en
synnerlig förkärlek för flottan, var ock sjelf en god
skeppsbyggmästare, så att det låg den fullkomligaste
sanning i hans ord. Emellertid gick vecka efter vecka,
och der lågo de båda flottorna, den danska vaktande
den svenska. Detta blef på längden enformigt, och
till slut, då nära tre veckor förflutit efter slaget
vid Femern, lät konungen öfvertala sig att lemna sin
flotta och begifva sig till Köpenhamn. Han lemnade
då befälet åt den 70-årige Peder Galt.

När man från Femern seglar vesterut till Kiel, har man
på venster hand det fruktbara och rika Holstein, tills
man kommer till mynningen af Kieler-viken, då man
till höger har slesvigskt land. Kieler-viken sträcker
sig i sydlig riktning, och i den sammas innersta
ligger den gamla staden Kiel på vestra sidan med sin
förträffliga hamn. Midt emot på östra sidan ligger
Neumöhlen. Här blef den danska skansen färdig den
26 Juli, och tidigt på morgonen denna dag började de
danska kanonerna spela derifrån. Det visade sig dock
snart, att den svenska flottan låg utom skotthåll. Men
midt under kulregnet såg man en slup komma roende från
landsidan. Lugnt och taktmessigt lyftades och sänktes
årorna, fast kulorna hveno rundt omkring. Slupen förde
tjugofem man utom en högre officer, som befann sig
i stäfven och utan tvifvel var skickad från svenska
öfverbefälhafvaren till Klas Fleming. Man efter
man såg man segna tillbaka och släppa åran: snart
återstodo knappt hälften af de modiga bussarne. Båten
saktade fart, men gick dock framåt, och när den
kom något närmare och blef synlig för krutröken,
syntes den bistre Carl Gustaf Wrangel resa sig upp
från akterstäfven. Några ögonblick derefter lade
båten till vid amiralskeppet, och Wrangel äntrade
upp för fallrepstrappan. Något derefter kom en kula
från danska batteriet, man såg henne beskrifva en
lång bugt, hon nådde vattenytan, återstudsade,
nådde ännu en gång vattnet, men återstudsade igen,
och så försvann äfven hon i det svenska amiralskeppet.

Carl Gustaf Wrangel kom med vigtiga bud från
Torstensson. Föga kunde han dervid ana, huru på några
ögonblick hans öde skulle skifta, och att den ära,
som han nu trädde till, väl var värd den blodiga och
farliga båtfärden framför fiendens eldgap. »Rid fort!»
-- sade konung Gustaf Adolf till honom, då han i slaget
vid Lützen skickade honom från sig till venstra
flygeln, -- och snabbhet hade allt sedan utmärkt honom
i alla företag. Denna dag fick hans öde vingar. Han
hade framfört sitt ärende till öfveramiralen och
samtalade med honom rörande de saker, om hvilka
Torstensson önskade känna dennes tankar. Klockan var
6 om morgonen. Amiralen tvättade sig om händerna,
under det han talade; hans tjenare stod och höll
handfatet framför honom och framräckte handduken.

Då krossades akterfönstret; en mörk, rund kropp
hoppade in med ett hväsande ljud, och ögonblicket
derefter lågo amiralen och hans tjenare badande i sitt
blod på golfvet. Tjenaren var död. men på amiralen
var det venstra låret krossadt. Det var den danska
kulan, som, efter att hafva ett par gånger liksom
bugat sig för det svenska amiralskeppet, hittade
in i dess kajuta och tog bort en af tidens ypperste
svenske män. Bestörtningen blef stor och allmän, ty
en hvar såg det lika väl som amiralen sjelf, sedan
han återvunnit sansen, att han icke hade många timmar
qvar att lefva. Hastigt 
sammankallade han då skeppsbefälet, utnämde Carl Gustaf
Wrangel till flottans befälhafvare. Underamiralerna
bådo sjelfva den tappre landtofficeraren antaga det
erbjudna befälet, och Wrangel gaf den döende
Fleming löftet att träda i hans ställe. Denne
beredde sig nu till döden och sade till sonen,
Herman, som gråtande stod vid hans sida: »Gråt icke
min son! Jag dör som Danmarks fiende; låt se, att du
gör på samma sätt!»

Så dog den redlige Klas Fleming. Hans död var den
enda skada, som danskarne förmådde åstadkomma, men
det var skada nog! Och liksom naturen blott väntat på
den danska kula, som skulle döda den svenska 
öfveramiralen, slog vinden samma dag om och sprang öfver
till vestlig. Så fort Torstensson märkte detta, bröt
han upp och skyndade till Kiel, för att vara flottan
behjelplig vid utlöpandet. Under vägen mötte honom
underrättelsen om Flemings död, och han upplågade
af hämdbegär lika mycket som af sorg och oro. En
afdelning Södermanlands-ryttare sändes förut, och
dessa anföllo Neumöhlen så häftigt, att blott en salva
hann skjutas, så bröto de in i skansen och nedhöggo
hela besättningen. Ett med det samma ankommande
svenskt hästregemente anföll de 1300 man danskar,
som stodo strax bredvid, och här gick det på samma
sätt; 1100 danskar nedhöggos.

Kort derefter ankom Torstensson sjelf och gjorde
ett besök på flottan, der han bekräftade Wrangel i
öfverbefälet och uppmanade samtlige amiralerna att
begagna sig af den gynnsamma vinden och gå till
sjös mot fienden. »Försummas denna vind, kan det
aldrig hvarken för Gud eller menniskor försvaras!»
sade han. Carl Gustaf Wrangel och amiralerna gjorde
ock efter som han ville. Samma dag, det var den 28
Juli, hissade de segel och vände ut mot fjärdens
mynning. Till deras stora förundran lättade äfven
den danska flottan ankar och vek tillbaka. Hvad gamle
Peder Galt tänkte på, vet man icke. Sjelf sade han,
»att han ville hålla öppna sjön, för att lättare
angripa svenskarne», en ursäkt, som dock icke räddade
hans lif, utan blef han af den stränge och förtörnade
konung Christian dömd till döden.

Den svenska flottan seglade för gynnande vind och utan
vidare förlust hem igen. Dermed sluta vi denna lilla
berättelse om de båda kulorna, den svenska, som gaf
konung Christian en så skarp lexa, och den danska,
som kom med hämden. Carl Gustaf Wrangel, som så med
ens flyttades från sitt befäl vid landthären till
flottan, skördade genom detta lyckans vindkast nya
lagrar till dem, som han förut vunnit, och mottogs
i Stockholm med stort jubel.

St.



Om luften.

De finnas, hvilka påstå, att mellan alla menniskor
måste ovilkorligen äga rum antingen sympati eller
antipati -- att tvenne personer, som sammanträffa,
icke kunna i förhållande till hvarandra intaga en
likgiltig ståndpunkt. Sanningen af detta påstående
är trodd endast af ett fåtal, af flertalet förnekad --
såsom fallet alltid är med hvarje paradox.

Tillämpa vi åter den ofvan nämda satsen på naturen,
då har den visserligen sin obestridliga sanning. Inom
naturen finnes blott en skenbar indifferentism;
öfver allt herrska der de tvenne krafterna: sympatien
och antipatien eller -- såsom de naturkunnige säga
-- attraktions- och repulsions-krafterna. Genom
den ständiga striden och dock ständiga harmonien
mellan dessa båda, betingas flertalet af -- för att
ej säga alla -- de mångfaldigt olika förhållandena i
naturen. Attraktions- och repulsions-krafterna kunde
väl hvar för sig förtjena att särskilt afhandlas,
och måhända få vi en annan gång tillfälle dertill;
men vi vilja nu endast helt kort fästa oss vid en
enda af deras verkningar: det inflytande, de utöfva
på kropparnes sammanhållning -- för att derefter gå
till det, som enligt öfverskriften skall sysselsätta
oss i denna uppsats.

Det är för alla väl bekant, huru vattnet
förekommer under trenne former: is, vatten och
vattenånga. Skilnaden mellan dessa former betingas
af förhållandet mellan den attraktion och repulsion,
som äger rum mellan de smådelar, hvaraf vattnet
fysiskt är sammansatt. Inom isen är den förra
kraften öfvervägande; inom vattnet hålla de båda
krafterna hvarandra i jemvigt, och hos ångan är
repulsionskraften den rådande: derför stiger ock ångan
mot höjden och utbreder sig i allt vidare och vidare
kretsar; derför kan hon ock, om hennes väldiga kraft
för mycket hämmas, lätt spränga sina bojor. Hvarje
kropp, som i sig äger en dylik förmåga af utvidgning,
kallar man i allmänhet en gas. En sådan är ock luften.

Då det icke finnes något, som så ständigt omgifver
oss, som så möter oss i hvarje vinkel och vrå,
som är så nödvändigt -- ja, man skulle kunna säga
nödvändigare än både mat och dryck -- då kunde det väl
tyckas, som borde luftens alla egenskaper vara oss väl
bekanta; men så är det visserligen ej. Tvärt om! det,
som ligger oss närmast, det vi dagligen umgås med,
och som således, på grund af vår vana dervid, icke
förmår hos oss framkalla några starkare rörelser af
uppmärksamhet, förundran och dylikt, -- just detta
blifver oss i de flesta fall nästan fullkomligt
främmande. Och dock borde en dylik okunnighet ej
finnas, ty just det, som ligger oss närmast, utöfvar
ganska ofta det största inflytandet på oss.
Vi vilja derföre, så vidt det inskränkta utrymmet det
medgifver, något närmare taga reda på så väl luftens
egenskaper, som dess ändamål.

Vår i rymden sväfvande planet har af skaparen blifvit
omgifven med en gasmassa -- den s. k. atmosferen
eller luftkretsen -- hvilken, enligt hvad man tror,
äger en höjd af omkring tio mil ofvan jordytan. Ägande
alla en gas' egenskaper, skulle luften för länge
sedan hafva lemnat oss, om den ej vore bunden genom
den attraktion -- vi kalla den i dagligt tal tyngd --
som jorden utöfvar på hvarje kropp i dess närhet. Det
är ock på grund häraf, som luften måste med jorden
deltaga i dess rörelse,

Luften utgöres i sjelfva verket ej af en, utan af
tvenne gaser: syre och qväfve. Dessutom finnes alltid
i luften inblandade andra gaser, såsom vattengas,
hvilken afgår från alla vattensamlingar på jorden;
kolsyra, härledd från menniskors andning m. m.;
ammoniak, som har uppkommit genom organiska ämnens
förruttnelse, jemte flera andra gaser af mindre
betydenhet.

Fråga vi nu, till hvad ändamål denna luftmassa finnes,
kunna vi på denna fråga erhålla en mångfald af svar;
vi vilja här omnämna några af luftens vigtigaste
verkningar.

Af det ofvan sagda, att luften äger tyngd, följer,
att den, liksom hvarje tung kropp, måste utöfva ett
tryck på det, hvarpå den hvilar. Vi tycka visserligen,
att luften är mycket lätt, men likväl har man genom
barometern utrönt, att luften på hvarje qvadrattum
utöfvar ett tryck af omkring 21 skålp. Sålunda
kommer luftens tryck på menniskokroppen att blifva
ganska betydligt. Man antager, att i medeltal ytan
af en menniskokropp är 9 qvadratfot. Förvandla vi
denna yta till tum och multiplicera talet med 21,
komma vi till det förvånande resultatet, att luftens
tryck på menniskans kropp är omkring 189 centner. Det
kan nu synas förvånande, att man förmår uthärda ett
dylikt tryck; men detta möjliggöres genom mottryck
af i blodet inneslutna gasformiga kroppar, hvilka i
sin ordning, utan att tillbakahållas af lufttrycket,
skulle spränga kroppen. De flesta af våra läsare hafva
säkerligen sett, hvilka förändringar vår egen kropp
undergår, då den på någon del af sin yta beröfvas det
yttre lufttrycket och följaktligen på detta ställe
åverkas endast af blodets gaser. Detta synes bäst
vid s. k. torr koppning, men kan äfven lätt erfaras
derigenom, att man suger fast t. ex. en fingerborg
vid läppen.

Att blodet befinner sig uti ett ständigt kretslopp,
veta vi alla. Under detta omlopp förändras det till
sin beskaffenhet 
derigenom, att det orenas genom upptagande af i
kroppen varande obrukbara ämnen. Sålunda förskämdt
blod är odugligt att å nyo genomgå kroppen, förr än
det renats och förnyats. Denna rening sker i lungorna
genom den inandade luften. Beröfvas derföre en person
tillträde till luft eller erhåller han ej luft af
rätt beskaffenhet, så inträffar qväfhing.

Ingen lefvande varelse kan uthärda fullkomlig brist
på fuktighet. Hvad verkan denna brist åstadkommer,
finna vi genom berättelser af luftseglare, hvilka
omtala, huru i de öfre luftlagren luftens torrhet
kom dem att erfara otaliga svårigheter. Luften uppsög
vatten med ytterlig hastighet: deras hud skrumpnade;
det medförda papperet sammanrullades, som hade det
hållits framför en eldbrasa; bläcket och vattnet
uttorkade inom kort. Det stora behofvet af fuktighet
får nu menniskan äfven uppfyldt genom luften, i det
den i sig upptager och behåller gasformigt vatten.

Alla hafva vi någon gång gladt oss åt orgelns toner
eller det sakta talet af en kär stämma. Äfven dessa
njutningar äro oss beredda genom luften, enär den till
vårt öra frambär alla ljud. Denna fina, lätt rörliga
gasmassa försättes i dallring, lika lätt af den
väldiga kyrkoklockan, som af den späda barnarösten.

Mångfaldiga verkningar af luften kunde vidare
vara   att omtala,  men då detta skulle föranleda
vidlyftighet, vilja vi endast tillägga några ord.

Då luften är så vigtig för menniskan, skulle man
väl tro, det hvar och en söker i möjligaste mån
erhålla riklig tillgång på frisk luft. Så är dock
i allmänhet ingalunda förhållandet, om ock här och
der på senare tider en förbättring i detta hänseende
kunnat förspörjas. Inom skolor, sjukhus m. m. bemödar
man sig nu mera att skaffa mycken och god luft;
men hos den enskilte råder ännu stor okunnighet och
försumlighet i detta vigtiga afseende. Och dock medför
en dylik underlåtenhet förr eller senare sitt straff.

Den i vårt fädernesland ganska stränga kölden torde
vara förklaringsgrunden till den skuggrädsla för
»drag», som råder hos
oss svenskar. Helt annat är förhållandet hos andra
nationer: Engelsmännen t. ex. förstå långt bättre än
vi värdet af ett friskt luftombyte. Om vi ej skola
frivilligt bidraga till försämrandet af vår kropp,
måste vi dock taga denna fråga på allvar och skaffa
oss kunskap både om hvarigenom luften förorenas
och huru vi skola kunna bibehålla den i någorlunda
godt skick.

Det som i vanliga fall förorenar luften är dam och
kolsyra. Det kunde väl tyckas, som skulle det fina, mjuka
dammet ej utöfva någon särdeles stor skada; men dock är det
ett af sakkunnige kändt förhållande, att stenhuggare och filare,
hvilka lefva i en damfylld luft, slutligen med svåra 
lungsjukdomar få plikta för de inom deras yrken oundvikliga 
missförhållanden. Det första vilkoret för erhållande af god luft
är således att tillse, det den samma är i möjligaste mån
damfri.

Att en allt för stor mängd personer icke kunna,
utan fara för deras helsa, vistas i samma rum,
framgår klarligen af hvad ofvan sades om andningen. En
medelålders, frisk person behöfver öfver 21 kubikfot
luft i timmen vid lugn andning. Huru kan detta behof
tillfredsställas i städerna, der man t. ex. vanligen
väljer de små rummen till barnkamrar, eller på landet,
der ofta många personer få ligga i en trång
dräng- eller pigkammare? Att bristande renhet
hos luften och ett öfvermått af den giftiga
kolsyran måste under dylika förhållanden hafva
till följd en ofullständig rening af blodet,
är naturligt. Lika naturligt är ock, att dylika
ogynnsamma omständigheter grundlägga sjukdomar eller
åtminstone verka försvagande på helsan. Det andra
vilkoret för erhållande af god luft är således att
noga tillse, det aldrig luften i ett rum -- synnerligen
sofrum -- genom öfverbefolkning kommer att förderfvas.

Och härmed sluta vi denna lilla uppsats med en
hjertlig önskan, att den ande af friskhet, hvaröfver 
vår tid ju i främsta rummet berömmer sig, måtte
låta förnimma sig äfven i en tidsenlig uppskattning
af den friska luftens värde. 

Rolf.



Ur rapphönans familjelif.

Rapphönsfamilj i fara.

Om också rapphönan icke hör till de skarpa hufvudena,
så röjer hon för sin afkomma en tillgifvenhet, som
genom sin hjertlighet ersätter hvad som kan
brista å intelligensens vägnar. Något innerligare
föreningsband, än det rapphönsen röja, kan man
näppeligen finna. Hanen, en gång förenad med en hona,
är lika öm, lika trogen som hans följeslagarinna. De
båda älska hvarandra af hjertans lust, utan
fruktan och utan beräkning. Modern lägger ända till
fyratiotvå ägg, hvilka hon under tjugofyra dagar
rufvar med en hängifvenhet utan like, och hvilka hon
sorgfälligt ordnar på det sätt, att hennes kroppsvärme
må lika fördelas åt alla.

Under hela rufningstiden håller sig hanen, ett mönster
för en äkta man, i närheten af sin följeslagarinna,
med en sorgfällighet, en godhet och ett slags
beundransvärd förtjusning, som gör att han alltid är
färdig att följa henne, när hon stiger upp för att
söka näring.

Sedan ungarne omsider blifvit utkläckta, delar han
med modern omsorgerna om deras uppfostran; de föra
dem gemensamt, säger Buffon, kalla oupphörligt på
dem, visa dem den föda, som är lämplig, och lära dem
att förskaffa sig sådan, genom att med klorna krafsa
i marken.

Det är icke sällsynt att finna dem nedhukade bredvid
hvarandra och med vingarne betäckande sina små
kycklingar, hvars hufvuden framsticka från alla
sidor. Och då, om jägarens hund har uppvädrat den
stackars kullen, om han nalkas allt för nära, är
det alltid hanen, som först springer upp, dervid
utstötande ångestskri, som fullkomligt röja hans
smärta, och hvilka han icke låter höra utom i detta
fall af yttersta fara.

Han aflägsnar sig ej långt, han stannar på trettio eller
fyratio fots afstånd, han hoppas, att allt icke är förloradt, att
kanske hunden skall hafva medlidande med hans kära familj.
Men nej, hunden täflar i grymhet med sin herre. Då kan

faderskärleken ej längre beherrska sig -- den stackars
fågeln, glömmande sin svaghet, vänder sig mot hunden,
slående med vingarne. Stundom tager han, efter att
sålunda hafva rusat emot hunden, till flykten, men
han flyr ovigt och med släpande vingar, liksom för att
locka med sig fienden genom hoppet om ett lätt byte;
och alltid flyr han nog fort för att icke blifva
gripen, men icke nog fort för att tillintetgöra
förföljarens förhoppningar, han leder honom allt
längre och längre bort från familjen.

La Fontaine tillskrifver modern denna kloka handling.

Om Buffon tillskrifver hanen det förstånd, som La
Fontaine tillskrifver modern, så säger den store
naturforskaren,
att honan begifver sig ut ett ögonblick efter hanen,
aflägsnar sig mycket längre och alltid i en annan
riktning; knappt har hon sänkt sig ned, förrän hon
återvänder på marken, springande utefter fårorna,
och nalkas sina små, hvilka sitta nedhukade i gräset,
hvar på sitt håll; hon samlar dem hastigt, och innan
hunden, som förifrat sig efter hanen, fått tid att
återkomma, har hon redan fört dem långt bort, utan
att jägaren hört minsta buller.

Ju mera man studerar djurens lefnadssätt, desto mer
upptäcker man den uppoffrande tillgifvenhet och de klokt 
beräknade handlingar, hvaraf de äro mäktiga.



Ett fosterländskt Bildergalleri.

XIII.

Jonas Alströmer.



Den lilla vänliga staden Alingsås vid sjön Mjörn, en
borgerlig idyll i ett vackert staffage, har endast
tvenne märkvärdigheter att bjuda på: en graf och en
fabrik, af hvilka den sednare är liksom ett nutidens
monument öfver ett stoft, hvars anda en gång i tiden
drömde om att göra sitt fosterland oberoende och
välmående genom en sjelfständigt utvecklad inhemsk
industri. Fabriken är engelsmannen Hills storartade
väfveri, grafven är Jonas Alströmers. Den förra
väcker din beundran öfver menniskosnillets makt, att
genom tillämpning af mekanikens lagar göra naturens
krafter sig underdåniga; vid den sednare stannar du
å den fridfulla kyrkogården med blottadt hufvud -- den
grafven är på sitt sätt den svenska industriens vagga.

För ett par hundrade år sedan var Alingsås blott en
liten by med omkring 150 invånare, hvilka lifnärde
sig med fiske, jagt, krögeri och försäljning af
kramvaror, som de fått från Göteborg och utbjödo i
kringliggande landsbygd. Der föddes Jonas Alströmer
den 7 Januari 1685 af fattiga föräldrar, borgaren Carl
Thoresson och Annika Gisslesdotter. Genom faderns
medellöshet blef gossens uppfostran torftig, och han
lärde sig endast nödtorftigt att läsa, skrifva och
räkna, hvilka egenskaper dock satte honom i tillfälle
att få plats som bodgosse i Eksjö. Der stannade han
under en hård och sträng behandling, med af frost
spruckna händer och fötter, i tvenne år, hvarefter
han blef renskrifvare hos magistratssekreteraren i
Wenersborg. Denna föga mer än nödtorftiga befattning
innehade han i trenne år, hvarefter han, som under
tiden ändrat sitt namn från 
Thoresson till Alström, begaf sig till Stockholm,
för att söka lycka. Örntankarne, som började
känna vingarne växa, kunde ej hållas fast vid
renskrifvarebordet. Gåspennan, ilande fram öfver
protokollspapperet, var ej tillräckligt verktyg
för dem. 

Här blef Alström inblandad i ett äfventyr,
hvilket skulle afgöra hans framtid. En hans vän, vid
namn Alberg, anställd hos en grosshandlare Törne,
hade nämligen förälskat sig i dennes dotter. De
båda unga visste mycket väl, att fadern ej skulle
gifva sitt samtycke till deras förening, hvarför
de beslöto att resa öfver till England, der Alberg
skulle öppna en egen affär. Alström erbjöds en
förmånlig bokhållareplats, hvilken han emottog,
och så begåfvo sig rymlingarne i väg. Alberg måste
efter trenne år »stoppa», men Alström hade under
tiden gjort sig så fördelaktigt känd af köpmän i
London och af svenska skeppare derstädes, att han
år 1710 erhöll en skeppsklareraresyssla med engelsk
medborgarerätt. 

Genom flit, redlighet och sträng
ordning vann han snart ett förtroende, som gjorde
hans ställning jemförelsevis god, så att han kunde
taga sina båda systrar till sig, af hvilka den äldre
skötte hushållet och den yngre biträdde honom i
handeln med den framgång, att hon kunde ensam sköta
affären, då han måste begifva sig ut på resor.

Det var vid denna tid, som Alström, hvilken dref en
ganska omfattande kommissionsrörelse, fann, att hans
fosterland, det gamla kära Sverige -- då som nu --
kastade bort millioner, som det så väl behöfde för
att grunda sitt eget välstånd, på utländska artiklar,
hvilka borde och kunde tillverkar billigare 
och bättre inom Sverige; att det utförde råämnen,
hvilka det sedan återköpte till högt pris förädlade,
sålunda riktande den främmande industrien, 
beröfvande tusenden par armar hemma den sysselsättning,
som denna förädling kunnat gifva, och bortslumpande
stora kapitaler på ett arbete, som svenska män skulle
sjelfva kunnat utföra.

Med sitt patriotiska sinne och för allt svenskt
varmt klappande hjerta kunde han ej uthärda åsynen
af dessa förhållanden, utan att besluta en ändrings
genomdrifvande, Svea och dess folk till fromma.

Han begaf sig derför hem till Sverige, der en
förfärlig nöd rådde, såsom följden af långvariga,
om än ärofulla krig. »Halfva folkhopen var tiggare,
andra kunde ej förtjena mer, än hvad de årligen
förbrukte. Få voro välmående och många flyttade ur
landet, för att utrikes söka sin bergning. I Göteborg
kunde man ej tränga sig fram på gatorna för tiggare»,
säger hans samtida Regnér. Denna syn, som skulle
nedslagit hvarje annan, endast eldade än mera Alström,
som förgäfves väntat en tid på den i kriget varande
konung Carl XII:s återkomst och nu (1714) begaf sig,
trogen sin föresats, tillbaka till England, för att
göra sig yttermera bekant med industriens ställning
för det närvarande. Här gjorde han nu bekantskap med
en engelsk kapten Chapman, som han öfvertalade att
träda i svensk tjenst, der främlingen ock gjorde sitt
namn hedradt och låter det ännu med vördnad nämnas
i samband med det svenska skeppsbyggeriet.

Omsider återkom Alström i Mars 1715 till Göteborg
med ett af honom sjelf befraktadt fartyg, som hade
ombord trettio engelska får af god ras, dem han
utdelade till sina vänner, för att få utrönt, om de
kunde trifvas i landet och sålunda lemna råämne för
en af honom planerad yllefabrikation. Experimentet
lyckades. Alström gjorde vidare resor genom
fäderneslandet, för att göra sig noggrant underrättad
om näringarnes tillstånd, och blef härunder bekant
med Polhem. De öfverlade båda mycket om, hvarest
de tillernade fabrikerna skulle anläggas, tills
det slutligen lyckades Alström att på våren 1717 få
Polhem med sig till Alingsås. De öfvertygade sig nu
båda om, att denna stad, genom sin ymniga tillgång
på vattenfall, sitt sunda och behagliga läge mellan
tvenne sjöar och sitt grannskap till Göteborg och
hafvet, erbjöd den i alla hänseenden fördelaktigaste
platsen.

Alström företog ännu en genom krigsoroligheterna
äfventyrlig resa till utlandet, der han uppehöll
sig i två år och i Amsterdam erhöll underrättelse
om det svenska lejonets död. Han reste nu öfver till
England, der han fick i uppdrag af svenska regeringen
att upptaga utlofvade subsidier, för hvilket uppdrags
riktiga utförande han hedrades med befordran till
svensk konsul i London.

Med blicken oaflåtligt fästad på sin plan och dess
utförande öfvertalade han i London en holländsk
kattuntryckare, Jean de Broen, att med sin familj
öfverflytta till Sverige, der denne i Juni månad 1722
i Stockholm anlade det första kattuntryckeriet.

Under en färd genom Frankrikes fabriksstäder träffade han
några engelska strumpväfvare,  hvilka han förmådde att 
öfverflytta till Sverige;   bland dem var äfven en vid namn Bennet,
som sedermera blef styresman vid Fors' linnefabrik i Gestrikland.

Nu ansåg han tiden vara inne, att hos regeringen
anhålla om tillstånd att få anlägga ett manufakturverk
i Alingsås; och då detta, genom goda förespråkare,
beviljades, begaf han sig till Holland, för att värfva
arbetare i ylle-, bomulls- och sidenmanufakturer
samt uppköpa alla dertill nödiga verktyg. Men på den
tiden vakade hvarje land afundsjukt öfver sitt, och i
Holland var det förbjudet att utföra väfstolar. Dylika
hade emellertid redan förts om bord på ett svenskt
fartyg, då tullbetjenterna erhöllo kunskap om saken
och voro beslutna, att påföljande morgon konfiskera
skutan. Skepparen, som anade oråd, afseglade
emellertid om natten, utan att kunna upphinnas af de
efterjagande tullkuttrarne. Man kan lätt tänka sig
Alströms fruktan och oro, men äfven hans glädje,
då han erfor, att fartyget, som inrymde hans hopp,
sluppit lyckligt undan.

Redan på femte dagen derefter ankom det af lyckans
vind drifna fartyget till Göteborg, der det emottogs
af kommerserådet Tahlgren, som afsände både arbetare
och verktyg till Alingsås, dit de anlände den 
1 November 1723, hvilket datum betecknar en märkedag
i den svenska industriens historia, ja, är denna
industris födelsedag.

Så till vida var nu allt godt och väl; men vid
riksdagen, der den gamla kungliga svenska afundsjukan,
som ej tycker om något nyhetsmakeri och städse ser med
sneda blickar på hvarje försök att få utvecklingen in
i nya hjulspår, ville man nu lägga hinder i vägen för
de främmande arbetarnes fria religionsutöfning. Dessa
klagade bittert häröfver för Alström, som befann sig
i Amsterdam, och hotade med att lemna Sverige. Detta
var det samma som alla hans planers strandande,
hvarför han ansträngde alla sina krafter för
utverkandet af privilegier och religionsfrihet för
arbetarne, hvilket äfven lyckades. Sporrad af denna
framgång, skickade han äfven silke- och yllearbetare
till Alingsås, der han låtit anlägga ett nytt färgeri.

Slutligen återvände Alström med nya arbetare och
verktyg till fosterlandet, der han vid Höganäs
upptäckte den stenkolsgrufva, som sedan dess gifvit
bröd åt tusentals arbetare, sålunda skapande der
en industri, hvilken än i dag hör till de mest
storartade i vårt land. Alström hoppades att bland
Göteborgs kapitalister finna förlagsmän för sina
anläggningar och i sin födelsestad, som han vill höja
upp ur sitt intet, välvilja och tillmötesgående. Båda
dessa förhoppningar gäckades. Men han fällde derför
ej modet, utan vände sig i stället till Wermlands
bruksägare, som lemnade honom äskade kapitaler,
och till regeringen, som omsider bröt ned en af hans
motståndare i Alingsås, borgmästaren Paulin, hvilken
genom intriger, föranledda af egoism, motarbetat
Alströms ansträngningar.

Alström, hvars ansträngningar började vinna allt
större sympatier, begaf sig i November 1726 upp till
Stockholm, der riksdagen med välvilja bemötte hans
förslag om inrättandet af ett anslag af allmänna
medel för industri, kalladt »landshjelp», eller den
nu s. k. manufakturfonden, ur hvilken behöfvande
fabrikanter erhöllo lån utan ränta. Han bildade
ett stort manufakturbolag, i hvilket konung Fredrik
sjelf tog 40 lotter, yttrande vid ett senare besök
hos Alström i Alingsås, »att det var honom kärare
se i sitt rike Alströms lilla tillverkningsmagasin,
än en ansenlig arsenal.»

Men Alström var ej blind för att det för en
förädlingsindustris uppblomstring fordras, att den
samma har tillgång på så mycket som möjligt inhemska
råämnen. Hittills hade han måst för sina yllefabriker
utifrån införskrifva ullen. Han tillämpade nu
experimentet med den engelska fårskötseln, i det
hän på Höjentorp och Berga i Westergötland anlade
storartade schäferier för engelska och spanska
fårraser, med hvilka förenades schäferiskolor, der
Falbygdens allmoge undervisades i fårskötseln. Ja,
han införskref Angora-getter från Asien, dit en
skicklig person genom hans försorg afsändes, för
att underrätta sig om dessa djurs skötsel samt om
sättet att bereda och spinna deras hår, hvaraf vackra
arbeten sedan i Sverige tillverkats. Han införde
vidare odlingen af åtskilliga manufakturväxter -- samt
potatisplantan, genom hvars allmännare kultivering
han blef den svenska befolkningens välgörare. Detta
skedde år 1724. Då skördade man i Alingsås hela land
af potatis, medan växten förevisades i kruka i Upsala
orangeri som en exotisk kuriositet ... Nu frodas den
i trakter, der midsommarsolen aldrig går ned. Det är
dock endast 150 år sedan! Vid sidan af denna närande
växt införde Alström äfven lyxplantan tobak, men i
bästa välmening, och framkallade vid Alingsås den
första svenska tobaksodlingen.

Alströms outtröttlighet framkallade äfven det första
engelska garfveriet på Kungsholmen i Stockholm och
de första sockerbruken, det ena anlagdt i Göteborg
af Sahlgren, det andra i Ronneby af landshöfdingen
Örnfelt. Han utskickade en skicklig person, Erik
Engberg, till England, för att skaffa sig kännedom
i jernsmidet och det finare stålarbetet derstädes,
efter sin återkomst spridande kunskapen härom till
rikets 
skilda delar. Mot Barbareskstaternas sjöfarten
skadande sjöröfverier genomdref han (1729) ett
fredsfördrag med Algier och sedan med Medelhafvets
öfriga kaparestater, hvarigenom ett svenskt
handelskompani på Levanten möjliggjordes, äfvensom
ett ostindiskt kompani, för hvilka båda Alström
blef hufvudman.

Följderna af denna verksamhet, om någon, förtjent
af de fredliga förvärfvens eklöfskrans, visade sig
snart, i det att sidenväfstolarnes antal i riket
hade vid slutet af 1754 stigit till 387 och år 1761
sysselsatte 18,000 personer, eller fler än de nu
räkna hundrade.

1739 inkallades han till medlem af
Vetenskapsakademien, blef samma år kommerseråd, år
1748 riddare af Nordstjerne-orden och var den förste
ofrälse, som hedrades med denna utmärkelse. År 1751
upphöjdes han i adligt stånd, då han ändrade sitt
namn till Alströmer. År 1756 beslöto rikets
ständer, att Alströmers bröstbild skulle gjutas
i metall och uppställas å Stockholms börs.

Måttlig och ordentlig i sitt lefnadssätt, åtnjöt Alströmer
god helsa, hvarom hans friska, rundlagda ansigte bar
vittne. Men döden mejar allt lefvande på jorden,
och den 2 Juni 1761 dog denne hedersman, hvars
riddarspråk var »Fäderneslandet», för hvilket han
verkat så mycket och hvars barn han i så hög grad
bidragit till att kläda och föda, en bedrift,
herrligare än någon på slagfältet vunnen ära,
åtminstone lika prisvärd.

Alströmer var tvenne gånger gift. Med sin förra hustru
hade han fem barn, af hvilka två söner, som upphöjdes
i friherrligt stånd, i senare giftet två barn. En
ättling har i dessa dagar inkallats i konungens råd,
för att der verka i detta fäderneslands tjenst,
som i Jonas Alströmer räknar en af sina
ädlaste, sina kraftigaste söner.

Axel Krook.



Bilder från en resa i Amerika.

År 1862 träffade tvenne engelsmän, en ung adelsman vid
namn Milton samt en doktor Cheadle, begge medlemmar
af Geografiska Sällskapet, öfverenskommelse att
gemensamt företaga en resa till Norra Amerika, för,
att uppsöka en landväg tvärt öfver till Stilla Hafvet,
under hvilken färd de tillika ville studera naturen
och menniskorna samt jaga bufflar och annat vildt.

Under öfverfarten till Quebec, som skulle blifva
utgångspunkt for deras färd öfver det amerikanska
fastlandet, sammanträffade de med en tredje engelsk
gentleman, vid namn Treemiss, som hade för afsigt
att jaga i de inre trakterna af landet och nu slöt
sig till deras sällskap.

Från Quebec styrdes, i Juli månad ofvannämda år, deras
färd inåt landet, dels å jernbana, så långt någon
sådan fanns tillgänglig, dels med ångbåtar å floderna,
dels med andra mer eller mindre beqväma fordon; och
efter en jemförelsevis hastig resa uppnådde de den vid
Red-River belägna lilla staden Georgetown. Härifrån
ville de fortsätta resan med ångbåt å floden till
den omkring femhundra engelska mil från denna plats
belägna skansen Garry. Men man kände ej bestämdt, huru
snart ångbåten skulle anlända; att den åtminstone ej
skulle komma ännu på några dagar, hade man sig bekant.

Våra resande voro emellertid otåliga att fortsätta
färden till den angifna platsen. Men en resa,
sådan som denna, hvarvid man måste passera en flod,
som genomströmmar en vild och ödslig trakt, utan andra
inbyggare än kringströfvande indianhorder, måste under
förevarande förhållanden ej synas särdeles inbjudande,
då man saknade lämplig farkost och man dessutom ej
lyckades bland Georgetowns befolkning skaffa sig
någon med de lokala förhållandena bekant vägvisare.

Dock, våra resenärer låta ej skrämma sig af
dessa ogynnsamma utsigter. De köpte sig ett par
bristfälliga kanoter af björkbark och anträdde,
efter att hafva försett sig med de förnödenheter,
som ansågos erforderliga, den äfvertyrliga och
mödosamma flodresan.

Denna syntes i början gestalta sig temmeligen
väl. Dock var det dem ej beskärdt att på sina eländiga
farkoster uppnå den omtalade skansen. Garry, dit
de först efter mer än en half månads ansträngande
irrfärder och försakelser af hvarjehanda slag hunno
fram, sedan de varit nog lyckliga att anträffa en
ångbåt, som passerade denna väg och sålunda blef i
tillfälle att rädda dem från en hotande undergång.

Bland de olikartade faror, som under kanotfärden
syntes vilja bereda våra resande gentlemän ett säkert
förderf, må här särskilt framhållas den, som närmare
åskådliggöres i den af konstnären meddelade bild,
hvilken läsaren återfinner på följande sida. Men
härvid låta vi de resande sjelfva berätta.

»Ungefär en vecka efter vår afresa från Georgetown»,
heter det i deras resebeskrifning, »blefvo vi under
natten anfallna af en våldsam storm på floden.

»Vi befunno oss i sjelfva stråkvägen för
stormen. Luften var öfverladdad med elektricitet, och
under vindarnes omkastningar lekte det elektriska
fluidet i vårt hår och kom det att resa sig på
våra hufvuden. Ozonlukten var så stark, att den
kom oss att flåsa och tvingade oss att observera
detta fenomen, bland de öfriga mest förskräckliga,
som utmärkte stormen.

»Vi försökte genast att komma i land, men mörkret var
så intensivt, att det var oss omöjligt att urskilja --
för att kunna undvika dem -- de uddar och kullfallna
träd, som belamrade den lika slippriga som ojemna
stranden. Strömmens styrka slungade oss mot dessa
hinder, på ett sätt, som gjorde oss begripligt, att
vi måste öfvergifva vår plan, så vidt vi ej ville gå
i sank, eller se bordläggningarne sönderslitas å våra
farkoster, hvilka, snart sagdt, voro lika så svaga,
som om de varit af papper. Vi hade i detta fall föga
utsigt till räddning, ty floden var djup.

»Timmar följde sålunda på timmar. Stormen tjöt
med samma raseri, och regnet fortfor att falla i
strömmar. Förgäfves sökte vi, under ängslig förbidan,
att upptäcka den första glimt, som skulle bebåda
dagen. Natten syntes icke vilja taga slut. Kanoterna
fylldes småningom med vatten; det räckte oss nästan
till bröstet. Snart betviflade vi, att de skulle bära
oss, tills dagbräckningen inträffade.

»Luften var under denna natt kall och fuktig. I
regnet, som piskade oss på alla sidor, darrade vi
från hufvudet till fötterna under vårt ofrivilliga
sittbad; våra tänder skallrade, och med möda kunde
våra stelnade händer hålla årorna. Emellertid, oaktadt
den känsla af förtviflan, som stundom frestade oss
att öfverlemna oss åt slumpen, vågade vi icke ett
enda ögonblick hvila oss, ej heller att upphöra med
att öfvervaka vår kosa eller söka undvika uddarne
och klipporna.

»Ingen af oss skall någonsin glömma denna natts
lidanden, ej heller den omätliga känsla af tröst,
som vi erforo, jag vill ej säga vid dagens
första uppenbarelse, utan vid mörkrets första
aftagande. Snart derefter lugnade sig stormen
märkbart; men regnet fortfor att falla med stor
häftighet, under det vi skyndade oss att draga
fördel af dagbräckningen för att landstiga på en
smutsig strand, den första lämpliga plats, som vi
hade upptäckt.

»Sedan vi dragit våra kanoter så högt upp på land som
möjligt, på det att strömmen, som var i stigande,
icke skulle kunna bortföra dem, insvepte vi oss i
våra täcken, alldeles drypande af vatten, och under
den trötthet, hvari ansträngningen försatt oss,
insomnade vi i en lång och djup sömn.»

Våra resande hade således varit utsatta för en af
dessa våldsamma stormar, hvilka stundom förekomma i
dessa trakter och som hafva sin stråkväg utefter
loppet af en flod. Dessa fenomener uppträda
vanligen på ett ganska inskränkt område, men deras
förstörelseförmåga är oerhörd.

En flodfärd i Amerika. (se texten sid. 231.)

Resande i fara för vådeld i en amerikansk skog.
(Se texten å följande sida.)

Från skansen Garry fortsatte våra resande sin färd
under mångfaldiga vexlande äfventyr, och omsider
återse vi dem i närheten af Klippiga Bergen, för
att blifva vittne till ett skådespel, icke mindre
fasaväckande än stormen på Red-River.

Det är på en öppen plats i skogen. Insekterna äro
talrika, och för att mot dessas vilda angrepp i
någon mån skydda sina hästar, hafva våra resenärer
uppgjort en större eld, i hvars närhet de placerat
sina gångare. För egen räkning hafva de uppgjort en
mindre. De sitta helt beqvämt omkring den samma,
för att tillaga en måltid. En ny kamrat, som nu
befinner sig i deras sällskap, sedan Treemiss redan
lemnat dem, för att sysselsätta sig på annat håll,
har just afdragit sina stöflar och bereder sig nu
en stor tillfredsställelse genom att i all maklighet
röka sin pipa.

Detta behagliga lugn skulle dock snart
störas. Plötsligen börjar den större elden att häftigt
spraka och flamma högre. Våra resande gripas af
förskäckelse vid första ögonkastet, då de varseblifva,
att flera af de träd, som omgifva den öppna platsen,
fattat eld. Det är sannolikt, att hästarne, under
ömsesidigt slående efter hvarandra, för att placera
sig i den tjockaste röken, med en spark kastat någon
brand in bland granarne. Dessa, ehuru gröna, brinna
bättre än den torraste ved.

Det var ett kritiskt ögonblick. Cheadle fattade yxan
och nedhögg, så fort sig göra lät, det ena trädet
efter det andra, för att från de öfriga isolera
dem, som fattat eld. Milton ansträngde sig med att
frambära vatten från ett träsk, som lyckligtvis
fanns i närheten, och dermed begjuta den yfviga
och torra mossan, som hastigt ledde elden utefter
marken. Emellertid befunno sig resenärerna redan
nästan omgifna af brinnande träd; lågorna utsände
gnistor och slingrade sig från gren till gren, från
träd till träd, på det mest förfärande sätt. Elden
sprakade och hven, frossande begärligt af stammarnes
kåda.

Hästarne hade under tiden blifvit vilda af
förskräckelse. Några störtade genom lågorna bort i
skogen; men ett af
djuren, som blifvit brändt i benen, tumlade sig af
smärta på marken, och med möda lyckades det Miltons
och Cheadles förenade krafter att få honom undan
det härjande elementet. Men det härvid förorsakade
uppskofvet i släckningsarbetet höll på att blifva
våra resande ganska fatalt, emedan elden under
tiden hunnit gripa omkring sig; luften var i hög
grad upphettad, röken qväfvande och lågorna tjöto af
raseri: ett ögonblick tvekade man, huruvida det vore
bäst öfverlemna allt åt ödet, eller att fortsätta
släckningsarbetet.

»Emellertid», heter det i de resandes egen skildring
öfver den fasansfulla händelsen, »återvände vårt mod;
vi fattade å nyo yxa och ämbar, och i den mån vi
fällde träden och släckte elden i mossan, började vi
åter att hoppas. Midt under dessa hårda ansträngningar
kommo vi på den tanken, att vår nye reskamrat ännu
icke biträdt vid våra släckningsförsök. Blickande
oss omkring, sågo vi honom sitta på samma ställe,
hvarest vi lemnat honom, slitande i en stöfvel, som
han syntes hafva största svårighet att pådraga. Vi
tillropade honom, att han, för Guds skull, skulle
komma och hjelpa, oss, om han icke ville, att vi
alla tre skulle omkomma i lågorna. Han svarade på
ett temmeligen tvetydigt sätt, att han strax skulle
komma, så snart han pådragit sina stöflar. Slutligen,
eggad af våra bemödanden samt af den reflexionen,
att han lika lätt kunde brinna med som utan stöflar,
kommer han, förskräckt och villrådig, framspringande,
för att gifva oss ett lika senfärdigt som föga nyttigt
bistånd, under form af några qvarter vatten, som han
hämtade i sin lilla tennflaska. Det oaktadt lyckades
vi småningom att dämpa den härjande elden.»

Den hotande olyckan fick sålunda ett gynnsammare slut,
än man, med mindre energiska bemödanden, kunnat vänta;
och våra resande kunde, sedan de samlat sina bortlupna
gångare, åter fortsätta sin färd mot den amerikanska
vestern, för att gå andra oväntade öden till mötes.



Soldatbarnen vid grinden.

Då vi redan förut vid flera tillfällen gifvit våra
läsare afbildningar af våra mer framstående målares
arbeten, men hittills ännu icke meddelat något af
vår värderade genremålare G. Brandelius, gå vi nu med
nöje att fullgöra detta. Den tafla, vi här meddela,
är nämde konstnärs bekanta skapelse: »Soldatbarnen
vid grinden», hvilken i lika hög, om icke högre grad
än sina föregångare, äger de förtjenster, som gifvit
hr B. ett namn. Dessa äro, som man vet, ett lefvande
uttryck, karakter och sanning, hvari han redan står
framom mången konstnär med mera fulländad teknik än
hans. Tekniken är nämligen icke hans starkare sida;
det är ej genom handens virtuositet, det är genom
andens och själens, som han förstått och förstår
att tillvinna sig allmänhetens erkännande. Han
är originel och frisk, han gifver oss något, som
gått ifrån hjertat, och derföre äro hans bilder så
tilltalande. "Soldatbarnen vid grinden" hafva också
gifvit flera författare ämne till framställningar
i både bunden och obunden stil, och en af våra
medarbetare har i denna tafla funnit stoff till
efterstående skiss.

*

Soldatgossen.

1.

I skogen gingo en vacker sommardag fyra små
barn. De trifdes der så godt, och hvem gör icke
det? Skogen har för både gammal och ung en så underbar
tjusningskraft. Under trädens gröna tak, der vi finna
ett värn mot storm och regn eller skugga mot solens
strålar, blifva vi liksom mer förtroliga med naturen
-- det är liksom vi der vore närmare dess hjerta. Och
för barnets inbillningskraft, hvad mängd af brokiga
bilder i dess djup! Jättar och troll hafva ju haft
sina tillhåll
bakom de dystra snåren, skogsfrun har der för
vandraren lagt sina forsåt och elfvorna trädt sin
lätta dans mellan de gröna tufvorna.

Ack, hvad der doftade skönt mellan fur och gran! Men
det var icke trädens vanliga doft; det kom från en
liten enkel, rödskiftande blomma, som växte vid deras
fot. Och barnen böjde sig ned att plocka denna och
njuta af dess milda hänförande lukt. Hennes namn
kände de icke, men de fattade dock hennes skönhet --
och hvad gjorde väl namnet då till saken? -- Men när de
kommo till hemmet igen och visade den lilla blomman
för fadren, log denne så innerligen godt, tog henne
i sig hand och sade:

»Denna blomma heter Linnæa och har fått sitt namn
af en mycket kunskapsrik man, som hette Linné och
som till en början var ett lika fattigt barn, som j
ären. Inte har den här örten så granna färger, som
många andra hafva, men den har en så mycket ljufligare
vällukt. Den liknar fullkomligt en menniska med en
from och god själ. Tänken på det, hvar gång j sen
den blomman ute i skogen.»

Han, som talade så, var en svensk soldat af den gamla
stammen, af den, som varit med, då det på allvar gällt
att mot utländskt våld försvara fäderneslandet. Mycket
ålderstigen var han väl ännu icke; men han hade
läst ett och annat och noga öfvertänkt, hvad han
läst; och detta, jemte det han sjelf upplefvat, hade
gifvit honom en erfarenhet och en klarhet i tanken,
som gjorde honom aktad af alla.

»Trodde jag inte, att far skulle veta hvad den vackra
blomman hette!» sade det äldsta af barnen, en fint
växt flicka med klara ögon och fritt böljande hår.

"Åh, far vet just inte så mycket", sade han, "men
hvad han vet, det lär han er så gerna; och eftersom
vi nu kommit 
att tala om den här blomman, så vill jag om henne
tillägga ännu ett, som kan vara värdt att begrunda. Så
liten hon än är, så gör hon ändå, på sitt vis,
mera gagn, än många af dem, som äro större än hon;
och på samma sätt kan också en obetydlig menniska
ibland uträtta vida mer, än de, som tyckas vara mycket
mäktiga. Det kommer sig af en god och kraftig vilja,
och en sådan kan hvem som helst få af vår Fader,
som bor i höjden.»

Härefter fingo barnen åter gå ut i det fria, och nu
kom der en femte lekkamrat med. Det var den trogne
Yäck, en liten lurfvig hund, som gerna följde de unga
åt och derunder alltid som ett slags skyddsvakt höll
sig närmast den minste.

Denna gång hade den andre i ordningen af de tre
gossarne iklädt sig en gammal knektmössa, och
den yngste af dem hade också fått en af fadrens
hufvudbonader på sig. Han hade icke sett stort mer än
två vintrar, denne lille, men såg ändå helt manhaftig
ut, der han ute på vägen drog sin leksaksvagn med sig.

"Tyst, här kommer någon åkande", ropade flickan,
"det är bestämdt en herrskapsvagn; kom låt oss öppna
grinden! ... Akta dig, lille Matts!" tillade hon åt
minste brodern och tillvinkade denne att följa med.

Men Matts hade sitt hufvud för sig, han, och när de
andra tre redan öppnat grinden, stod han ännu qvar
på vägen. Och eftersom han stannade der, gjorde äfven
Väck sammaledes.

"Matts, spring undan, Matts!" ropade alla tre syskonen.

Han lyssnade dock icke till dem; han blott såg framåt,
mot ett stort, märkvärdigt föremål, som hastigt
närmade sig. Det var ett ståtligt herrskapsekipage
med ett ståtligt fruntimmer uti -- han hade aldrig
förr sett något liknande; ty han hade sällan fått
följa med ut på landsvägen, emedan syskonen alltid
klagade, att han var så svår att hålla reda på.

"Spring, Matts!" upprepade de andra barnen gång på gång.

Men ändå stod han qvar. Den fara, som hotade, kunde
han måhända icke uppfatta; men kanske fanns der ock
en annan orsak, hvarför han icke flydde för den. Hos
hvarje menniska, äfven den outvecklade, är ju i själen
nedlagd en viss åtrå till något främmande, okändt,
något, som skall sökas -- ett mål; men tillika finnes
der ock en kraft, eller åtminstone håg, att möta de
hinder, som sätta sig emellan detta mål och den, som
vill hinna det. Den lille Matts ville kanske framåt
på sin väg, trots det honom så öfvermäktiga hinder,
som så hotande visade sig, -- motståndskraften vaknade,
och han ville och förstod icke att gifva vika.

Ytterligare ett varningsrop -- men för sent. Hästarne,
som drogo den ståtliga vagnen, hade redan hunnit den
plats, der soldatgossen stod, och af en häftig stöt
kastades denne nu till marken. Men i samma ögonblick
höll också kusken in de ystra springarne, och både
de åkande och den lilles syskon skyndade fram, för
att undersöka vidden af den timade olyckan.

Huru underbart -- den lille pilten hade, så vidt man
kunde se, endast fått några mindre skador; men den
person, som sjelf ansåg sig som en ofrivillig orsak
till det, som händt, fruntimret i vagnen, ville dock
nödvändigt taga barnet med till sitt närbelägna gods,
för att bereda det all den vård, som möjligen kunde
vara af nöden. Läkare borde ändå undersöka den lille,
förklarade hon.

Men Matts' fader, som vid bullret och ropen också
kommit ut på vägen och tagit barnet i närmare
betraktande, tackade höfligt för anbudet, tillika
försäkrande, att han sjelf nog skulle sköta om den
lille. Och dervid förblef det.

*

II.

Huru gick det väl sedan för den lille två-åringen --
soldatens son?

Jo, innan han fyllt sitt tredje år, var han
från fadrens koja förflyttad till den närbelägna
herregården. Den förnäma frun, som ansett sig stå
i ett slags skuld till den lille, hade under flera
förnyade besök vid soldattorpet fattat för denne ett
sådant tycke, att hon slutligen bad fadern att få
taga hans minste
son till sig och ombesörja hans uppfostran. Den
fattiges svar till dylika spörjsmål blir vanligen 
jakande, -- så äfven här. Gossen hade ej mera någon mor;
hon, som erbjöd honom skydd, såg ut att kunna blifva
i moders ställe, och hvarföre då säga nej?

På herregården fick Matts med husets egna barn
den första undervisningen och utvecklade ett
så klart förstånd, ådagalade en sådan flit och
ett så godt uppförande, att han snart blef allas
gunstling. Fäderneslandets stora minnen var dock
det, som mest af allt lifvade hans själ, och allt
efter som han växte till, gjorde han sig med dem
mera förtrogen. Det första, alltid käraste, hemmet
blef härunder ofta besökt, och i timmar kunde han
der sitta och lyssna till fadrens berättelser från
krigets dagar, hvilka för honom voro det samma som
ärans. Så uppnådde han sitt femtonde år. Då kom der
en ny epok i hans lif.

Ett krigsbud hade gått ut öfver landet, -- de svenska
vapnen skulle föras till strid mot verldshärjaren i
öster, -- han, som likt midgårdsormen snart slår sina
ringlar kring hela jorden.

Herregodset, så ansenligt det än var, låg dock
långt aflägset från hvarje sådan plats, der landets
krigare plägade hafva sina öfningar; ingen samlad
truppafdelning hade på många Herrans år tågat
der förbi. Matts hade derföre en temmeligen dunkel
föreställning om, huru en svensk trupp i verkligheten
såg ut, men skulle snart få ett fullständigt begrepp
derom.

En natt hade nyss förgått, Det var under dagens första
timmar; morgonrodnaden hade utbredt sin purpurmantel
på den väg, der solen snart skulle tåga fram; men
ännu dröjde den väntade.

Matts var redan ute i den fria naturen, gick ensam
fram mellan almar och lindar, njöt den friska
morgonluften i fulla drag, njöt af sin ungdoms
och sin själs fulla helsa. Det var till en början
så tyst i hans omgifning; men plötsligen stördes
denna allvarliga stillhet af ett ovanligt ljud --
ett ljud, som vidt ikring försatte luftvågorna i
en lifligare dallring än vanligt. Det var ljudet af
krigsinstrumenter -- af hvirflande trummor.

Ynglingen sprang upp på närmaste kulle och såg
med häftigt klappande hjerta utåt vägen. Till en
början upptäckte han der intet; men så kom der
ur skogen raskt framtågande en mörk mannaskara i
ordnade led. Och i samma ögonblick steg solen upp,
och då sågs der ofvanom krigarskaran en mängd skarpa,
glimmande, korta ljus -- det var gevärens bajonetter,
af dagens flammande stjerna belysta, så att de sjelfva
liknade brutna solstrålar.

Få timmar derefter stod Matts inför truppens
öfverste. Soldatens son ville sjelf blifva soldat.

Öfversten såg granskande på den unge. Hans blick var
öppen som det goda samvetets, eldig och lugn som det
sanna modets. Växten var smärt och rak som furans;
håret nordiskt, fritt fladdrande, som om vinden
lekt deruti.

"Hur gammal är du?"

"Femton år".

"För ung, allt för ung!"

Då föll en tår på den unges kind; det var den första
han sedan barnaåren fällt.

"Godt!" återtog den gamle krigaren och betraktade
ynglingen med välbehag. "Tolfte Carl var icke mer
än femton år, då han förde hela Sverges här mot
fienden; men du vill ju endast strida i lederna --
icke sannt?"

"Jo!"

"Du är då antagen."

Så kom Matts att följa regementet åt; men innan han
gick, hade han mottagit sin välgörerskas och sin
faders välsignelse.

"Dö hellre med heder, än kom åter med skam!" var det
sista rådet, den sednare gaf.

*

III.

Högt uppe å fiendtlig vall höjde sig fanan med den
ryska örnen;   der   nedanför   på   fältet   svajade
det svenska baneret.

Stor var den öfvermakt, som mot oss förde vapen,
stort dess öfvermod. Men kring lejonet, som springer
öfver de tre strömmarne, stod en kärnfast trupp, ej
uppblåst af öfvermod, men med det sanna modets stilla
väsen. "Förfäras ej, du lilla hop!" var dess lösen.

Och trummorna dånade och trumpeterna smattrade,
och utöfver den nyss så tysta nejden flögo blixtar
ur gevären och rullade kanonernas åska, Eld och
hvirflande rökmoln undanskymde en stor del af de
stridandes hopar; men derpå skingrade vinden åter för
ett ögonblick det eldbemängda töcknet .... Män sågos
vackla med bleka kinder och blodiga pannor, andra
voro redan fallne. Flerestädes lågo hela hopar af
döde kastade öfver hvarandra -- vålmar på dödens äng.

Men gevärskulornas hvisslande ljud hördes på nytt,
kanonkulorna foro hvinande genom luften, och emellan dem
sväfvade granaternas eldkransar fram, att ytterligare
sprida fasa och död.

Ett ögonblick vek den blå skaran tillbaka -- men blott
ett enda,

"Framåt!" ljöd kommandoropet, och de svigtande leden
samlade sig å nyo, och framåt gingo de.

"Matts!" ropade en äldre soldat till ynglingen från
soldattorpet, "är du rädd, min gosse?"

Den unge gaf härtill intet svar; men hans öga mötte
med en förunderlig glans den gamles.

Och denne frågade honom intet mer.

"Kasta fienden tillbaka ur förskansningen!" bjöd en
befallande stämma.

Så bröto de svenska lederna fram mot den höjd,
der ryska örnen var planterad; och det blef dervid
en ädel täflan om hvem som först skulle hinna målet.

En lång, smärt yngling med fritt fladdrande hår
störtade snart framom de andra, sprang vig och lätt
uppför den branta vallen och sträckte sin venstra
hand mot en af pallisaderna, för att svinga sig upp på
förskansningen. Ett dånande hurrarop från kamraterna,
som kommo efter, nådde hans öra; men i samma ögonblick
kom der från motsatta sidan en hyllning af annat
slag. En kula träffade den unges hjerta.

    Han sjönk mot jorden med kind så blek.
    Hans dödssång kanonerna sjunga.
    För hård den blef honom, krigets lek;
    Men Sveriges fana han icke svek,
    Den tappraste bland de unga.

Soldatbarnen vid grinden.
(Efter en tafla af G. Brandelius.)

Till soldaten i det lilla torpet vid vägen kom ett
budskap: "Din son är död!"

"Föll han i striden?" frågade han.

"Han föll med handen hårdt sluten om geväret, så
hårdt, att man knappast kunde skilja den derifrån. Och
han föll den främste i ledet.

"Då dog han en vacker död", sade den gamle krigaren
och borttorkade en tår, som banat sig väg utför
kinden. "Minnens j, mina barn", tillade han efter
några ögonblicks begrundande tystnad, "huru vi en
gång, när er broder ännu var liten, talade om en
blomma, som j plockat på marken.

"Ack ja, det var en Linnæa, far, vi minnas det
nog!" svarade de unga, som med tårfyllda ögon slutit
sig intill fadern.

"Den blomman var vår Matts lik", fortfor han; "han hade en from och god själ, hvilket för Herran är en lika ljuflig lukt, som blommans är för oss. Och emedan han var from, hade han också det rätta modet. Derföre har han ock, efter sina år och sin ställning här i lifvet, gjort sitt land större gagn, än mången med stjernor och band på bröstet. Gifve Gud, att j alla fingen dö en lika skön död, som han!» 

Maximilian Axelson.



Kongliga lustslottet Rosendal.

Rosendals slott å kongl. Djurgården vid Stockholm.

Det finnes ord, i hvilka ligger en alldeles
egendomligt elektricerande kraft, den der väcker en
komplex af mäktiga känslor, omöjlig att på stående
fot reda. Du, läsare, som nu sitter i ditt landtliga
hem och tänker på de angenäma, på intryck oändligt
rika dagar, du senast tillbragte i vår hufvudstad, du
har kanhända glömt -- Djurgården? Nej, ganska säkert
icke. Hasselbacken, Bellmansro, Novilla och Blå
Porten, Alhambra, folkhvimlet, njutningen af naturens
och konstens så sinnrikt med hvarandra förbundna
skönheter -- allt detta är nog, för att komma
till och med söderns bortskämde son att häpna och
fröjdas. Men fosterlandets egen son erfar en vida
djupare rörelse vid åminnelsen af denna herrliga
tafla, der hvarje ek, hvarje bugt af fjärden,
hvarje källa eller kulle bär honom till mötes en
dyrbar skatt af kära fosterländska minnen från
Waldemars-öns älsta tider och intill kung Fredriks,
Tredje Gustafs, Bellmans och Carl Johans dagar. Det
är säkerligen ingen blott tillfällighet, att den
präktiga verandan på Hasselbackens hufvudbyggnad
lemnar för den lustvandrande allmänheten utsigt
till balkongen å det midt emot belägna, af Bellman
besjungna »Gröna Lund». Och den väldiga gamla eken
midt på Hasselbackens plan, är ju den samma, under
hvilken Bellman med sin luta så ofta hvilade, när
dansen yrade der nedanför och hofjägmästaren Ström
ännu ej hade med konstnärshand skapat den ljufliga
lustgård, till hvilken
Djurgården på den svenske Anakreons tid erbjöd så
storartade och förträffliga rudimaterier.

I »snille och smak» visserligen ej jemförlig med
exempelvis »Tjusarkonungen», saknade Carl Johan, ehuru
företrädesvis soldat, likväl ej känsla äfven för en
annan skönhet, än den, som kan framstå, »der stridens
massor hvälfva sig», hvarom i allmänhet vittnar den
uppmuntran, han städse ansåg sig böra egna konstens
idkare och särskilt, kanske mest, den blick
han visat sig äga, då han med så mycken förkärlek
fästade sig vid Djurgårdens herrliga partier -- en
skönhet, som dock ej gerna kunde vara likgiltig för
Bearnesaren, hvilken blifvit af ödet flyttad till
nordens gråa bergland; för kronprinsen, som efter
naturens ordning snart skulle sätta på sitt hufvud
kronan såsom konung öfver detta folk, hvars hufvudstad
kallar Djurgården sin främsta perla. Kronprinsen och
Ström förstodo hvarandra. Man har sagt, att Carl
Johan ej rätt förstod sitt folk, att han plågades
af en viss skuggrädsla på tronen. Men att lägga sitt
lustslott midt på detta folks främsta favoritplats,
der den fattiga familjen med sin tarfliga matkorg
och den rike vid sitt kräsliga bord mötas i broderlig
samdrägt, det var ju att riktigt kasta sig midt upp
i famnen på sitt folk. Och det var det, som Carl
Johan gjorde.

När man tänker skrifva om Rosendal, vore man frestad
att berätta Djurgårdens hela historia. Detta läte sig nog, med

tillhjelp af flera i tryck offentliggjorda och
för hvar och en tillgängliga källor, lätt göra,
men öfverensstämmer icke med vår uppgift för
tillfället. Vi öfvergå derföre, efter den ofvanstående
ingressen, direkte till vårt egentliga ämne, som af
närstående teckning illustreras, hvarvid vi, i denna
af så många författare förut beskrifna sak, icke göra
anspråk på någon särskilt originalitet i behandlingen.

Det är redan nämdt, att konung Carl XIV Johan lät
bygga detta lustslott på Stockholms Djurgård, och
här må nu tilläggas, att det samma ytterligare
omhuldades och förskönades af hans son och
efterträdare på tronen. Rosendal, ursprungligen
ett skogvaktare-boställe, skänktes af konung
Gustaf III åt då varande kammarjunkaren de Besche,
sedermera ståthållare på Stockholms slott, hvilken
här uppförde en byggnad af trä samt 1798 försålde
stället till en grefvinna De Geer, som der lät
verkställa åtskilliga förbättringar. På Rosendal
bodde sedan hertig Fredrik Adolf sommaren innan
han företog den utländska resa, under hvilken han
i Montpellier slutade sina dagar. Stället ägdes
sedan af direktören, sedermera statsrådet Schwan
och af generalmajor L. Champs samt inköptes af Carl
Johan som kronprins år 1817. Sedan den af de Besche
uppförda hufvudbyggningen år 1819 nedbrunnit, lät
den kunglige ägaren genom Fredrik Blom uppföra den
byggnad, som ännu befinnes på Rosendal. Den prydes
midt på södra fasaden med en balkong, som uppbäres
af fyra joniska pelare af kolmårdsmarmor. Under
balkongen kommer man genom palatsets hufvudingångar
in i en förstuga, hvars väggar och tak äro boiserade
med björk och med pilastrar af mahogny. Från
vestibulen leder en halfrund trappa af mahogny
med balustrader af ebenhols och ornamenter af
brons upp till öfra våningen. Rummen äro inredda
och möblerade både praktfullt och med smak; men de
taflor af företrädesvis svenska och norska mästare,
som förr prydt deras väggar, hafva nu mera vandrat
till Nationalmuseum jemte åtskilliga andra dyrbara och
för konungafamiljen minnesrika konstverk. Man behöfver
icke söka anledningen härtill ensamt i arfskiftet
efter konung Oscar. Sveriges konungahus har gerna känt
sig vara ett med sitt folk äfven i det hänseendet,
att hvad dess medlemmar för egna medel inköpt eller
af utländska potentater såsom vängåfvor erhållit,
har -- när det varit fråga om saker af verkligen
historiskt och synnerligen pekuniärt, fastän måhända
icke räntebärande, värde -- kommit nationen såsom dess
egendom till godo.

Utanför villans båda fasader utbreda sig
trädgårdsparker, genomkorsade af breda, väl
underhållna vägar, som leda vandraren åt alla håll,
än mellan solbelysta, leende ängar med yppig grönska,
än under mörkare, skuggrika löfhvalf eller skiftande
täcka trädgrupper. Afbildningar i marmor efter antika
skulpturverk framskymta här och der. Framför norra
fasaden åter står, midt på planen, ett af den moderna
nutidens underverk, den stora vasen af porfyr från
Elfdalen i Dalarne, utförd i ren antik stil och
måhända den största vas, som finnes i verlden. Till
och med i utländska vetenskapliga verk finner man
afteckningar af den samma; men det, som stegrar
förvåningen, när man betraktar det fina och i minsta
detalj med yttersta noggrannhet utförda arbetet, är
den omständigheten, att alltsammans blifvit utfördt
icke af inöfvade arbetare, utan af Elfdalens egna
söner, hvilka dermed gifvit ett nytt bevis på den
dalkarlen medfödda mekaniska fallenheten. Vasens
diameter är femton, dess höjd nio fot; vigten
uppgifves till etthundrafemtiofem centner. -- En
mindre vas, likaledes af Elfdals-porfyr, som förut
stod på en liten höjd utanför södra fasaden, fördes
till verldsexpositionen i London oph qvarstannade
i England såsom en present åt Storbritanniens
drottning. Såsom ersättning för denna prydnad har
i stället blifvit placerad en synnerligen vacker,
sittande Bacchus-staty, af svensk mästare.

Konung Oscar förskönade Rosendals omgifningar. På
en höjd sydvest om denna kungliga villa lät han
anlägga tvenne växthus, af hvilka det ena bildade
en smakfullt anordnad vinterträdgård och det
andra var särskildt inredt åt jätteväxten Victoria
Regia, som der tronade, omgifven af egyptiska och
indiska vattenliljor. »Liksom till minne om hvad
trädgårdskonsten förmår, i trots af luftstrecket», -- 
anmärker herr Scheutz, författaren till »Illustreradt
Stockholm» -- »qvarstå tätt intill Victoria-huset en
gran och en tall från vilda skogen.»

Till Rosendal är Svenska Trädgårdsföreningens växthus
numera flyttadt, med trädskola o. s. v.

En liten anekdot om Rosendal från senare tiden, för
hvars sanningsenlighet vi visserligen icke kunna gå i
borgen, må dock här få plats. Det berättas nämligen,
att vid arfskiftet efter konung Oscar ville ingen
af arfvingarne på sin anpart mottaga Rosendal,
emedan dess underhåll kostade ojemförligt mycket
mer, än den lilla hötägten på slottets territorium
renderade. H. M. enkedrottningen fick då -- mamma
får ju så ofta uppoffra sig för barnen -- taga detta
lustslott på sin del, hvilket under många år kostade
henne 18,000 rdr om året.

Slottet har efter konung Oscars död ej ofta varit
bebodt. En och annan sommar påminna vi oss dock, att
prins Oscar der med sin familj tillbragt några veckor.

Vår illustration framställer slottets norra
sida, jemte den stora porfyr-urnan, och af hvad
man torde finna i den samma antydt, så är det
mindre det arkitektoniska elementet, mindre den
konstnärligt ordnande handen i denna anläggning -- det 
är naturen sjelf, som främst och i rikaste mått
förlänat största behaget åt den tjusande idyll,
hvilken blifvit så berömd under namnet Rosendal.

L. J. S.



Val och qval. 

Berättelse af Richard Gustafsson. 

1.

Vindskuporna. 

När ljusen mot midnatt släckas i våningarne
och det blir mörkt bakom blommiga rullgardiner och
hvita spets-jalusier, då synes ofta en och annan
ljusglimt skimra i höjden, bakom vindskupornas
fönster. 

Det är arbetslampan, som brinner.

Sömnen smyger fram öfver mjuka mattor och andas in
sin förtrollning mellan alkovernas väggar, men i
vindskammaren står ofta nödvändigheten redo att jaga
bort den tröttes efterlängtade vän, och derför brinna
ljusen längre i kuporna än i de nedre regionerna.

I ett litet vindsrum, med utsigt öfver hustaken bortåt
Adolf Fredriks kyrka, lyser en matt låga, flämtande,
som om den hvarje ögonblick ville slockna. Plötsligt
öppnas fönstret och ett menniskohufvud tittar ut.

Det är en flicka, som ser ut att vara omkring aderton
år. Om icke ramen kring henne vore en vindskupa, så
skulle man tro sig se nattens drottning och vänta,
att en stjernekrans skulle börja flamma kring de
svarta lockarne. Hennes panna är hög och välbildad,
och den lätt böjda näsan skulle sätta en målare i
förtviflan, om han på duken ville återgifva dessa
rosenfärgade näsborrar, som sakta vidga sig vid
hvarje andedrag. Ögonbrynen hvälfva sig i fina bågar
och de långa ögonhåren kasta skuggor, som bilda
lätta mörka ringar, då de sammanflyta med skuggan
från pannan. Den unga qvinnan skulle liknat Rafaels
madonna, om icke dragen, som hos madonnan antyda det
himmelska, här visade en benägenhet för det jordiska.

Hon lutade sig ut genom fönstret och inandades
nattluften med välbehag. Allt var tyst och stilla
omkring henne,

och hon försjönk i stilla drömmerier. Plötsligt
spratt hon till vid ett buller och såg åt sidan. Det
var grannen, som också öppnade sitt fönster och
tittade ut från sin vindskupa.

»Blif inte förskräckt, utan låt mig tala med
er!" hördes en manlig stämma.

»Åh, är det ni? Jag blef verkligen rädd», svarade
den qvinliga gestalten och lutade sig åter framåt,
efter att vid bullret hafva dragit sig tillbaka.

»Jag har undvikit er i fjorton dagar, för att icke
störa er sorg, ty jag vet af erfarenhet, att man
helst ensam begråter en hädangången mor», återtog
den manliga stämman. »Det är icke länge sedan jag
sjelf kände den bittra sorgen ... Men nu står jag
icke längre ut med min tystnad. I dag beslöt jag att
öfverraska er, då ni efter vanligheten kom för att
öfverlemna er åt era nattliga drömmerier. Det är icke
tid att drömma längre. Vi måste tänka på framtiden!»

Den talande var en ung man med öppna, ärliga
drag. I hans utseende låg något, som antydde, att
han var artist, eller åtminstone att han vandrade
den artistiska banan. Hans namn var Anton Nordin och
hans ärelystnad var den, att en gång skaffa sig ett
namn som operasångare.

Den qvinliga grannen hette Alma Garnier. Hon hade
nyligen förlorat sin mor och stod nu ensam och utan
skydd. Modern hade varit en skicklig modesömmerska,
och dottern, som de senare åren hjelpt till med
arbetet, skulle nu öfvertaga kunderna och derigenom
blifva i tillfälle att försörja sig. Men Alma hade
icke moderns tålmodiga sinne och hennes tankar flögo
ofta tillbaka till den tid, då hon som barn lefde i
en omgifning af lyx och öfverflöd. Fru Garnier hade
nämligen hört till den så kallade »bättre klassen»,
innan hon flyttade upp i den lilla vindskammaren,
der hon och hennes barn sydde hattar åt andra, liksom
andra förut sytt hattar åt dem.

»Framtiden!» sade Alma eftertänksamt. »Ja ja,
framtiden måste vi tänka på.»

»Er mor hade förtroende till mig och gaf mig ofta
goda råd», återtog Anton.

»Jag har också förtroende för er. Ni är min enda vän,
och om ni inte i afton fallit på den idéen, att
öppna fönstret, så skulle jag i morgon sökt upp er,
för att begära ert råd.»

Anton såg strålande glad ut vid dessa ord, och om det
icke varit så långt mellan fönstren, så skulle han
hafva fattat Almas hand och tryckt den mellan sina.

»Ack, mamsell Alma, om ni visste, huru gerna jag
vill vara er till någon hjelp. Jag har tänkt ut en
hel framtidsplan för er .. för oss .. ja for oss
begge ... Ni skall icke längre arbeta med nålen hela
dagen, ty medan ni sitter lutad öfver de konstgjorda
rosorna, så blekna de naturliga rosorna på era
kinder. Nej! ni är icke kommen till verlden för att
blifva modesömmerska.»

Alma smålog, ty det samma hade hon tänkt många gånger.

»Ni skall blifva artist», återtog Anton.

»Artist?»

»Ja, skådespelerska. Om en månad debuterar jag, och
sedan skola vi med fullt allvar tänka på er debut.»

Alma kände, att hon rodnade och hennes hjerta klappade
häftigt. »Ni tror då, att jag har anlag för teatern?»
frågade hon.

»Naturen har ju slösat sina gåfvor på er. Ni behöfver
blott visa er, för att vara oemotståndlig.»

»Jag vet, hvad ni ämnar säga.»

»Det, som jag sagt många gånger förr, att ni är vacker
-- mycket vacker.»

Ett ljud som af en sakta suck hördes från Antons vindskupa,

»Jag vill tänka på saken», yttrade Alma. »Men nu
måste också ni höra på min plan.»

»Det är väl ingen modehandel i perspektiv, ty då säger
jag på förhand, att jag kommer med ett ogillande.»

»Nej, jag har tänkt att söka upp en kusin till min
mor, presidenten Stedt. Han är en rik och ansedd man.»

»Akta er för rika slägtingar. De äro hjertlösa och
skulle blott förödmjuka er. Den, som lemnat modern
utan hjelp, skall också jaga dottern från sin dörr.»

»Presidenten har helt säkert lefvat i den tron, att
min mor var död; och om jag säger, hvad som passerat
mellan min mor och hennes kusin, så skulle ni förstå,
hvarför hon icke sökte upp honom ... Min mor och
presidenten voro en gång förlofvade.»

»Innan hon blef gift?»

»Ja. Min mor vistades som ung hos sin farbror och
hade från barndomen blifvit bestämd till kusin
Edvards hustru. Då lärde hon känna en ung fransman,
en handlande Octave Garnier, och hon älskade
honom. Slägten ville tvinga henne att gifta sig
med kusinen, men då flydde min mor med Garnier till
Köpenhamn, och der blefvo de vigda. Efter ett par
år kommo de tillbaka till Stockholm och då var jag
född. Mina föräldrar lefde mycket praktfullt, och
min far hade stora affärer. Men en dag kom olyckan
och fattigdomen. Min far ....»

Alma tystnade plötsligt.

»Er far ..?»

»Han sköt sig af förtviflan öfver sin ruin, och min
mors stolthet bjöd henne att hellre lefva i armod, än
att vända sig till honom, som hon en dag förskjutit
... Men innan hon dog, uppmanade hon mig att gå
till presidenten. 'Han skall hjelpa och skydda dig',
sade hon, men innan jag sökte upp honom ville jag
först höra ert råd.»

Anton hade blifvit tankfull och stod tyst en stund
utan att svara.

»Skall jag begära hans hjelp?» frågade Alma.

»Om inte er mor hade sagt er det, så skulle jag
svara nej; men nu måste jag uppmana er att söka
presidenten.»

»Då vill jag göra det i morgon.»

»Lycka till!»

»Ni säger lycka till, med en ton, som om ni väntade
en olycka af mitt besök hos min mors kusin.»

»Det var en flygtig tanke blott.»

»Ock hvilken?»

»Jag tänkte, att om presidenten kännes vid er och
om han skulle få det infallet att föra er in i stora
verlden och kanske göra er rik, sä skulle han draga
er från konsten och från mig. Ni skulle glömma bort
den fattige artisten.»

»Nej, nej; vi skulle blifva lyckliga båda ...»

Alma hejdade sig och tillade sedan:

»Men nu är tid, att vi säga hvarandra god natt! ... I
morgon träffas vi, och då skall jag tala om, hur
presidenten tog emot mig.»

Ett sakta: »sof sött!» och återigen hördes en suck
från Antons vindskupa, och derpå stängdes fönstren.

*

2.

Presidenten.

När det led fram på förmiddagen följande dag,
klädde sig Alma med mycken omsorg och gick ut. Hon
ställde kosan ned till Carl den trettondes torg,
der hon stannade framför ett af de större husen. Hon
kastade en skygg blick uppåt våningarne och närmade
sig porten, som öppnades, då hennes hand rörde vid
vredet.

»Presidenten Stedt?»  frågade Alma.

Portvakten mönstrade henne från topp till tå och
rynkade betydelsefullt på näsan, då han svarade:

»En trappa upp.»

Alma steg sakta uppför de breda mattbelagda
trappstegen. Dagsljuset föll in genom kulörta glas och
spred en mystisk dager i förstugan, der Alma stannade
några ögonblick, liksom eftertänkande, om hon skulle
vända om, innan det blef för sent. Men snart tog hon
mod till sig och ringde på dörren.

En betjent i livré kom och öppnade.

»Är presidenten hemma?» frågade Alma.

»Ja. Hvem får jag anmäla?» Betjenten öppnade dörren
till ett förmak, der han bad Alma taga plats.

»Presidenten känner mig icke. Säg, att ett fruntimmer
vill tala vid honom.»

Betjenten aflägsnade sig, men kom snart igen och
bad Alma följa sig. De gingo genom några rikt
möblerade 
salonger och stannade framför ett par stängda
dubbeldörrar. Betjenten öppnade den ena dörren och
gaf Alma ett tecken, att hon skulle stiga in.

Presidenten satt på en kåsös, och i en kristallkopp
på bordet låg den ännu rykande cigarren. Vid första
anblicken af presidenten kunde man tro honom vara i
sina bästa år, ty det gråsprängda håret var kokett
uppfriseradt, mustascherna vridna i långa spetsar
och klädseln för öfrigt särdeles ungdomlig. Men vid
närmare påseende märkte man snart, att presidenten
hade lemnat väl ett halft sekel bakom sig. Pannan
och kinderna voro fårade och de gråa ögonen blickade
något slöa bakom pince-nez'n, om icke någon ovanlig
syn lifvade upp dem.

Alma stannade vid dörren. Presidenten satt några
ögonblick stilla, men ju mer han betraktade Alma,
ju mer kände han sig öfvertygad om, att hon hörde
till den klass af qvinnor, som man helsar på stående
fot, om man icke är en tölp. Han steg derför upp och
bugade sig sirligt. Alma sökte att göra sin helsning
så ödmjuk som möjligt, men hon hade ändå utseende af
en herrskarinna, som nådigt besvarar den hyllning
man egnat henne. 

Presidenten stod stum framför den
sköna synen, slagen af förvåning och beundran. Alma
hade låtit schalen falla ned från skuldrorna,
och hennes ungdomliga, men fylliga former visade
tydligt sina mjuka konturer under den tätt åtsittande
klädningen. Bysten var som en kopia af en Venus-bild,
och som presidenten var en stor konnässör, så undföll
icke denna omständighet hans öga. Han mumlade för sig
sjelf något om skönhet och behag och bjöd Alma med
en gest att taga plats. 

Alma bröt tystnaden och sade:

»Mitt namn är Alma Garnier.»

Presidenten spratt till som vid en elektrisk stöt
och upprepade mekaniskt: »Garnier». Han syntes 
upprörd ett ögonblick, men snart lugnade han
sig och frågade:

»Ni är dotter till min kusin, till Signe?»

»Ja, det är jag.»

»Ni är lik er mor. Hon var mycket vacker.»

Alma kände, att hon rodnade.

»Det förvånar er kanske att se mig här», sade hon.

»Tvärtom, det förvånar mig, att ni ej kommit
förr. Lefver er mor?»

»Nej, det är efter henne jag bär sorg. Hon dog för
tre veckor sedan.»

Presidenten drog ett djupt andedrag, som hade likhet
med en tillbakahållen suck. »Min stackars kusin!»
sade han sakta. »Hon var för stolt att taga emot en
hjelp af mig, som
ändå var hennes naturlige beskyddare. Talade hon
någonsin om mig?»

»Ja, på dödsbädden.» 

»Den kära Signe!»

»Det var hon, som uppmanade mig att söka er, när hon
var död. Min kusin Robert har ett godt hjerta och
han skall hjelpa och skydda dig», sade hon.

»Det vill jag också göra, mitt kära barn.» 

Presidenten tog Almas hand och såg mildt på henne. 

»Jag kommer nu för att begära ett råd», tillade hon. »Mina
händers arbete skulle nog kunna skaffa mig mitt
uppehälle, men jag saknar min mors ihärdighet och
tålamod, det tillstår jag. Derför har jag tänkt
på ett annat sätt att skaffa mig ett bättre
uppehälle. Man har sagt, att jag har anlag
för teatern, och om jag blott kunde komma i tillfälle
att få börja mina dramatiska studier ...» 

»Teatern!» afbröt henne presidenten. »Det är unga flickors
vanliga griller. Nej, mitt barn, låt mig nu fritt
få styra och rangera att börja med, så lofvar jag
att ställa allt till det bästa. Blir ni inte nöjd
med det, så kan det vara tid att tänka på teatern,
men inte förr.»

Almas besök hos presidenten räckte nära ett par
timmar, ty han hade så mycket att fråga om Signes
sista lefnadsdagar och lyssnade med uppmärksamhet
till Almas berättelser om de öden, som träffat de
båda qvinnorna, sedan deras olyckstid började.

Presidentens sista ord till henne, då hon gick,
väckte hos henne aningen om en framtid, som vida
öfver strålade hennes djerfvaste förhoppningar. Hans
ord hade fallit sålunda:

»Det har hittills fattats mig något att lefva
för, men nu är det icke så mer, sedan Signe
sände mig sin dotter. Hädanefter skall jag
säga: min Alma, och Alma skall kalla mig onkel. 
Ja, ja, så skall det blifva; det
är blott en skyldighet mot familjens heder. Vi
återse hvarandra snart, och då skall jag hafva mina
framtidsplaner färdiga.

Han kysste henne på pannan och följde sjelf med henne
ända ut i dörren, till stor förvåning för betjenten.

Kamferträdet (Laurus Camphora).
<Se texten å nästa sida.)

Då Alma kom ut på gatan och gick hemåt, tyckte hon,
att alla förbigåendes blickar voro fästade på henne
med uttryck af beundran. Det föreföll henne, som om
hon redan var ett föremål för den uppmärksamhet, som
folket plägar gifva en dam af den fina verlden. Ett
ekipage rullade förbi, och i den öppna vagnen såg
Alma en ung qvinna, höljd i sammet och spetsar. Det
var helt säkert en förnäm dam. Hon såg också på Alma,
men med en blandning af nedlåtenhet 
och nyfikenhet, som väckte Almas förtrytelse. Hon såg
på sin tarfliga drägt och rodnade, men tänkte, att om
hon burit hälften af den eleganta damens dyrbarheter,
så skulle hon fördunklat henne.

Då Alma återkom till hemmet, visste hon icke rätt,
om hvad, som händt henne, var en dröm eller en
verklighet. Hela hennes varelse intogs af en plågsam
känsla af orolig väntan. Ett par gånger gjorde hon
försök att sysselsätta sig med sin
söm,men hon lade strax bort den.  Hon
öppnade fönstret och lät de friska vindfläktarne
spela på sin heta panna.   Förgäfves sökte  hon
dock att reda sina tankars virrvarr, ty der framstod
ingen klar bild.  Presidenten, hennes granne,
sångaren, toaletter och damen i ekipaget, allt
sväfvade omkring i en brokig blandning för hennes
inre syn.    Ett kände hon dock förvisst, att
hon snart skulle taga afsked af vindskammaren, för
att mottaga en bättre lott af ödet.

(Forts.)



Kamfern.

Ostindien bör i allmänhet anses såsom kryddornas
egentliga hemland. Främst deribland står kamfern
såsom den dyrbaraste. Tvenne växter frambringa
densamma: kamferlagern (Laurus Camphora) och det
egentliga kamferträdet (Dryobalanops Camphora),
det förra tillhörande Japan och Kina, det sednare
växande på Borneo och Sumatra. Kamferträdet är
af större betydenhet. Trädets växt är majestätisk,
och det räknas som ett bland Indiens praktfullaste
och ståtligaste träd. Hållande ofta tjugofyra fot
i omfång vid roten, stiger den vackra, gråfärgade
stammen ända till två hundra fot pelarlikt i höjden,
bildande der en icke mindre väldig, men ej alltför
löfrik krona. Alla delar äro kamferhaltiga; 
men blott stammens inre delar sublimera den
utomordentligt aromatiska substansen i större
mängd. Kamfern är i detta heta klimat det enda
preservativet mot förruttnelse och har med anledning
deraf fått en särdeles betydelse inom infödingarnes
furstefamiljer. En uråldrig sed ålägger dem att
medelst kamfer bibehålla en rajahs lik så länge,
tills det på hans
dödsdag sådda riset uppnår sin mognad, för att deri
inbädda den döde till den eviga hvilan. En visserligen
icke oäfven bildlig framställning af odödligheten,
så vida den icke genom sin utomordentliga kostnad
dömde de efterlefvande till umbäranden.

Den stora roll, kamfern spelar i medicinen och vissa
tekniska industrigrenar är allt för vidsträckt att
i denna uppsats behandlas.





Magdalenagrottan.

(Se illustrationen här ofvan.)

Vid pass en mil söder om Montpellier, vid foten af
den kulle, hvarpå eremitaget Saint-Beauzile reser
sig, mellan jernvägen och landsvägen från Cette,
är denna intressanta naturföreteelse belägen. Den af
slingerväxter infattade öppningen är ganska trång: man
nedstiger å en mycket brant sluttning, bildad af stora
stenar, som hvila på en fuktig och slipprig gyttja.

Ingenting kan återgifva den skönhet, som denna
grotta företer, när fackellågorna kasta en obestämd
belysning öfver dessa dystra hvalf, från hvilka här
och der långa stalaktiter nedhänga; det lugna och
svarta vattnet (ty i denna vidsträckta håla finnes
en underjordisk sjö, som har öfver tre hundra fots
längd), hvarpå båten framglider, denna djupa tystnad,
endast afbruten af de förskräckta flädermössens
svaga läten, då de lemna hvalfvet, -- göra ett
lifligt intryck på fantasien. För skalden är här
ingången till hedningarnes helvete, Virgilii Cocytus;
för geologen är denna grotta af samma betydelse som
Adelsbergergrottan eller Krains underjordiska floder
och sjöar i förminskad skala, äfvensom ett exempel på
dessa underjordiska vatten, dessa dolda reservoarer,
som underhålla de ymniga källorna i kalkrika trakter
i allmänhet och mellersta Frankrikes i synnerhet.

Hvarje sommar fylles denna grotta, liksom Hundgrottan
i Italien, med en stor mängd kolsyregas, och
qväfningsfenomenerna inträffa der på ett för mindre försigtiga eller
med förhållandena obekanta besökande ganska farligt
sätt. Om vintern deremot kan man utan fara intränga
ända till de djupaste delarne och der fara omkring i
båt på sjön. För ett trettiotal år sedan färdades vid
ett tillfälle omkring hundra personer vid fackelsken
på denna sjö.

Hvarifrån kommer nu kolsyran, som utdunstar i
denna grotta? Hundgrottan befinner sig i närheten af
Vesuvius, och man vet, att denna gas-art i grannskapet
af volkaner utgår, så att säga, från alla jordens
porer; men det är vida mer sällsynt, att finna denna
gasutveckling i de kalkartade juralagren. Uppstiger
gasen från någon öppning i jorden, eller kommer den
från sjöns vatten, som är lätt gashaltigt? Detta är
svårt att afgöra, ty då vattnet upplöser kolsyran,
skall man aldrig kunna veta, om gasen, som det
innehåller, blifvit upplöst af eller utvecklad
ur det samma, och under gasbildningen är grottans
undersökande omöjligt.

Man har anmärkt, att volkanerna under full verksamhet
hufvudsakligen utdunsta vätechlorsyra; att, när
deras verksamhet aftager, det är svafvelsyrlighet,
som blifver förherrskande; och slutligen, att, när
de slockna, kolsyran är den enda gas, som utgår från
deras öppningar.

Hafvets suck.

Tillfällighetsstycke på norra klipporna vid Kullaberg.

Du är så stilla, du stora haf, 
Ej dina vågor oroligt brusa; 
Men doft ifrån dig, som ur en graf, 
Hör's dina suckar i klyftan susa.

Hvi suckar du i den glada vår
Så vemodsfullt här inunder hällen,
Så djupt? Den sucken ur hjertat går --
Är det din aftonbön uti qvällen?

Du är ju stor och oändligt fri -- 
Måhända likväl du sorger närer. 
Du känner kanske, som stundom vi,
Hur saknaden inpå hjertat tärer.

Har Necken lemnat din våg allt re'n? 
Vill Æol ej mera för dig spela? 
Är Egirs kärlek och tro ej ren? 
Du saknar något, det kan ej fela!

Här uppe har jag ju sett förut, 
Hur dina vågor mot stranden slogo, 
Hur du och klippan i hvar minut
Hvarann' upprepadt i famnen togo --

Ett trofast famntag! -- Med fradgad mun 
Du tusen kyssar på klippan smällde. 
Du lekte kärlek af hjertans grund,
Och barmen högt som af sällhet svällde.

Jag anar nu, hvad du suckar för:
Du älskat klippan, -- men du har funnit,
Att ej ens kärleken henne rör.
Ett krossadt hjerta är, hvad du vunnit.

Ej är du ensam i sorgen då: 
Sig många kunna med dig förena 
Uti att sörja och sucka så... 
Ej hoppet gäckade dig allena.

Men blåser vestan än upp till dans, 
Nog glöms då sorgen -- du famnar åter 
Din klippa och, som i bröllopsglans, 
Din hvita slöja du fladdra låter.

Om då jag ser dig här än en gång 
I hoppfull glädje -- då skall jag sjunga 
På andra toner din kärlekssång
Och om dess vexlingar, evigt unga.

J. H-m.



Val och qval.

Berättelse af Richard Gustafsson.

(Forts. fr. sid. 241.)

3.

Hvilken af de två?

Följden af Almas besök hos presidenten blef, att hon kort 
tid derefter flyttade från vindskammaren till det präktiga 
huset vid Carl XIII:s torg.

Presidenten hade förut ett fruntimmer i sitt ungkarlshem. 
Det var hans syster, den gamla fröken Stedt, som gjorde les 
honneurs vid presidentens middagar och soaréer, samt för 
öfrigt var värdinna i hans hus. Den gamla damen hade med 
all makt försökt att sätta sig emot, att Alma skulle upptagas i 
hemmet; men broderns beslut stod fast, och Alma flyttade in 
i de rum, presidenten låtit ställa i ordning åt henne.

Det var på hösten Almas mor dog, och vintern hade redan 
börjat, då Alma kom till sitt nya hem. Presidenten gjorde 
allt, för att hans skyddling skulle trifvas. Han bjöd henne 
på en ständig omvexling af förströelser, som icke stötte mot 
konvenansen under den djupa sorgen.

Sken solen öfver drifvorna, så framställde alltid 
presidenten den frågan, om damerna ville göra en promenad? 
Fröken Stedt nekade nästan alltid, och då körde presidenten 
för Alma i sin präktiga ryska släda med björnfällen.

Om qvällarne samlades en förtrolig krets af presidentens 
vänner i blåa salongen (det rum, som låg närmast 
arbetskabinettet), och då var Alma ofta tillstädes. Vid ett af dessa 
samqväm presenterade värden för Alma en ung läkare, Göran 
Hinneman, »husets bästa vän, mitt lifs räddare och den 
älskvärdaste bland unga männer», som presidenten uttryckte sig. 
Det var en bekantskap, som på Alma gjorde starkt intryck. 
Doktor Göran var en ståtlig kavaljer, visst icke vacker, men 
med ett uttryck af energi och en viss överlägsenhet. Hans 
ålder var svår att gissa, men icke var han mer än trettio år. 
Hans sätt var ombytligt, likt en Aprilhimmel, som ofta höljer 
sin klarhet i moln, men lika hastigt blir blå igen.

Doktorn var aftonsällskapernas favorit, på samma gång 
som alla med en mun förklarade, att ingen kunde vara 
odrägligare, än han, när han var vid det humöret. Två af 
sällskapet förblefvo dock städse doktorns vänner. Den ene var 
presidenten, som af vanan blifvit härdad mot sin husläkares 
bisarra lynne; den andra var Alma, som fann behag i att 
studera detta lynnes vexlingar, och som nästan gjorde till sin 
uppgift att tyda doktorns gåtlika karakter.

Doktor Göran å sin sida hade från första stunden blifvit 
frapperad af Almas skönhet, men af princip visat sig likgiltig, 
ty han smickrade sig med att äga stor menniskokännedom, 
och han var öfvertygad om, att Alma var en af dessa qvinnor, 
som vända sig bort från den hyllning, som bjudes dem, men 
som fika efter att böja den motsträfvige.

Men snart märkte han sitt misstag och beslöt att öppet 
visa sin beundran, för att derigenom vinna insteg i Almas 
hjerta, ty den låtsade likgiltigheten ledde icke till målet.

En förmiddag, då doktorn kom för att söka presidenten, 
träffade han Alma ensam i förmaket. Hans första tanke var 
att begagna sig af tillfället och våga en förklaring, men han 
ändrade sig och stannade vid ett försök att utforska, hvad 
som rörde sig i hennes hjerta. Men hon mötte hans försök 
med ett skälmaktigt koketteri, som kom hans hjerta att flamma 
häftigare, men som likväl lemnade honom i samma okunnighet 
som förut, om hvad Alma verkligen kände och tänkte.

»Det finnes qvinnor, som göra allt för att visa sig som 
en gåta», sade doktorn slutligen till henne.

»Det är för att pröfva, hvilken som är nog skarpsinnig 
att tyda gåtan», yttrade Alma leende. I det samma öppnades 
dörren och presidentens steg hördes i yttre salongen. Alma 
sprang emot honom och ropade: »välkommen!» under det att 
hon tog hans båda händer i sina.

Presidenten lutade sig fram och kysste Alma på pannan. 
»När jag är borta, längtar jag alltid hem, blott för att blifva 
helsad välkommen af dig, min flicka», sade han.


»Bästa onkel!»

»Kommer du nu med din onkel igen? Uppriktigt sagdt, 
så kan jag inte rätt förlika mig med titeln af onkel, ty den 
gör, att jag tror mig vara äldre, än jag verkligen är.»

De båda herrarne gingo in i arbetskabinettet och Alma 
ämnade gå upp på sitt rum, då betjenten kom in och 
lemnade henne ett bref. Hon såg på stilen och skiftade hastigt 
färg. Derpå skyndade hon in till sig, och sedan hon stängt 
dörren, bröt hon brefvet och läste: 

»Fröken Alma!

»Länge har jag betänkt mig och många bref har jag rifvit 
sönder, innan mitt beslut stod fast att skrifva till er. Dessa 
tre månader, som förflutit, sedan jag sist talade vid er, hafva 
varit mig en hård pröfning, och bittert har jag känt 
saknaden att icke få vara vid er sida, som förr i den lilla 
vindskupan.

»En gång har jag återsett er, sedan ni kom till presidenten. 
Det var en solig dag på Djurgården. Ni såg icke mig, då 
ni ilade förbi uti den präktiga slädan, men jag följde er med 
mina blickar, så länge en skymt af er var synlig. Presidenten, 
som satt vid er sida, är måhända en god menniska, men det 
föreföll mig dock, som om jag hatade honom, ty det är han, 
som röfvat min lycka ifrån mig. Jag frågar ofta mig sjelf: 
skall icke Alma i sin nya verld glömma bort konsten och 
konstnären? Men nej, så kan, så får det icke ske! Blotta 
tanken på en sådan olycka förkrossar mig.

»Jag behöfver icke säga er, hur mitt hjerta brinner för er. 
Ni vet mer än väl, att ni har mitt lif i er hand, min lycka 
eller min olycka. Hoppet hviskar till mig, att det är lyckan, 
som ni vill beskära mig. Ack, jag skall bära er på mina 
händer, jag skall tänka och handla blott för er, och tillsammans 
skola vi lefva för kärleken och konsten.

»Hur länge skall jag vänta på denna salighet? Skall 
pröfvotiden blifva lång? Låt mig få veta det och, än mer, 
låt mig få se och tala med er! Begär jag kanske för mycket? 
Ack, så säg mig det, och jag vill öfva mig i tålamodets svåra 
dygd. Men skrifva till mig, måste ni, ty er tystnad skulle 
bringa mig till förtviflan och göra mig till den olyckligaste 
af alla varelser. Nej, bort denna tanke och lys för mig, du 
hoppets ljusa bild, som påminner mig om den tid, då Alma 
satt vid min sida, då hon smålog mot mig och sade, att hon 
hellre ville göra mig lycklig, än olycklig.

»Jag väntar ert svar, och hvarje dag, som går förbi, innan 
jag får veta er tanke, är mig en pina. Låt mig derför icke 
vänta länge, utan återgif mig snart mitt lugn, med några rader 
från er hand till er af själ och hjerta tillgifne

Anton.»

Alma lät handen, som höll brefvet, sjunka ned i sitt knä 
och satt länge orörlig. Hon var blek och upprörd, ty brefvets 
innehåll hade gjort ett djupt intryck på henne. En mängd 
olika tankar rörde sig inom henne och korsade hvarandra i ett 
brokigt virrvarr; men slutligen blefvo bilderna klarare, så att 
hon kunde uppfatta dem, hvar och en för sig, då de tågade 
förbi hennes inre syn. Hon tänkte åter på den flydda tiden, 
då hon i vindskupan arbetade för sitt bröd, och hon kom väl 
ihåg, hvem det var, som då med varmt intresse ville befrämja 
hennes väl. Med oegennyttig glädje hade han följt henne, då 
lyckans sol började stiga, och månget trösteord hade han 
hviskat till henne, då hon förtviflade i sorgens natt. Alma 
kände, att hon var skyldig honom tacksamhet, ja, hon trodde 
sig också värdera honom nog högt, för att kunna blifva hans 
maka; men det låg beräkning i hennes karakter, och den bjöd 
henne, att hellre låta Anton förtvifla, än att med ett 
penndrag offra den säkra lycka, hon njöt, för en oviss och 
äfventyrlig framtid.

Alma var ingen romanhjeltinna, utan en qvinna, som 
beräknade följderna, innan hon tog ett afgörande steg. 
Presidenten hade låtit henne förstå, att om hon en gång ville göra 
allvar af sina planer på teatern, så skulle hon icke mer finna 
en beskyddare i honom, utan måste hon då lita blott på sig 
sjelf. Deremot, om hon nöjde sig med att vara primadonna 
i hans salonger, skulle ingenting fattas henne, och hon kunde 
vara säker om ett briljant parti. Derför, när hennes hjerta 
nu bjöd henne att skrifva ett gynnande svar till Anton, så 
föll pennan ur hennes hand vid tanken på, att hon då måste 
afsäga sig all denna lyx, hvarvid hon nu åter blifvit van, och 
att det vore ovisst, om hon någonsin sjelf som artist skulle 
kunna förskaffa sig dessa rikedomens behag, som nu blifvit 
henne ett behof.

Från Anton gingo hennes tankar öfver till doktor Göran, 
och hon upprepade för sig sjelf det samtal, hon nyss haft med 
honom. Hur förändrad hade han icke blifvit, och hvad kunde 
väl orsaken vara, om icke, att hans hjerta sökte hennes? Den 
varma blicken och det sympatetiska uttrycket i hans röst 
talade ju högt för, att så var. Sjelf hade Alma från första 
stunden af sin bekantskap med doktorn funnit behag i hans 
personlighet, men den glädje, hon erfarit, då hon såg honom 
bortkasta likgiltighetens mask och öppet visa henne sin 
hyllning, var icke annat än tillfredsställd fåfänga och stolthet 
öfver, att hon lyckats i sina bemödanden att förvandla doktorns 
köld till värme.

Nu började hon att sammanbinda sin framtid med tanken 
på honom. Han var en af hufvudstadens mest omtyckta yngre 
läkare, och presidentens skämtsamma »min herr professor» 
kunde snart blifva verklighet. Alma såg redan helt nära en 
vacker våning, der hon styrde och ställde som professorska. 
Men Anton? hviskade i det samma en röst i hennes inre.

Alma såg länge på brefvet i sin hand; hon steg upp och 
lade papperet i en låda, och då hon stängde den, suckade hon:

»Stackars Anton!»

(Forts.)



Ett Johanniterkloster.

Iberiska halfön är särdeles rik på ståtliga monumentala 
byggnader, i synnerhet från medeltiden, hufvudsakligen 
tillkomna under morernas lysande tidehvarf, och 
ännu i den dag som är, vittna de om detta folks uppdrifna 
civilisation och ädla smak. Häraf har visserligen det stolta 
Spanien fått den öfvervägande brorslotten; men äfven Portugal 
äger månget skönt minnesmärke från denna tid, då halfmånen 
kämpade mot korset; dock hafva de flesta derstädes den kristliga 
fromheten att tacka för sin uppkomst. Vi hafva redan från 
detta land lemnat en teckning af ett sådant gammalt monument, 
och vi äro sinnade, att ytterligare bifoga ett par andra, 
hvar och en i sitt slag anmärkningsvärd. Ämnet för vår här 
meddelade teckning är ett minne från Johanniter-riddarnes dagar, 
och med anledning deraf torde en kort historik öfver denna 
på sin tid så mäktiga riddare-munkorden måhända för mången 
af våra läsare icke vara alldeles ovälkommen.

Korstågen, hvilka skördade blomman af vesterlandens 
ridderskap och vattnade orientens jord med de rättroendes 
blod, men som dock uträttade så mycket godt, genom den 
samfärdsel, de åstadkommo emellan asiaternas uppdrifna 
konstfärdighet och Europas vaknande kultur, frambringade, bland 
andra märkvärdigheter, äfven det religiöst-krigiska brödraskap, 
som antog namn af Johanniterorden och som sedermera under 
ett annat namn fortlefvat och till en del fortlefver ännu i 
våra dagar.

Redan år 1048 anlade köpmän från Amalfi i Jerusalem 
en kyrka, tillika med ett munkkloster, hvarmed de snart 
förbundo ett hospital, jemte ett åt den hel. Johannes invigdt kapell. 
Häraf uppkom benämningen Johanniter- eller Hospitalsbröder, 
emedan munkarne voro förpligtade att vårda sjuka och fattiga 
pilgrimer. Af påfven Paschalis II fingo de en egen 
ordensförfattning, och af den namnkunnige Gottfrid af Bouillon och 

andra erhöllo de snart stora besittningar. I början af tolfte 
århundradet förvandlades brödraskapet till en andlig riddareorden, 
med förpligtelse att strida mot de otrogna, och indelades 
i tre klasser: riddare till krigstjenst, kaplaner för 
religionsvården och tjenande bröder, som skulle vårda sjuka och 
vägleda pilgrimer. Föreståndaren antog titel af stormästare. På 
så sätt, organiserad och sammansatt af en mängd ganska 
utmärkta och ansedda män, tillväxte ordens makt och inflytande 
förvånande hastigt, så att den snart hade besittningar i nästan 
alla kristna länder, och erhöll derjemte en mängd 
företrädesrättigheter af påfvarne.

I början rättfärdigade också orden på ett lysande sätt 
de förhoppningar, kristenheten fästat vid den samma, och den 
tidens trubadurer utbredde genom sina romanser ryktet om dess 
bragder i kampen mot de tappre saracenerna. Dock dröjde 
det ej länge, förrän de stränga löftena höllos mindre noggrant; 
den närmare gemenskapen med österlänningarne inverkade 
ofördelaktigt på sedligheten, öfvermodet föddes af framgångarne,
och en mängd stridigheter med en annan andlig orden, de s. k. 
Tempelherrarne, och de österländska andlige uppstod. Efter 
Jerusalems eröfring förlade johanniterna sitt säte till Ptolemais, 
och, när äfven detta hundra år derefter gick förloradt, begåfvo de sig 
till Cypern och sedan till Rhodus, som de eröfrade år 1309. Här 
lefde de under ständiga strider med turkarne, och särdeles 
berömvärdt är deras tappra och lyckliga försvar mot Muhammed II, 
som år 1479 belägrade staden Rhodus med en ofantlig öfvermakt. 
Utan hjelp från Europa måste de likväl, efter det mest 
hårdnackade och lysande försvar, lemna Rhodus åt Soliman II 
1522. Riddarne uppehöllo sig derefter på många olika ställen, 
tilldess de fingo fast fot på Malta, som, jemte öarne Gozzo 
och Comino, öfverlemnades åt dem af kejsar Carl V, med det 
uttryckliga förbehållet af ett ständigt krig mot de otrogne och 
sjöröfrarne. Efter denna tid kallades de malteserriddare och 
bibehöllo sin sjelfständighet ända till franska revolutionen. 
Bonaparte tog ön Malta 1798, under resan till det märkeliga 
kriget i Egypten; men 1800 eröfrades ön af engelsmännen, 
som sedan behållit den samma, gjort den till en stark fästning 
och derifrån beherrska Medelhafvet. Riddarnes besittningar 
hade under tidernas lopp till största delen gått förlorade genom 
reformationen m. m., så att de för närvarande endast äga några 
palatser i Venedig, Neapel och Prag. Ordens säte är nu Rom.

Ett af de märkvärdigare minnesmärkena från Johanniterordens 
glänsande dagar är det nordvest om staden Porto, vid 
köpingen Leca de Palmeira, liggande klostret Monasterio de 
Leca de Balio, hvilken märkvärdiga byggnad vår illustration 
framställer.


Monasterio de Leca de Balio.

Redan innan man inkommer i den lilla hamnen, fängslas 
blicken af det imposanta klostret, som har ett temmeligen högt 
läge. Byggnadsverket i dess helhet innefattar ett åldrigt kloster 
(monasterio), samt en aktningsbjudande kyrka, som med sitt 
fyrkantiga torn, hvilket i sitt yttre snarare bär en militärisk 
än en religiös prägel, förefaller såsom härstammande från en 
arabisk byggmästare.

Men ytan bedrager. Den äldsta delen af klostret är 
åtminstone niohundra år gammal, och kyrkan, tornet inbegripet, 
förskrifver sig från år 1336, då byggnaderna -- det är visst -- 
tillhörde Johanniterriddarne. Ty då Osmin, de granadensiske 
morernas höfding, på denna tid i hög grad oroade Spaniens 
och Portugals furstar, lät johanniterordens prior, don Frei Estevao 
Vasques Pimentel, uppbygga ett kloster, som skulle förmå att 
emotstå ett befaradt anfall. Sålunda hade man till och med förutsett 
det fall, då, i händelse kapellets yttre portar möjligen skulle 
blifva sprängda, ordensbröderna skulle kunna förlänga försvaret 
i det inre af klostret. Detta stod i sjelfva verket blott genom en 
ganska smal vindeltrappa i förening med kyrkan, och i fall 
helgedomen blefve inkräktad och oskärad, skulle bröderna kunna draga 
sig tillbaka och utan möda med svärdet i hand försvara den 
enda öppning, som gaf tillträde till deras tillflyktsort.

Don Frei Estevaos verk har ej i sitt ursprungliga skick 
öfvergått till vår tid. Tidens tand, menniskans verktyg och

nya fordringar hafva på flera ställen ombildat och stympat 
det samma. Så var klostret å nordvestra sidan skyddadt af 
tvenne runda torn, af hvilka man nu knappt finner spår; 
vidsträckta byggnader, som gränsade intill kyrkan och lågo bakom 
det nu befintliga tornet, a torre dos sinos (klockornas 
torn), nedrefvos år 1844. De klostret omgifvande arkaderna 
förskrifva sig från början af sjuttonde århundradet, och sakristian 
är af ännu nyare datum.

Åtta solida pelare dela kapellets inre i trenne skepp. 
Ej länge sedan såg man der sju altaren; tvenne hafva blifvit 
borttagna. En dopfunt med ornamenter i en kraftfull stil 
förtjenar uppmärksamhet af dem, som en gång blifva i tillfälle 
att med egna ögon taga det hela i betraktande. Här och 
der ser man några grafmonumenter, bland andra don Frei 
Estevaos. Öfver allt är byggnadskarakteren skarp, sträng och 
af ett dystert allvar, utan anmärkningsvärda prydnader.

Denna byggnad, eller snarare denna samling af byggnader, 
gör alltid ett lifligt intryck på den uppmärksamme betraktaren. 
Gent emot dessa bisarra murar, som på ett sällsamt sätt 
kontrastera mot den blåa himlen, älskar fantasien att upprada 
en följd af föreställningar om seder och bruk, som för evigt 
äro utplånade af den allhärjande tiden. Men illusionen varar 
ej länge; fantomerna skingras, Johanniterbröderna äro ej mer, 
i och vi se oss åter försatta i den närvarande tidens verklighet.



S:t Claras fordna kloster.

Den plats, som nu upptages af S:t Claras kyrka och 
kyrkogård i Stockholm, invigdes till helighus af konung 
Magnus Ladulås. Detta skedde med lysande fester 
och riddarespel, dervid den treårige prins Birger, som af sin 
fader blifvit slagen till riddare, sjelf, så liten han än var, 
utdelade denna värdighet åt ej mindre än fyratio friborne män. 
Kort derefter börjades, enligt rimkrönikan, arbetet med 
klosterbyggnaden, till hvilken konungen sjelf lagt grundstenen, och

  "Tha thet closter ther war bygt 
  Ok thet war alt kommit til lycht 
  Tha gåfwo the thet Sancte Clara, 
  Hans dotter war a sätte åhra -- 
  Han redde kost med dyger wijn 
  Ok gaf thet meth sin dotter in 
  Ok lade therunder fiska sina, 
  Thertil brytia qu&#257;rna ok landboa 
  Ok andra manga goda tillagha, 
  Thet the hafwa yfrit i thera daga."

Det var konung Magni dotter, Richissa, som sålunda vid 
sex års ålder insattes i det nya klostret, att der uppfostras, 
tilldess hon kunde aflägga löftet som nunna.

S:t Claras fordna kloster.

Den heliga Clara, åt hvilken klostret helgades, var en 
adlig jungfru från Spoleto. Drifven af helig kallelse, flydde 
hon på sin nittonde födelsedag från föräldrahemmet och begaf 
sig till ett kloster i närheten. Sedermera helgonet Franciscus 
undervisade henne här och stadfäste henne i beslutet att taga 
slöjan. Förgäfves återfordrade henne nu föräldrarne. Hon 
aflade, kort efter sin flykt från hemmet, sin verldsliga drägt 
för alltid, lät afklippa sitt hår och iklädde sig en trång säck, 
omsluten med ett rep. Derefter kom hon till S:t Damiani 
kyrka, der hon, i enlighet med S:t Francisci kloster-reglor, 
instiftade en nunneorden. Hon gaf alla sina ägodelar till de 
fattiga, späkte sin lekamen tida och sent, bar, omvexlande, 
närmast kroppen tageltyg eller svinskinn, på hvilket borsten var 

afskuren, så att den stack som nålsuddar, låg på bara marken 
och lefde under fastetiden på vatten och bröd. Samfäldt var 
hon sjuk i tjuguåtta år, utan att någon hört henne klaga eller 
qvida. Hon dog, efter ett lif, rikt på underverk, den dag 
hon fyllde sextio år, sedan påfven Innocentius IV sjelf på 
dödsbädden gifvit henne aflat. Påfven och alla kardinalerna 
bevistade hennes begrafning, och två år derefter inskrefs hon 
i helgonens bok. Sådan är i korthet S:t Claras historia, som 
visar oss bilden af en stark och upphöjd själ, som, i kraft af 
sin tro, fann -- "ingen sjukdom plågsam, ingen försakelse svår
och ingen poenitens besvärlig".

Klostret erhöll med kungadottern Richissa en mängd gårdar, 
deribland Baltoffta, det nu varande Carlberg. En mängd gåfvobref 
från enskilta personer samt af anhöriga till nunnorna å 
gods och penningar till klostret häntyda, att det samma en 
gång varit i besittning af stora rikedomar, hvilket dock ej
hindrade, att det kort före reformationens begynnelse var i 
stort armod, vare sig, att detta skett genom dålig hushållning, 
eller att det var en följd af det olyckliga tillståndet i landet 
under Kalmare-unionens strider. Den sista abedissan i klostret, 
Anna Renholdsdotter, klagar emellertid, redan 1508, i bref till 
borgmästare och råd i Stockholm, att klostret var så förfallet, 
att taket hotade falla öfver de arma nunnornas hufvuden; att 
de icke hade sin tillräckliga spisning, o. s. v.; "forty bedjom
vi ider for vara kära moder, Sancte Clara heder, ath i hjelpin 
oss fattiga innelyckta meniskor med ider kerlika almosor ok 
andra goda gerningar, ider til himmelrikes atherlön". 
Erkebiskopen i Upsala hade dessutom utfärdat bref, att alla, som 
hjelpte klostret, skulle få tillräkna sig nunnornas goda 
gerningar. Men troligtvis stodo ej dessa goda gerningar i så högt 
värde, ty hjelpen uteblef, och det äfven oaktadt den påfliga 
stolen utfärdat aflatsbref för alla dem, som bisprungo det
nödställda klostret; detta blef mer och mer utarmadt, och till 
sist sågo sig nunnorna nödsakade att afskeda sin biktfader och 
kaplan, "den hederlich fader ok beskedelich danneman, her 
Marthen Johansson".

Den sista abedissans -- Anna Renholdsdotter -- minne är 
ej så rent, som en renlifvesjungfrus borde vara. Det förtäljes 
nämligen, att år 1522, då Christian II ännu innehade 
Stockholm och Gustaf Wasas här höll staden inspärrad, svår 
hungersnöd uppkom i staden, så att många af adeln och 
borgerskapet nemligen sökte komma ut till Gustafs läger. Somliga 
togo då sin tillflykt till S:t Claras kloster, der de på god tro 
kommo in. Men den förrädiska abedissan gaf nu genom ett 
tecken på klostertornet sin svåger, borgmästaren Greger Holst, 
tillkänna, att svenskar voro i klostret. Dessa blefvo då 
återhämtade till staden och med grymma plågor afrättade.

År 1527 lät konung Gustaf I i grund nedrifva klostret,
och nunnorna flyttades till Gråmunkeholm, der ett hospital för 
dem inrättats. De höllo ännu 1573 tillsammans under Edelina 
Mathisdotter; men efter detta år försvinna S:t Claras nunnor 
ur tidens annaler.

Den nu varande kyrkan uppbyggdes år 1572 af konung 
Johan III på den gamla klostergrunden.

***



Ändå är jag nöjd.

Jag icke efter salig far 
Fick guld och skatter ärfva,
Och aldrig i min lefnadsdar 
Jag kunnat mig förvärfva,
Hvad just man kallar rikedom 
(Som ofta är på glädje tom); 
Men alltid tänker jag som så: 
Var nöjd ändå!

I svandun några bäddas in 
Och sofva halfva dagen,
Samt dricka sitt charmanta vin 
I glada dryckeslagen -- 
Så väl i ett som annat jag 
Får nöja mig med sämre slag, 
Men alltid tänker jag som så: 
Var nöjd ändå!

Visst äter man på »Rydberg» godt,
Det kan jag icke neka,
Men sällan har jag dock förmått
Ditin med näsan peka
(Och orsaken j gissen väl) --
Men det gör ingenting, min själ,
Ty alltid tänker jag som så:
Var nöjd ändå!

I majestätets nådesol 
Jag aldrig fått mig värma, 
Och aldrig till hans höga stol 
Jag nå'nsin fått mig närma:
Att aldrig jag kan hofman bli, 
Det ligger intet tvifvel i -- -- 
Men se, jag tänker just som så: 
Var nöjd ändå!

De rika bo i stora slott 
Och ha betjenter, drängar;
De klä' sig fint och lefva godt 
Och ha fullt opp med pengar -- 
Jag i en vindskur hyrt mig in 
Och kläder mig så lagom fin, 
Men likväl tänker jag som så:
Var nöjd ändå!

En här i verlden kläckes fram
Att endast lagrar skära,
Och telning af en ädel stam,
Han föds med makt och ära --
Det der kan vara mycket bra,
-- »Att kungen just till morbror ha» --
Men se, jag tänker alltid så:
Var nöjd ändå!

Nej, blott min Ida har mig kär 
Och dagligt bröd ej fattas, 
Jag både rik och lycklig är, 
Hur jordisk makt än skattas! 
Må girigbuken klaga, gny, 
Så väl i nedan som i ny -- 
Men jag, jag sjunger full af fröjd: 
O, jag är nöjd!

Osc. A-hn.

Val och qval.

Berättelse af Richard Gustafsson.

(Forts. fr. sid. 243.)

4. 

Förhoppningar.

Vid en af Mälarens många vikar ligger det vackra
herresätet Svanholmen, som tillhör presidenten Stedt. Den 
ståtliga byggnaden är omgifven af präktiga 
trädgårdsanläggningar och en vidlyftig park, der ekarnes jättekronor 
höja sig mot skyn och hängbjörkarne kasta sina skuggor öfver 
gräsmattorna.

När Juni månad kom, med sin varma sol och sina doftande 
blommor, flyttade presidenten dit ut med sin syster och Alma. 
Aldrig hade Alma känt större lefhadslust än nu, då hon fick 
svärma fritt omkring i naturen, utan att med bekymmer 
behöfva tänka på morgondagen. Hennes favoritnöje blef nu att 
dagligen pröfva den konst, som hon tidigt på våren börjat 
att inhämta af en stallmästare i hufvudstaden, nämligen 
ridkonsten. Presidenten, som var en temmeligen skicklig ryttare, 
hade ibland svårt nog att följa med henne, då hon på sitt 
ridsto, Zephora, jagade framåt landsvägen.

Ofta kom doktor Göran ut till Svanholmen, och då följde 
han med på promenaderna, som ibland utsträcktes till 
Stjernvik, ett närbeläget gods, som ägdes af en slägting till 
presidenten, öfverste Björnklo. Den Björnkloska familjen bestod 
af öfversten sjelf, en gammal rättfram soldat, öfverstinnan, en 
tillbakadragen huslig qvinna, och deras dotter Hildegard, 
Stjernviks goda genius, medlarinnan mellan öfverstens sträfva 
lynne och husmoderns känslighet.

Många gånger hade presidenten i förtroende uppmanat 
doktorn att tänka på Hildegard som sin blifvande följeslagarinna 
genom lifvet, och han slutade alltid sina uppmaningar med orden:

»Bättre flicka kan ni aldrig få; ty hon har sin mors
goda hjerta och sin fars friska sinne.»

Doktorn hade alltid skämtat öfver presidentens planer att 
gifta bort honom, den blaserade verldsmannen, med Hildegard, 
den landtliga oskulden. För att göra presidenten till viljes, 
hade han dock visat fröken Björnklo all möjlig uppmärksamhet, 
till att börja med under ett visst tvång, men sedan med nöje, 
ty Hildegards okonstlade älskvärdhet vann till sist ett visst 
erkännande af doktor Göran.

Första gången presidenten gjorde sitt besök på Stjernvik, 
tillsammans med Alma och doktorn, blef det stor glädje 
i Björnklos familj, ty alla dess medlemmar hade hört omtalas 
presidentens unga slägting och längtade att få göra Almas 
bekantskap. Öfversten sade genast, att hon var »en s--s vacker 
unge», öfverstinnan tog emot henne som en mor, och Hildegard
blef hennes förtroliga vän, innan de skildes åt.

Under de ofta upprepade besöken märkte Alma, att ett
drag af svårmod började kasta en lätt skugga öfver Hildegards 
annars så glädjestrålande ansigte och att detta moln med 
hvarje besök blef allt mörkare. Detta väckte Almas 
uppmärksamhet, och en dag, då de båda flickorna gingo arm i arm 
på strandvägen i Stjernviks parkanläggning, sade Alma:

»Det är något, som du döljer för mig, Hildegard. Jag har 
länge sett, att du har någon hemlig sorg, som ibland jagar 
bort ditt glada leende. Som din förtrogna väninna har jag 
rätt att få del af dina bekymmer, för att hjelpa dig att bära dem.»

»Ack, det är en barnslighet, kanske också bara en 
inbillning», svarade Hildegard.

»Låt höra!»

»Hvad tycker du om doktor Hinnemann?»

Alma såg forskande på Hildegard, men den blick, hon 
mötte, var så full af barnsligt förtroende, att Alma svarade 
med lugn:

»Näst presidenten är han den artigaste af våra kavaljerer.»

»Jag tycker likväl, att han förliden sommar var mera 
hjertlig emot mig, och det är förlusten af denna hjertlighet, 
som smärtar mig, då jag tänker derpå.»

Ett par klara tårar sökte tränga sig fram i Hildegards
ögon, då hon sade detta.

Alma fixerade väninnan och sade:

»Du älskar honom!»

»Ja, jag tror det.»

De båda flickorna gingo tysta ett stycke framåt. Hildegard 
bröt tystnaden.

»Och jag vill uppriktigt tillstå, att jag varit svartsjuk på 
dig ända tills nu», sade hon och smålog under tårarne.

»På mig!» utropade Alma och blef ett ögonblick
allvarsammare än förut, men började strax derpå att skratta. »Du 
är ett barn, Hildegard, och det kan jag säga, fastän jag är 
ett år yngre än du.»

»Hvad menar du?»

»Jo, jag menar, att du hade rätt, då du sade, att din 
sorg är en barnslighet och en inbillning.»

»Du tror då, att jag kan hoppas?»

»Det är doktorn, som bör fråga, om han kan hoppas att 
behaga en så älskvärd flicka, som du.»

»Men om han älskar en annan?»

»Så bör du göra sammaledes.»

Hildegard såg förvånad på Alma, men talade icke vidare
om doktorn. Inom sig var hon dock långt ifrån att gilla 
Almas tröstegrunder, ty de voro främmande för hennes barnasjäl, 
der kärleken spirat upp, likt den växt, som blommar 
blott en enda gång.

Under det att detta samtal fördes nere på strandvägen, 
ägde ett annat rum mellan presidenten och doktorn.

»Bättre flicka kan ni aldrig få, ty hon har sin mors goda 
hjerta och sin fars friska sinne», sade presidenten, som åter 
fått ett undvikande svar på sitt framställda giftermålsförslag.

»Det har ni sagt mig nu så många gånger, att jag skulle 
blifvit öfvertygad derom, om jag också icke sjelf lärt känna 
fröken Hildegard som ett mönster bland flickor», invände doktorn. 
»Men jag upprepar likväl, att som friare kan jag icke uppträda.»

»Jag lofvar att fria för er, om ni icke vågar.»

»Det är inte fruktan, som håller mig tillbaka.»

»Hvad är det då? Skulle ni kanske vara kär i ett annat 
föremål? Men nej, det är inte möjligt.»

»Och hvarför inte?»

»Jag borde då känna ert hjertas donna.»

»Kanske ni också gör det.»

»Och hvem är hon?»

»Jag skall hafva den äran att presentera henne för er,
då jag bestämt mig för att gifta mig.»

»Bättre flicka än Hildegard ...»

Doktorn afbröt presidenten och fortsatte skrattande:

»Kan jag aldrig få» etc. etc.

»Ja ja, ni skall få se, att ni ångrar er, om ni haft ett 
annat val», varnade presidenten.

Då ridsällskapet återkom till Svanholmen, från detta sitt 
senaste besök på Stjernvik, var det redan afton, och 
presidenten drog sig snart tillbaka till sina rum, ty han var trött 
efter ridten. Fröken Stedt hade gått ned i trädgården, och 
doktorn satt tillsammans med Alma i salongen, från hvars 
fönster man såg ut öfver en del af parken, sjön och de 
skogbevuxna öarne i fonden.

De sutto båda tysta och blickade genom det öppna fönstret 
ut öfver det hänförande naturskådespelet. Den nedgående solen 
färgade vesterhimmelen i purpur och de flammande strömolnen 
speglade sig i sjön, så att de grönklädda öarne lågo som 
smaragder på skimrande guld. Vindfläktarne, som kommo från 
trädgården, förde med sig doftet af tusentals blommor, och det

aflägna ljudet af småfåglarnes aftonqvitter hördes sakta klinga 
fram från träden i parken.

Alma spratt till, då hon hörde sitt namn uttalas, helt 
sakta, men dock tydligt. Hon hörde, att doktorn steg upp 
från sin plats och ställde sig bakom kåsösen, men hon såg 
sig icke om.

»Länge har jag lefvat i ovisshetens qval, men nu kan 
jag det icke längre», sade doktorn, och hans röst vibrerade 
af rörelse.

Alma kände sina kinder blossa och hon tyckte sig höra 
hjertats slag.

»I afton måste mitt öde afgöras», fortsatte doktorn sakta 
och fattade Almas hand, som hvilade mot kåsösens sidostöd.

Alma satt ännu orörlig, utan att se åt det håll, der 
doktorn stod.

»Presidenten vill gifta bort mig.»

»Med Hildegard», sade Alma sakta.

»Ni vet då?»

»Jag anade det.»

»Och ni säger?»

»Gift er, ty hon älskar er.»

Doktorn lät handen åter falla och stod tyst en stund, 
under de omvexlande sinnesrörelser, som nu genombäfvade hans 
själ. Slutligen närmade han sig åter Alma och utbrast häftigt:

»Men jag älskar icke henne, ty ni vet, att det är er jag 
älskar, blott er!»

Då Alma hörde hans passionerade ord och kände hans 
heta andedrägt på sin panna, steg hon hastigt upp. Doktorn
 fattade åter hennes hand och stod vid hennes sida.

»Jag reser i morgon härifrån. Det beror på er, om jag 
någonsin skall återkomma», sade han, och hans röst ljöd lugn, 
men detta lugn var vältaligare än alla glödande ord.

Alma vände sitt ansigte mot honom.

»Ni skall återkomma», sade hon sakta, med ett småleende. 
Den blick, hon i det samma fästade på honom, trängde djupt 
i hans själ, och ett ögonblick hvilade hon nästan i hans armar, 
men ögonblicket derpå var hon borta, och älskaren stod ensam 
qvar, med blicken fästad på den dörr, der den sköna bilden 
försvunnit.

»Hon älskar mig!» tänkte han och gick fram till fönstret. 
Der stod han och inandades den balsamiska aftonluften. Den 
glödande naturtaflan hade nu vexlat färg och öfvergått till en 
mattare nyans. Luften låg som en genomskinlig slöja kastad 
öfver den slumrande naturen. Men älskaren märkte ingenting 
af den skönhet, som utbredde sig framför hans öga, ty hans 
tankar voro annorstädes, och han sade för sig sjelf: »Hon 
älskar mig!»

(Forts.)



Brockenspöket.

Brocken är den högsta punkten af det herrliga
Harzgebirge, och man har derifrån vid 
klart väder en af de oförlikneligaste utsigter 
i verlden. Man öfverskådar en omkrets af aderton 
mil, hvarpå öfver sex millioner menniskor hafva 
sin varelse, och kan urskilja åttionio städer 
och köpingar samt öfver sexhundra byar. Äfven 
för dem, som finna ett särskilt behag uti att se
»naturen i uppror», bör denna märkliga bergspets synnerligen 
falla i smaken; ty den, som sett ett oväder från Brocken, lärer 
ej glömma det så lätt. Men hvad som dock måhända förskaffar 
Brocken de flesta besöken, är det märkvärdiga fenomen, som 
kallas Brockenspöket. Många kostliga historier derom äro ännu i 
svang, och folket i trakten kallar stället helst »Blockberg», 
emedan denna benämning friskar upp deras minne med en hop 
hiskliga sagor och slagdängor, deri en viss mörksens potentat 
naturligtvis spelar den förnämsta rollen, och ännu under förra 
århundradet trodde landtmannen fullt och fast, att Brockenspöket 
var en ond ande, som ställde till allehanda spektakel. Visserligen 
har väl den nuvarande tiden till och med bortsopat tron på 
spöken, men ännu i dag känner sig till och med den bildade 
mannen fattad af en ofrivillig rysning, när plötsligt det jättelika 
Brockenspöket dyker upp framför honom och antingen står 
stilla eller som en gäckande spegelbild skrider genom dimman.

Brockenspöket är en sällsam företeelse 
och förekommer oftast vid solens upp- och 
nedgång. Då nämligen solen under sin bana 
står jemnhögt med Brocken och töcken bilda 
sig i dalarna midtemot och stiga åt höjden 
vid berget, men den töckenfria sidan af 
Brocken står mellan dimmorna och solen, så 
kastar den sistnämda skuggorna af berget 
och alla derpå befintliga föremål på denna 
töckenvägg, hvarest de bilda jättelika figurer, som än förminskas, än 
förstoras, allt efter som töcknet aflägsnar sig eller framkommer, 
eller luckor uppstå deri, då det upprullas. Är dimman torr, ser 
man, utom sin egen, äfven sin grannes skugga; men är den fuktig, 
ser man blott sig sjelf och det ändå med en regnbågfärgad 
helgongloria omkring sig. Denna »dimbild» anses för ett det 
intressantaste fenomen, i synnerhet under stark köld och när den 
i töcknet inneslutna fuktigheten är starkt frusen, då ifrån 
spökgestaltens hufvud utgå tre gula, klart lysande och skarpt 
tecknade flammor, tvenne till höger och venster horisontelt från 
ögonen och en lodrätt stående på pannan.

Men den, som sett alla dessa, en stor och herrlig naturs 
under och har hjerta i bröstet, står säkerligen i stum vördnad 
inför det allsmäktiga, obegripliga väsen, om hvars närhet man på 
höjderna långt mer påminnes än härnere, hvarest menniskan 
herrskar med sina rastlösa lidelser och sträfvanden.

-

En blick in uti en amerikansk jernvägstrain.

Mången, som gjort en tur på kontinenten, har icke
utan en viss tillfredsställelse funnit, hurusom våra
första klassens passagerarevagnar, hvad komfort och elegans
beträffar, fullt ut kunna mäta sig med hvad man i
den vägen finner i Tyskland, Frankrike och Europa i
allmänhet. Men liksom i mycket annat, har äfven häruti
den nya verlden betydligt öfverflyglat den gamla,
och af efterföljande skildring torde läsaren nogsamt
inse, att vi i Europa på det hållet äga ingenting
jemförligt med »Pullmans salongsvagnar» på Union- och
Central-Pacific-jernbanan mellan Omaha och San
Francisco. I dessa vagnar tycker man sig icke längre
precist vara på en resa; strapatserna, det tråkiga
i detta sätt att resa och dess faror hafva upphört,
man känner sig så hemmastadd och saknar hvarken
köket eller salongen. Hotellerna och pensionerna i de
moderna amerikanska badorterna Saratoga och Newport
kunna uti intet hänseende erbjuda något angenämare;
tvärtom äro deras beqvämligheter och nöjen mera dyra
och monotona. I Pullmanska salongsvagnen har man
sörjt vida bättre för äta, dricka, sofva, trefnad
o. s. v., än i de stora städernas hoteller och de
förnäma sommar-rekreationsorterna, och dertill kommer
dessutom det ständigt omvexlande sceneriet: kullar och
dalar, floder och sjöar, fält och berg, tropikernas
präktiga vegetation och Sierra Nevadas snöregioner!

Låtom oss då fara med
»Pullman-Hotel-Express-Train»! Denna train är
arrangerad i följande ordning. Först, närmast efter
lokomotivet, kommer en bagagevagn, mycket vackert och
praktiskt byggd och inredd. Sedan följer en vagn,
hvilken är indelad dels till rökkupé och dels till
skafferi, der förråderna för hela resan ligga uti
isskåp och reservkistor, alldeles som i ett hotell
af första klassen. Röksalongen är möblerad i vanlig
stil med länstolar, sofstolar, bord m. m. Denna vagn
och bagagevagnen äro hvardera femtio fot långa och
tio fot breda, en bredd, som för öfrigt alla vagnarne
hafva. Vagnen derefter är femtiosex fot lång, hvaraf
en tredjedel är afsedd för köket; dertill gränsar en
matsal, sådan att man -- hvad möblering, betjening
och serviser m. m. angår -- icke kan tänka sig det
elegantare och komfortablare i hemmet. Här kan ni
efter behag njuta af måltiden, medan ånghästen flyger
till målet för er resa.

Man tager plats i en sådan salong och drager på
närmaste klocksträng. Strax inträder en neger i fin,
hvit jacka, försedd med Pullmanska firmans märke, och
presenterar matsedeln. Under det den resande studerar
derpå, breder negern det snöhvita linnet öfver bordet,
trycker på en fjäder i ramen på närmaste spegel --
hvaraf här finnes en mellan hvart fönsterpar -- och
ett skrin öppnar sig, innehållande silfverservis
för fyra personer. Är bordet dukadt och den resande
har beställt,
så dröjer det ej länge, förrän en saftig biff- eller
antilopstek, präktiga bergsforeller eller stekt fågel
stå, direkt från spiseln, framför honom. Vin, kaffe,
té eller söt mjölk kan han få efter behag.

Den fjerde vagnen i tåget är salong och sofrum. Soffor
och länstolar stå längs väggarne, dubbelfönster
skydda så väl för köld som hetta och dam, hvarjemte
en förträfflig ventilation drager försorg om
ständig frisk luft, utan det minsta tecken till
drag. Om natten förvandlas soffor och länstolar till
sängplatser, en tagelmadrass sänker sig ned från
taket, fintvättade sängkläder, täcken och kuddar
komma fram ur bord och väggar, magiska fjädrar
framskaffa sängskärmar och förhängen, och sofrummet
är färdigt, innan man vet ordet af, och kan knappt
vara behagligare och finare ens i det trefligaste hem.

Derefter framrullar i tåget den eleganta, egentliga
salongsvagnen, passagerarnes allmänna mötesplats,
der de i synnerhet om aftonen bilda, så att säga,
en familj och der umgänget är utan den vanliga
etikettens tvång. I midten af vagnen står en så
kallad physharmonika, som begagnas flitigt, kanske
i mångens öron allt för flitigt. I denna präktiga
omgifning, vid den milda, dämpade belysningen och
under muntert prat med hastigt formerade bekantskaper
flyga timmarne nöjsamt förbi. Efter salongsvagnen
följa ytterligare tvenne kabinetts- och sofvagnar,
och dermed är trainen komplett.

Man kan genomvandra hela tåget från början till
slut. Man har försett vagnarne med ett slags 
nyuppfunna bromsar, som kunna bringa tåget att stoppa
ögonblickligen. Dessutom äro hjulringar, fjädrar och
buffers af så utmärkt konstruktion, att vid läsning
och skrifning icke den ringaste skakning är kännbar
och intet buller stör oss.

Vagnarne äro upplysta af lampor i taket och på
väggarne, hvarest de om dagen gömmas af speglarne. 
Om aftonen skjuter man spegeln tillbaka och
skaffar sig belysning, huru mycket och huru länge man
behagar. Vagnarne uppvärmas genom hett vatten, som
alltjemt strömmar genom ett under hvarje sittplats
befintligt rör. Dessa så kallade »Bakers patent
heaters» utbreda i alla vagnarne en fullkomligt
likformig, angenäm temperatur.

Ännu en synnerlig beaktansvärd egenskap är den stora
soliditet i byggnadssättet, som utmärker de Pullmanska
jernvägsvagnarne. Betydligare olyckshändelser hafva
med eller på dem ännu icke förekommit. M:r Pullmans
ideal var att göra resan från Atlantiska Oceanen till
Stilla Hafvet så säker och så utan strapatser och
faror, att fruntimmer, ja till och med barn ensamma
skulle kunna företaga den samma. Och hans idé har
sannerligen på ett eklatant sätt förverkligats.



Val och qval.

Berättelse af Richard Gustafsson.

(Forts. och slut fr. sid. 248.)

5.

Den tredje.

När doktorn  dagen derpå  reste till staden, stodo
presidenten   och   Alma  på  bryggan   och viftade
med sina näsdukar  åt  doktorn,  som i båt for utåt
sjön för att möta ångbåten.

Då de sedan genom trädgårdsanläggningen återvände
upp till byggnaden, föreslog presidenten en promenad
i parken. Alma svarade ja och tog den erbjudna armen
till stöd, hvarefter de båda ställde sina steg inåt
en af alléerna.

Presidenten var, om möjligt, artigare och mera
språksam än vanligt under promenaden. Den, som
på något afstånd nu sett honom med lifliga gester
beledsaga sina ord, skulle lätt kunna hafva tagit
honom för en ung man, ty Almas sällskap
utöfvade på honom en elektriserande verkan. Det var
lif och spänstighet i alla hans rörelser, och han
talade med lätthet och behag.

»Det är du, min kära Alma, som gjort underverk med
mig och återgifvit mig min ungdom», sade presidenten,
sedan han förut frågat Alma, om icke hon märkt den
stora förändring, som försiggått med honom.

»Jag skattar mig lycklig, om så är; men jag tror ändå,
att onkel öfverdrifver, blott för att vara artig»,
svarade Alma. 

»Har jag då icke blifvit ungdomligare med hvarje dag?» 

»Jo, det är sant.»

»Minns du, hur jag såg ut, då du första gången
träffade tillsammans med mig?»

»Onkel såg bra ut.»

»Lilla smickrerska! Men då måste jag ju vara riktigt
vacker nu, sedan jag blifvit förändrad till min fördel.»

»Jag kan inte neka till det.»

Presidenten skrattade hjertligt och fortsatte sedan samtalet:

»Endast från dig kommer all denna lycka», sade
han. »Innan jag hade sett min lilla Alma, föreföll
mig verlden så tom och innehållslös. Jag hade pröfvat
på alla nöjen och fått afsmak för dem. Knappast
någonting i verlden väckte mitt intresse, och jag
var nära att sjunka ned i en ohjelplig försoffning,
då du kom och räddade mig. Hemmet började behaga mig
och jag lefde upp på nytt i din närhet.»

»Hvad onkel nu säger, tröstar mig, ty jag har ofta
fruktat att icke kunna vara nog tacksam.»

De hade på sin promenad kommit till en berså, der en
soffa af flätade grenar inbjöd till hvila. Presidenten
bad Alma sitta ned en stund, och de togo båda plats
under lönnarnes skuggrika hvalf.

»Under denna lyckliga tid har det dock funnits något,
som oroat mig», återtog presidenten. »Detta något var
en tanke, som ständigt återkommit. Jag tänkte, att
det var min pligt, att se mig om efter ett passande
parti åt dig.»

»Det vill säga, att onkel tänkt på att gifta bort mig?»

»Ja. Men alltid har jag sökt att framskjuta frågan
så långt i framtiden som möjligt. Så förgick en tid,
tills jag en vacker dag beslöt, att den saken i
stället borde afgöras så snart som möjligt.»

Alma såg frågande på presidenten, som då fortfor:

»Du ser på mig, som om du ville fråga: 'Hvem är då
han, som onkel vill föreslå till min make?' Nå väl,
jag vill säga dig det.»

Alma tänkte på doktor Göran; ty hvilken annan skulle
väl presidenten kunna föreslå? Måhända hade han anat
doktorns böjelse för henne och ville han nu pröfva
hennes hjerta. Hvad skulle hon svara, om presidenten
frågade henne om saken? Svaret hade hon länge sedan
gifvit sig sjelf, då hon uppmuntrade doktorns böjelse.

Dessa tankar flögo hastigt genom Almas hjerna, under
det uppehåll, presidenten gjorde, innan han fortsatte.

»Den man, jag sökt ut åt dig, skall måhända icke
motsvara de fordringar, du har rätt att ställa
på din tillkommande make; men det kan jag dock
tryggt försäkra, att ingen bättre uppskattat dig
och att ingen kan hysa bättre föresatser att bereda
din lycka. Hvad han för öfrigt kan bjuda dig, är
ett sorgfritt lif i öfverflöd. Ingenting skall du
behöfva försaka, ty han är rik och offrar gerna sina
rikedomar, om prakt och glans kunna göra dig lycklig.»

Alma stirrade med förvåning på presidenten, ty
nu insåg hon, att det icke kunde vara doktorn, som
talet gällde, ty han ägde blott välstånd, men inga
rikedomar att bjuda henne. Plötsligt uppsteg en aning
inom henne och hon stammade:

»Det .. är .. då ...?»

»Ja, det är jag, som frågar Alma, om hon vill blifva
min maka och aldrig lemna mig mer?»

Förstummad och orörlig satt Alma, som om blixten
hade slagit ned framför henne. Efter några ögonblicks
tystnad återtog presidenten:

»Jag begär icke svaret nu. Det är blott af den man vet
sig vara älskad, som man fordrar ett ögonblickligt
svar, sedan bekännelsen gått öfver egna läppar. Jag
ger Alma tid att tänka på min begäran, innan hon afgör
öfver mitt öde, och jag hoppas blott, att betänketiden
icke skall blifva allt för lång, ty äfven vid mina
år kan man vänta ett sådant svar med otålighet.»

Alma steg upp och sade:

»Kom, låt oss gå hem.»

Presidenten steg upp och bjöd henne armen.

»Du vill ju svara mig snart?» frågade han.

»Ja.»

De gingo vägen framåt under tystnad, tills presidenten
började ett samtal om likgiltiga ämnen, men det
blef stora uppehåll mellan hvarje yttrande, och en
ömsesidig förlägenhet försatte både presidenten och
Alma i en obehaglig spänning.

Hemkomna på gårdsplanen möttes de af fröken Stedt,
som med förvåning frågade sig sjelf, hvad som
händt, ty aldrig hade hon sett sin bror komma hem
från en promenad med Alma, utan att vara i en glad
sinnesstämning, då deremot nu båda sågo allvarsamma
och besvärade ut.

Den gamla fröken kunde heller icke styra sin
nyfikenhet, utan frågade genast, om någon olycka var
å färde.

»Icke, hvad jag vet», svarade presidenten och försökte
att småle.

Alma föregaf ett lindrigt illamående som orsak, att
hennes ridtur för dagen blef inställd, och begaf sig
derpå upp till sitt rum, för att ostörd öfverlemna
sig åt sina tankar.

*

Under de fem påföljande dagarne träffades presidenten
och Alma nästan blott vid måltidstimmarne, och deras
samtal voro korta och innehållslösa. Presidenten
drog sig alltid tillbaka så snart som möjligt,
och Alma undvek äfven att mer, än nödvändigt var,
stanna qvar i presidentens närhet. Det var liksom en
tyst öfverenskommelse mellan dem båda, att undvika
hvarandra, så länge ännu icke det afgörande svaret
upphäft den spänning, som helt naturligt beherrskade
dem. Den mesta tiden tillbragte de på sina rum,
och om de händelsevis råkade att på samma gång söka
förströelse i fria luften, så promenerade presidenten
i trädgården, då Alma ströfvade omkring i parken,
eller tvärtom. De dagliga promenaderna till häst
blefvo inställda, och likaså de annars vanliga
aftonvandringarne vid sjöstranden.

Detta förhållande var pinsamt så väl för presidenten
som för Alma, men kanske ännu mer för fröken Stedt,
som fåfängt bråkade sin hjerna med att utfundera
hemligheten, sedan hon förgäfves sökt rekognoscera
ställningen å ömse sidor. Från den stund, då Alma kom
i presidentens hus, hade gamla fröken närt en allt mer
tilltagande ovilja för henne, och nu, då den plötsliga
förändringen inträdt i presidentens förhållande till
Alma, hoppades fröken Stedt, att en misshällighet hade
uppstått, som skulle föra till Almas aflägsnande både
ur broderns ynnest och ur det hem, der hon som syster
hittills varit ensam herrskarinna.

På sjette dagen kom betjenten upp till presidenten,
med en förfrågan från Alma, om han ville göra
henne det nöjet, att följa henne på en ridtur innan
middagen. Presidentens anletsdrag klarnade, och han
skickade betjenten med svar, att han strax skulle
vara i ordning, och lät säga till, att hästarne genast
skulle sadlas. Med en ynglings liflighet iklädde han
sig ridkostymen, och inom kort stod han på trappan,
dit hästarne leddes fram af stallbetjeningen. Det
dröjde blott några minuter, innan Alma kom nedför
trappan och skyndade fram till presidenten med en
glad och obesvärad helsning. Molnen, som under de
senaste dagarne fördunklat hennes panna, voro borta,
och ett leende lekte på hennes läppar. Hon räckte sin
hand åt presidenten, som kände sitt hjerta fyllas
af förhoppningar. Med ridderlig artighet hjelpte
presidenten Alma att stiga upp i sadeln och svingade
sig sedan upp på sin springare, hvarefter de båda i
skridt aflägsnade sig inåt parken.

Då Alma kom ut på stora vägen, lät hon Zephora
följa sin böljelse och falla in i ett raskt
traf. Presidenten blef några ögonblick efter, men
var snart åter vid Almas sida. Färden gick fram
genom parken och vidare mellan Svanholmens åkrar
och gärden. Till sist kommo de båda ridande till en
skogsbacke, och der saktades farten, så att hästarne
gingo tätt bredvid hvarandra. Plötsligt höll Alma
in Zephora, så att hon stannade, och presidentens
springare följde exemplet.

»Jag har dröjt länge med mitt svar», sade Alma och
vände sig till presidenten.

»Och jag har försökt att visa mig tålig», yttrade
presidenten.

Alma smålog och sträckte ut sin hand, som presidenten
icke var sen att taga.

»Mitt beslut är nu fattadt», sade hon.

»Och denna hand?»

»Tillhör dig för evigt!»

Presidenten lutade sig framåt och kysste handen, men
innan han fick tid att uttala sitt hjertas glädje,
var Alma långt borta; ty så snart presidenten kysst
hennes hand, drog hon den tillbaka, nickade skälmskt
och utropade: »Följ mig nu, min herr fästman!»
hvarefter hon lät Zephora börja en galopp, som snarare
liknade en carrière. Presidenten ropade till henne,
att vara försigtig, och sporrade sedan sin häst,
för att söka följa den djerfva ryttarinnan. Men
förgäfves ansträngde sig presidenten att hinna med,
och han skulle snart hafva förlorat Alma ur sigte,
om hon icke vid parkens början hade stannat, för att
invänta honom.

»Hur kan du hafva hjerta, att så skrämma mig»,
yttrade presidenten, då han kom fram till Alma. »Jag
sväfvade i en ständig ångest, att du skulle falla
och skada dig.»

»Jag har aldrig känt en större lust, än nu, att komma
fort fram», svarade Alma. »Det är, som hade jag fått
vingar och jag ville flyga genom verlden.»

»Hur skall jag då kunna följa dig, min Alma?»

»Jag stannar ibland och väntar.»

Alma skrattade och gaf med tygeln tecken åt Zephora
att fortsätta färden.

»Låt oss nu rida sakta», bad presidenten.

»Gerna, om du så vill.»

Efter en stunds tystnad yttrade presidenten:

»Jag har tusen saker att säga dig, min Alma, men mitt
hjerta är så öfverfullt, att jag icke vet, hvar jag
skall börja. Du har gjort mig till den lyckligaste
varelse på jorden.»

»Jag begär icke bättre, ty hvem är väl upphofvet till
min lycka, om icke du, Robert.»

Det var första gången Alma kallade presidenten vid
hans förnamn, och det klingade så ljuft i den gamle
älskarens öron, att han inom sig djupt beklagade,
att de sutto till häst, ty annars hade han kunnat
sluta den tjusande flickan till sitt hjerta. Nu
måste han inskränka sig att gifva sin hänförelse
luft i ord. Under hela promenaden talade han också
med en värma, som tydligt visade, att hans hjerta var
träffadt uti den innersta roten. Bland annat frågade
han också Alma, när hon ville, att förlofningen
skulle eklateras.

»Det öfverlemnar jag åt dig att bestämma», svarade
hon. »Du kan ju redan i dag presentera din fästmö
för tant Regina, din syster.»

»Eller också dröjer jag tills i morgon, ty då kommer
doktorn ut och får veta den stora nyheten på samma
gång.»

»Ja, men dröj icke för länge.»

Alma kände inom sig en fruktan för mötet med doktor
Göran, men hade slaget en gång träffat honom, så
skulle han bära det med värdighet, derom var hon
öfvertygad.

»Det blir en förlofning en famille, men vårt bröllop
måste blifva glänsande», återtog presidenten. »Kanske
blir det ett dubbelbröllop, om jag blott kan förmå
doktorn att förklara sig för Hildegard.»

»Och efter bröllopet resa vi ju utrikes?» invände
Alma. »Jag längtar att se Frankrike och Italien!»

»Min Alma följer jag, om det också vore rundt omkring
jorden.»

Hästarne stannade vid trappan, och sedan presidenten
hjelpt Alma att stiga af, bjöd han henne armen och
förde henne upp i våningen.

»Och nu går jag att byta om toalett till middagen»,
yttrade Alma.

»Också jag», tillade presidenten, men innan han
släppte Almas arm ur sin, lutade han sig ned och såg
frågande in i hennes ögon. Alma smålog och presidenten
tryckte en kyss på hennes svällande läppar.

»Hela verlden skall afundas mig!» sade han och kysste
henne ännu en gång, innan han lät henne glida bort
ur sina armar.

Då Alma kom in till sig, stannade hon framför spegeln
och stirrade på sin rodnande bild. Hon tyckte sig
höra en inre röst, som förebrående sade: »Du älskar
honom icke!»

Alma skakade trotsigt sitt hufvud och tänkte:
»Jag älskar heller ingen annan...» Då framstod
plötsligt Antons bild för hennes inre syn. Han såg
på henne mildt förebrående och sade: »Almas tystnad
bringar mig till förtviflan.» Trotset böjde sig och
vekare känslor klappade på hjertedörren. »Vänd om,
medan ännu är tid!» ropade den varnande rösten. »Låt
icke kärleken förqväfvas af fåfängan och flärden,
ty det skall bringa dig i olycka. Vänd om! Rikedomen
skall blifva dig en gyllene boja utan kärlek. Betänk
dig derföre icke i valet, utan fly till honom, som
älskar dig och som också du älskar ...»

Alma gick från spegeln och öppnade den lilla
byrålådan, der Antons bref låg undangömdt. Hon tog
papperet i sin hand och började att läsa. Hvarje ord
liksom brände henne djupt i själen, och då hon slutade
brefvet, steg en djup suck ur hennes hjerta. Men det
var blott ett ögonblicks rörelse. »Hvad skulle då mitt
öde blifvit?» tänkte hon och jemförde artistens lott
med den rika presidentskans. Ögonblicket derpå låg
brefvet som falaska på kakelugnsstenen, men skälfde
ännu, som om Antons älskande hjerta bott qvar i askan.

*

6.

Bruden och den öfvergifne.

Sommaren hade blommat ut, hösten gått förbi och
vinterhimmelen börjat sända ned sina dansande
snöflingor, då en afton presidentens våning i
hufvudstaden åter var briljant eklärerad och lågorna
flammade i kronor och kandelabrar.

Högtidsklädda gäster stodo tätt sammanpackade i
stora salongen och sträckte sig på tå, för att få se
en skymt af ceremonien, som ägde rum i ena ändan af
salen, der ett altare för tillfället var uppsatt. Fyra
marskalkar höllo de massiva silfverstakarne, och
de af ungdom och lyx strålande tärnorna stodo i en
krets bakom brudparet, som knäböjde på de broderade
dynorna och mottog välsignelsen. Ändtligen tystnade
prestens entoniga stämma, brudparet steg åter upp,
och alla trängdes för att helsa Alma som presidentska.

De händelser, som tilldragit sig, sedan Alma gaf
det afgörande svaret, hafva varit af ringa vigt,
åtminstone for den nu varande presidentskan. Dagen
efter den minnesvärda ridturen kom doktorn ut
till Svanholmen, och vid middagsbordet höjde
presidenten sitt glas och bad sin syster och
doktor Göran att dricka en skål för den tillkommande
presidentskan. Fröken Stedt hade så när fått slag vid
dessa ord, och så snart hon hämtat sig så mycket,
att hon kunde stiga upp, så gick hon från bordet,
med glömska för all etikett. Nog visste presidenten,
att hans syster icke skulle gilla hans val, men han
hade icke väntat, att hon så öppet skulle visa sin
motvilja, och derför stod han förbluffad med glaset i
hand. Detta afbrott i skålen gjorde, att presidenten
icke märkte den häftiga sinnesrörelse, som också
skakade doktorn vid den oväntade underrättelsen. Men
denna rörelse var helt kort, ty doktorn visste att
beherrska sig, och blott en sakta darrning på handen
förmärktes, då han förde glaset till sina läppar och
tömde det på presidentens förnyade uppmaning.

Då doktorn och presidenten efter middagen en stund
blefvo ensamma yttrade den förre, att han nu bestämt
sig för att gifta sig.

»Med Hildegard?» frågade presidenten.

»Ja.»

»Nå, var det inte det jag sade er? Bättre flicka» ...

»Etc. etc. ...» inföll doktorn.

»Nå, då hålla vi dubbelbröllop!»

»Fröken Alma kan naturligtvis inte stå brud före
sorgeårets slut.»

»Nej, det är sant.   Men ni måste väl kunna vänta
till dess.»

»Omöjligt, min bäste president. Om Hildegard inte
säger nej, så gifta vi oss redan i sommar.»

Och så blef det verkligen, ty i slutet af Augusti
stod bröllopet på Stjernvik. Bruden var öfverlycklig
och 
brudgummens leende min var mindre stel än vanligt, så
att man kunde antaga, att också han kände en fläkt
af den jordiska sällheten.

Men vi återvända nu till Almas bröllop. Doktor
Göran är också der med sin fru. Hildegard är bland
de första, som gratulera Alma, och hon hviskar
till henne:

»Måtte du blifva lika lycklig, som jag!»

När doktorn senare på natten fattade Almas hand, för
att lyckönska henne, kände han, att hon darrade sakta.

»Ni har nu hunnit målet för er sträfvan», sade
han. »Jag önskar, att ni också funnit lyckan.»

Alma såg stadigt på doktorn och sade:

»Hvar och en har sin åsigt om hvad vi kalla lycka.»

»Ni tror, att den finnes blott i rikedom och
öfverflöd. Måtte ni icke allt för snart vakna upp ur
er villa.»

»Hur har då ni uppfattat lyckan?» frågade Alma.

»Som en motsats af era principer», svarade
doktorn. »Den sanna lyckan är att uppoffra sig sjelf
för andra. Ni deremot offrar andra för er sjelf.»

Alma skiftade hastigt färg, och ett moln steg upp på
hennes panna. Snart var hon dock åter densamma som
nyss, och hon sade sakta:

»Om jag felat mot er, så förlåt mig!»

I det samma spelade musiken upp och en skara
kavaljerer skyndade   till   bruden,   för   att
fråga, om det icke var denna vals, hon lofvat dem, då
hon vid dansens början afskedat dem med ett hoppfullt:
»kanhända!»

»Den här valsen tillhör doktorn», svarade Alma leende
och räckte sin kavaljer handen.

Doktorn bugade sig artigt, och snart förde han bruden
in i dansens ringlar, följd af många afundsamma
blickar. Då han slog sin arm kring Almas lif och kände
hennes mjuka arm mot sin skuldra, var det, liksom om
den fordna lågan ännu en gång ville flamma upp; men
då musiken tystnade och de dansande paren stannade,
var doktorn åter fullkomligt lugn, och han tänkte för
sig sjelf: »Nu kan jag tryggt säga, att jag är botad.»

I det samma syntes presidenten med Hildegard vid armen
komma till den plats, der doktorn och Alma stodo.

»Se der kommer er lycka och min», sade doktorn.

Alma såg upp och varseblef sin man och hans
följeslagerska i andra ändan af salen. Presidenten
såg ut som senhösten bredvid den vårfriska
Hildegard. Då vände Alma sig mot doktorn och sade:

»Jag förstår er.    Ni vill då aldrig glömma?»

»Jag har redan glömt er, men ni får aldrig glömma
mig, ty jag är en del af ert lefvande samvete»,
svarade doktorn.

Under det att glädjen blef allt lifligare uppe i
presidentens våning, ju längre det led in på natten,
blef det allt tystare der utanför på torget. En
vandrare syntes dock mellan träden, och han tycktes
icke vilja lemna promenaden, ty sedan det blef
mörkt hade han gått der redan flera timmar fram och
tillbaka. Ibland stannade han och såg uppåt våningen,
der bröllopsljusen strålade ut och kastade ett svagt
sken ned på gatan och torget. Vandraren tycktes
då anstränga sig, för att känna igen de skuggor,
som skymtade fram och åter förbi fönstren, men hur
länge han än stod och skådade mot ljuset, så såg det
ut, som om han icke funnit hvad han sökte, ty han
skakade sakta sitt hufvud och fortsatte sin gång fram
och tillbaka.

Plötsligt närmade sig en annan manlig gestalt,
men då drog sig den outtröttlige vandraren tillbaka
i skuggan af ett träd, liksom för att icke blifva
sedd. Den nykomne följde efter honom och gick tätt
förbi platsen, der vandraren stod. Då han gått ett
par steg framåt, stannade den nykomne, vände sig om
och sade:

»Det är inte värdt, att du gömmer dig, Anton! Jag
hör icke till slottskansliet.»

Den gestalten, som sökt gömma sig, steg nu fram
ur dunklet. Det var Anton Nordin, sångaren, hvars
hjerta lågade för Alma redan den tiden, då hon bodde
i vindskupan.

»Jag anade, att jag skulle finna dig här. Det är
inte första gången jag hämtar dig från nattvakten»,
fortsatte den nykomne, som var en af Antons
umgängesvänner, dagdrifvare till yrket, men med titel
af sekter.

Anton räckte honom handen till en helsning, men
sade ingenting.

»Du är i qväll dystrare än vanligt», återtog
sektern. »Är det derför, att det är briljant upplyst
der uppe i dufslaget och du inte får vara med och
dansa med ditt ideal?»

Anton tryckte hårdt sekterns hand och sade:

»Det är hennes bröllop, man firar.»

»Aj, för fan, har det gått så långt. Och med hvem?»

»Med presidenten», svarade Anton och drog en djup suck.

»Nå, då är inte allt förloradt. Låt presentera dig i
huset och fresta på, om det är sant, hvad ordspråket
säger, att gammal kärlek rostar aldrig.»

»Hon har icke älskat mig.»

»Det vet du ju inte. Qvinnorna kommer man aldrig
rätt under fund med. De säga ibland, att de hata den,
de älska, och för resten har du sagt mig, att du var
hennes bästa vän, innan hon fick den der plötsliga
knuffen af lyckan.»

»Ja, det är sant.»

»Nå väl, då har du de bästa utsigter i verlden.»

Anton skakade förtviflad sitt hufvud och ett bittert
leende sväfvade på hans läppar.

»Hon är helt säkert redan förenad med en annan», sade han.

»Bah, en gubbe!»

»Och i morgon resa de till Frankrike och Italien.»

»Det var värre det!»

»Jag fick veta det i middags, och sedan har jag
gått här i hopp att åtminstone få se en skymt af
henne. Mina blickar hafva hängt fast vid fönstren,
men förgäfves; jag har ingenting sett. Om du visste,
hvad jag är olycklig, om du kunde ana mina qval!»

»Se så, kära vän, börja inte din klagan nu igen. Följ
hellre med mig, ty jag kom hit just för att föra dig
till vår lilla enskilta klubb. Den sammanträder i
natt hos löjtnant Gadd. Den, som har något att våga,
bör vara der, ty det kommer att spelas högt, och det
behöfs blott ett enda lyckligt kast för att späcka
sin kassa och betala sina skulder.»

»Ja så, man spelar hos Gadden», sade Anton, och det
lyste till i hans öga.

»Ja, bara friska gossar komma dit. Kom med och sätt
din melankoli på ett kort, som du är säker på att
förlora. Spellyckan är en älskarinna med större
retelser än någon qvinna, och du plär inte förakta
att söka hennes gunst.»

Anton kastade ännu en blick upp till presidentens
våning och följde sedan stillatigande med sin vän,
sektern. De togo vägen öfver Gustaf Adolfs Torg ned
till Klara-trakten och gingo der in i ett hus. Tre
trappor upp bultade sektern på en dörr, först ett
hårdt slag och sedan tre saktare. Efter en kort stund
öppnades dörren, och de båda nattvandrarne kommo
in i ett halfupplyst rum, der de mottogos af värden,
som åter stängde dörren i dubbla lås, innan han bad
gästerna stiga på.

»Finns här några 'gröna gossar' i natt?» frågade sektern.

»Nej, bara 'gamla ufvar'», svarade värden, löjtnant Gadd.

De tre unga männen följdes åt till ett inre rum,
som var upplyst med spegellampetter och med ljus, som
stodo på ett större rundt bord. Vid bordet sutto fem à
sex personer, också unga karlar, men hvilkas ansigten
buro spår af många nätters vakor vid spelbordet,
hvarför också löjtnant Gadd trodde sig tala sanning,
då han svarade, att ingen »grön» gosse (nybörjare)
fanns bland sällskapet.

En låda med tärningar stod på bordet, men de
spelande höllo nu på att fresta lyckan med korten. Då
löjtnanten kom in med Anton och sektern, sågo spelarne
upp ett ögonblick med en lätt helsning och fortsatte
sedan att egna all sin uppmärksamhet åt de fallande
korten.

Bankören för tillfället var den ende, som egnade de
nykomne någon uppmärksamhet. Han fästade sina skarpa
ögon på Anton och sade:


»Det var för väl, att du kom, ty här går det lamt
till. Det är ingen, som vågar något, förrän du visar,
hur det skall gå till.»

»Ja, du brukar kunna sätta lif i spelet», yttrade
löjtnanten och klappade Anton på skuldran.

Anton svarade ingenting, han slog sig ned i soffan
och betraktade en stund de ödesdigra korten och
spelarnes anleten, som vexlade uttryck nästan för
hvarje kort, som föll. Plötsligt reste Anton sig upp
och lade några sedlar på bordet.

»Jag håller min månadslön på spaderdamen der!» sade han.

Bankören räknade penningarne.

»Bravo!» utropade han.    »Så skall man spela!»

»Han är galen!» hviskade en af spelarne till sin
granne, med en sidoblick på Anton.

Alla följde med förökad uppmärksamhet spelets
gång. Blickarne voro fästade på korten i bankörens
hand, och för hvarje kort, som visades, upprepade
alla dess valör:

»Ess ... knekt ... åtta ... dam! Anton har vunnit!»

Bankören bet sig i läppen och gjorde en grimas, då
Anton sträckte ut handen efter sin fördubblade kassa.

Detta exempel verkade, och ifvern blef större
hos de spelande. Skratt och förbannelser vexlade
om med bankörens stämma, som markerade vinst och
förlust, och när dagsljuset började tränga in mellan
fönsterposten och rullgardinen, sutto spelarne ännu
kring det runda bordet. Den mest passionerade af dem
alla var Anton. Då Alma öfvergaf honom, hade han sökt
sin tröst i glada sällskaper och en gång blifvit förd
på spelklubben. Der hade spelets demon gripit honom
och höll honom sedan fängslad med sina retelser. Han
glömde allt omkring sig och kände sig liksom berusad
af den spänning, som den ständigt vexlande slumpen
underhöll. Det var på spelklubben han första gången
glömde bort sin sorg, och sedan blef den farliga
förströelsen ett behof för honom. Med ett ord: Anton
hade blifvit en spelare, som älskar spelet för dess
egen skull.

Då Anton om morgonen återvände hem, mötte han en vagn,
som från Arsenalsgatan körde framåt Norrbro. Anton
stannade, ty han kände igen livréet, som var
presidenten Stedts. Vagnen for hastigt förbi, men
Anton såg dock en skymt af de åkande. Det var Alma
och hennes man, som anträdde sin utländska resa.
Anton såg länge efter vagnen, men då den till sist
försvann, tryckte han handen mot hjertat och mumlade:

»Och jag, som trodde, att hon hade ett hjerta!»

*

7.

Hemkomsten.

Vid jultiden kom ett bref från Alma till
Hildegard. Det var dateradt Paris i December. Bland
annat skref Alma:

»Redan i Köpenhamn började Roberts helsa att
visa sig vacklande, men efter några dagars hvila
fortsatte vi resan till Paris. Dagen efter vår ankomst
mottog Robert besök af en berömd läkare, som genast
förklarade, att fullkomlig stillhet är nödvändig för
min man, och att han icke ens får lemna sina rum.

»Vi bo vid Boulevard des Italiens, så att jag
åtminstone har det nöjet att se på folkhvimlet
under de många och långa timmar, jag sitter hemma.
En och annan gång har jag varit på en soaré eller på
operan, men de behagliga intrycken deraf försvinna,
när jag kommer hem, ty Eobert ser missnöjd ut, när
jag varit borta.

»Sjukdomen har gjort min man till egoist, och han
glömmer, att jag är tjugo år. Måtte han snart blifva
återställd till helsan, ty det lif, jag nu nödgas
föra, plågar mig ...»

Hildegard svarade Alma, och det låg till en viss del
förebråelser i hennes bref. Hon antydde, att Alma
blifvit presidentens maka, utan att älska honom, »men»
-- tillade hon -- »jag vet icke, hur jag skulle hafva
gjort, om jag varit i ditt ställe. Så mycket vet jag,
att om jag älskar min make, så är hvarje börda ljuf,
som jag delar med honom, men skulle kärleken icke
finnas till att leda min handling, så tror jag,
att pligten
skulle förmå mig dertill. Tag också du pligten till
rättesnöre, så skall allt gå väl!»

Almas nästa bref var utan klagan, men Hildegard
läste mellan raderna ett djupare missmod än i den
första skrifvelsen. Presidentens helsa hade icke
förbättrats och icke heller hans lynne. Dertill hade
en stark hemlängtan fått makt med honom, och läkaren
hade förklarat, att fastän en resa vore farlig, så
borde den dock vågas, ty denna längtan till hemmet
skulle annars ohjelpligt förvärra det onda. Derför
hade också presidenten bestämt sig för att återvända
till Stockholm med det snaraste.

En dag i början af April körde presidentens
vagn upp till södra bangården. Doktor Göran och
Hildegard voro äfven der uppe, för att taga emot
de nygifta. Presidenten steg ur vaggonen, stödd på
betjenten och doktorn.

»Så är jag då åter hos er, min hjertans vän!» sade
sjuklingen och tryckte doktorns hand med värma.

Alma omfamnade Hildegard och kysste henne med en
häftighet, som till och med gjorde den känsliga
Hildegard förvånad.

»Hvad jag längtat efter dig, efter ett hjerta, som
jag kan förtro mig till», hviskade hon.

Presidenten och doktorn åkte tillsammans, och Alma
följde Hildegard i den andra vagnen.

Då presidenten blef ensam med doktorn, sade han:

»Ni har en gång hjelpt mig med er konst, men den här
gången är det omöjligt, ty mitt värsta onda fräter
allt djupare och sitter här.» Han lade handen på
hjertat och suckade.

»Jag anade det», yttrade doktorn.

»Jag älskar henne med en passion, som förvirrar
mitt förstånd. Ofta sjunker jag ned i en förfärlig
hopplöshet, men ögonblicket derpå är jag färdig att
följa hvarje hennes steg, för att se, om hon icke
har en blick af kärlek för mig. Men nej, med hvarje
dag växer hennes köld, och hon visar mig tydligt,
att jag plågar henne.»

Presidenten talade med häftighet, och en feberrodnad
steg upp på hans panna.

»Jag förstår ert lidande, ty jag känner henne, som
orsakat det», sade doktorn. »Men låt oss icke tala
mer i detta ämne, ty ni behöfver lugn. Det är som
läkare jag anbefaller er det.»

Äfven Alma beklagade sig i sin ordning för
Hildegard. Hon talade om, huru presidenten under den
sista tiden blifvit misstänksam och bevakat hennes
steg, och huru han med ovilja betraktat alla, som
visat henne någon uppmärksamhet.

»Ja», utropade hon, »om han skall fortgå som hittills,
så blir jag en dag som fånge afstängd från den verld,
der jag trodde mig träda in, just då jag blef
hans maka.»

Förgäfves sökte Hildegard att intala sin väninna
tröst och styrka. Alma vidblef sin öfvertygelse,
att hon var olycklig. Säkert skulle Hildegard hafva
förstått henne bättre, om hon anat den hemlighet,
som Alma dolde i sitt hjerta, en hemlighet, som
presidentskan sjelf icke hade uppfattat i hela dess
vigt. Det var den rena lågan, som en gång tändes lik
en svag gnista i hennes bröst, men som förqväfdes af
fåfängan och begäret efter rikedom och prakt. Nu, då
hon började inse tomheten i sin drömda lycka, flammade
lågan upp på nytt. När presidentens svartsjuka reste
hinder mellan henne och det bullrande lif, dit hennes
håg stod, vände sig hennes blickar ofta inåt, och hon
såg bilden af sin första och enda rena böjelse. Detta
minne talade först sakta, men sedan allt starkare om,
att hon bortkastat den äkta perlan för att gripa efter
glasbiten. Länge låtsade hon icke höra den förebrående
rösten, men det fanns dock alltid stunder, då den
gjorde sig hörd, och dessa stunder voro de bittraste,
Alma pröfvat,

Kort tid efter Almas återkomst till Stockholm
väcktes hennes hjerta till fullt medvetande, då
hon återsåg Anton. Detta återseende kom plötsligt
och oväntadt. Hon hade undvikit att besöka operan
de qvällar, då han sjöng, ty en inre röst varnade
henne för faran. Men hon mötte honom, der hon minst
hade anat. Det var på en soaré hos doktor Göran.
Doktorn umgicks gerna med artister, och Anton, med
några kamrater, kom en afton till hans hem.

Mötet mellan honom och Alma var som att närma en bar
låga till en massa brännbara ämnen. Elden grep omkring
sig med en förfärande hastighet och kunde snart
icke hejdas. Och ändå talade de knappast tio ord med
hvarandra under hela aftonen.                     ,

När Anton räckte Alma handen till afsked, frågade
han sakta:

»Befaller ni, att jag flyr er?»

Almas blick svarade: nej.

»Jag får då återse er?»

»Ja», hviskade Alma knappast hörbart, och då tänkte
hon: Jag skall blifva hans räddande genius.

Alma hade nämligen hört talas om den unge sångarens
utsväfningar, och för att maskera sina rätta motiver
inför sitt samvete, gaf hon sitt närmande till Anton
namn och karakter af en slags helig mission. Hon
föreställde sig den unge mannen vid randen af
förtviflans afgrund och hörde hans stämma: »Det är
Alma, som fört mig hit!» Hvad var då naturligare,
än att hon räckte honom handen till hjelp.

Almas upprörda sinnesstämning tilltog efter hennes
hemkomst från soarén. Sömnen flydde henne, och under
nattens tysta timmar kom hon till visshet om, att
Anton var mer för henne, än hon trodde, då hon brände
hans bref och i falaskans slocknande gnistor såg sitt
ungdomstycke försvinna. Men denna visshet fick hon
betala med brännande qval, ty outsägligt plågsamma
kändes nu de band, som fjettrade henne vid en annan.

*

8.

Ett möte och dess följder.

Några veckor efter soarén hos doktor Göran flyttade
presidenten ut till Svanholmen, ty våren hade kommit
tidigt och naturen stod i full fägring. Parken var så
inbjudande i sin nya grönska och trädgårdsrabatterna
prunkade med friska vårblommor, men Alma gladde sig
icke deråt, som då hon första gången flyttade ut till
det präktiga herresätet. Alla hennes tankar rörde
sig nu omkring den mission, hon trodde sig kallad
att utföra, och att uppfinna medel att undanrödja de
hinder, som ställde sig i vägen.

Anton var heller icke sysslolös, utan tänkte äfven
natt och dag på att bereda sig en möjlighet att få
återse den älskade. Eldad af det ljufva hoppet att
vara väntad, fann han slutligen en utväg, och en
vacker dag, då Alma promenerade på stranden, stod
der en gosse, som räckte henne en biljett.

»Från hvem?» sporde Alma förvånad och tog brefvet, men
gossen svarade icke, utan skyndade af alla krafter ned
mot stranden. Der hoppade han i en segelbåt och satte
af. Alma såg ännu en person i båten, men afståndet var
för stort, att hon skulle kunnat känna igen mannen,
som satt vid rodret, och dessutom skymdes den obekante
till en del af seglet.

Alma såg på brefvet. Det hade ingen utanskrift. Hon
bröt det och läste:

»Det är i dag tredje dagen jag väntar vid stranden,
för att få se er ensam. Båten med den röda vimpeln
är min. Jag har slagit upp mitt tjäll i stugan,
som ni ser midt öfver fjärden. Jag måste vara nära
er. Låt mig också få tala med er! Hvarje afton skall
jag segla med min båt ute på sjön, och om jag genom
min kikare ser er komma ensam, så tyder jag det
som ett gynnande svar, att jag får landa och finna
er vid den stora klippan, der eken står. Ni har
tändt hoppet i min själ, låt mig derföre icke åter
sjunka ned i den natt, der jag så länge förtviflat.
Anton.»

Almas ögon strålade, då hon läste dessa rader af den
älskades hand. Hon läste dem om igen och gömde sedan
brefvet vid sitt klappande hjerta.

Nästa afton stod Alma vid fönstret i salongen och såg
utåt fjärden, der en seglare skymtade fram borta vid
motsatta stranden. Vinden blåste från Svanholmen,
men den lilla båten flög lätt som en svala öfver
vågen och kryssade sig upp, så
att den vid hvarje slag kom betydligt
närmare. Slutligen såg Alma tydligt den röda vimpeln
svaja från masttoppen.

»Det är han!» tänkte hon. »Men kan jag väl skynda
till detta hemliga möte?» ... Hjertat svarade
obetingadt ja, men några förnuftsbetänkligheter
satte sig ännu upp mot denna handling. Då började
hjertat sin advokatyr: »Att trösta en olycklig,
deri är ju ingenting ondt. Gå till honom och säg,
att du vill blifva hans vän. Det skall göra hans
sårade hjerta godt, och du har så lindrat din egen
skuld. Bed honom att bära det hårda ödet med manlig
kraft, för din skull! ... för framtidens skull!»

»För framtidens skull», upprepade Alma och ryste. »Nej
icke det, men för min och för hans egen skull!»

Alma skyndade ut och begaf sig ned åt strandvägen. Hon
ställde sin kosa genom en allé af björkar fram till
en lummig plats, der en ek höjde sig tätt utmed
stranden. Då närmade sig båten med den röda vimpeln
och landade vid klippafsatsen, som sköt ut i vattnet.
Anton hoppade ur farkosten och blickade omkring
sig. Då märkte han ett band från Almas hatt svaja
fram bakom en af alarne.

»Alma!» utropade han sakta och skyndade till henne.

Men Alma stod orörlig och allvarsam.

»Det är som vän, jag kommer till er», sade hon.

Antons panna mörknade.

»Låt oss icke tänka på det förflutna, utan endast
tala om hvad som är», fortsatte Alma.

»Ja, låt oss tala om hvad som är, om en kärlek,
som icke kan förqväfvas, och som flammar allt högre,
tills den en gång finner genkärlek, eller tills den
förtärt det hjerta, der den väcktes. Mången skulle
säga, att detta icke är kärlek, utan passion. Det
är möjligt, att så är, och jag kan icke bestämma
deröfver, ty jag har aldrig känt denna stilla,
ljufva och uppoffrande känsla, som man kallat den
rätta kärleken. Den uppoffring, jag är i stånd till,
är icke min kärlek, men gerna mitt lif. Begär derför
icke att jag skall glömma det förflutna, ty det är
oupplösligt förenadt med det närvarande, det är mitt
lif, min kärlek till er!»

Alma kände sig djupt skakad af Antons glödande
häftighet. De goda föresatserna började vackla,
och den styrka, hon trodde sig äga, var nära att
öfvergifva henne. Slutligen tillkämpade hon sig lugn
och sade:

»Och om jag då verkligen älskade er, skulle ni då
med undergifvenhet bära det öde, som skiljer oss åt,
skulle ni då lyssna till mina böner?»

Alma räckte Anton sina båda händer, och i hennes ögon
läste han den tysta bekännelsen om hennes kärlek. Med
feberaktig häftighet kysste han hennes händer och
skulle hafva slutit henne i sin famn, om hon icke
dragit sig undan.

»Jag skall skrifva er till och öppna mitt hjerta»,
återtog hon. »I morgon afton skall ni finna mitt bref
här på platsen, der under stenen.» Alma visade en
fördjupning i klippan, strax vid mötesplatsen. »Här
vill jag också hämta ert svar. Klippan skall vara
vår tysta budbärare. Och nu farväl!»

Anton sträckte bedjande ut sina armar, men hon
skyndade bort, och han vågade icke följa henne.

Då Alma kom hem, mötte hon fröken Stedt i
trädgården. Den gamla damen såg ovanligt vänlig
ut, men om Alma varit skarpsynt, så skulle hon
hafva sett, att fröken Reginas leende liknat ett
hånlöje. Då presidentskan försvann genom grinden,
såg den gamla med en hatfull blick efter henne och
mumlade något om förödmjukelse. Strax derpå kom Jean,
betjenten, smygande på skogsvägen ifrån stranden,
och då han talade vid fröken Stedt, lyste hennes ögon
af skadeglädje.

Dagen derpå, då Alma gick med brefvet, för att
anförtro det åt den hemliga breflådan, smög
Jean en genväg till klippudden, och då han sedan
återvände, hade han ett bref att lemna till gamla
fröken. Spioneriet hade lyckats, och fröken Stedt
rusade genast in till sin bror, med beviset på Almas
brottslighet i sin hand.

»Minns du, att jag varnade dig den stund, du tog
mamsell Garnier i ditt hus!» utropade hon.

Presidenten satt i sin länstol, slö och nästan som
förlamad; men vid systerns ord reste han sig, och en
blixt sköt ur hans öga.

»Nu lönar hon dig genom att bedraga dig!» nästan
jublade den gamla.

Presidenten tog ett steg mot henne med hotande uppsyn.

»Säg ut, hvad du har på hjertat!» utropade han.

»Jag vet ingenting, men kanske detta bref kan upplysa
om något.»

Fröken Stedt höll fram brefvet, som presidenten genast
ryckte till sig. På kuvertet fanns ingen utanskrift,
men sigillet var Almas.

Presidenten stod några ögonblick och stirrade på
brefvet, utan att tala.

»Alma har sjelf lagt det i en bergskrefva nere
vid stranden. Hvem som skulle hämta det, få vi
nog se, om du bryter brefvet», sade fröken Stedt
och gjorde en gest, för att påskynda presidenten,
som stod orörlig lik en bildstod. Men ögonblicket
derpå, tog hon ofrivilligt några steg tillbaka, ty
presidentens ansigte hade antagit ett förfärligt
uttryck, som skrämde henne. Hans hy hade blifvit
askgrå och läpparnes muskler förvredos; näsborrarne
flämtade och ögonen brunno som glödande kol.

»Gå! gå härifrån!» utropade han och förde systern mot
dörren. Betagen af häpnad, åtlydde hon honom, och då
hon stod i rummet utanför arbetskabinettet, hörde hon,
huru presidenten stängde dörren om sig med dubbla lås.

Då presidenten blef ensam, sjönk han ned i en länstol
med brefvet i sin hand. Han vågade icke öppna det
af fruktan för dess innehåll, och på samma gång
hörde han svartsjukans alla furier ropa: »Läs! läs,
att du är bedragen!» En stund satt han så, ett rof
för den förfärligaste ångest; men slutligen reste
han sig vacklande upp, gick fram till fönstret och
öppnade brefvet med darrande hand. Det var Almas
stil. Han läste:

»Jag vill med några ord teckna mitt lif och icke dölja
något, ty blott genom uppriktighet kan jag förtjena
er kärlek. Jag föddes och lefde som barn i rikedom
och öfverflöd, och då jag sedan kände fattigdomens
börda, såg jag tillbaka på den flydda tiden med
oändlig saknad och lefde mig in i den öfvertygelsen,
att lifvets lycka låg i rikedomen. Då kom ni och
öppnade för mig utsigten att vinna något af denna
lycka. Jag kände mig glad deröfver och ville dela
glädjen med er. Men jag ville också blifva beundrad,
och ni gaf näring åt denna lust, då ni sade, att
jag var skön. Kavaljererna i min rike slägtings
hus sade mig ungefär det samma, och jag kände mig
oemotståndligt dragen in uti denna brusande hvirfvel,
der jag blef otacksam mot er. En dag hade jag att
välja mellan er och rikedomen. Den kärlekens röst,
som minnet af er hade nedlagt i mitt hjerta, talade
då till er förmån; men min öfvertygelse, att rikedomen
var grunden till den största lyckan, segrade, och jag
blef presidentens maka. Jag stod vid målet och var nu
rik. Alla beundrade och smickrade mig, och jag skulle
säkert låtit mig bedåras och trott mig lycklig ännu
någon tid, om icke min makes svartsjuka hindrat mig
att njuta af rikedomens alla behag. Det var då min
tanke vände sig inåt och mitt hjerta vaknade. Med
hvarje dag kände jag allt djupare smärtan att vara
fängslad vid en sjuk och åldrig make, då mitt unga
hjerta börja hviska om, att det finns en större lycka
än rikedomen, och att denna lycka är kärleken. Det
var straffet, som kom, och ni blef hämnaren, ty
det var till er mitt hjerta längtade, utan att våga
söka er. Ack, då återsåg jag er och erfor, hvarthän
förtviflan fört er. Då kände jag först, hur högt
jag älskade er, och jag beslöt att skynda till er
räddning. Ja, Anton, det var derför jag kom till ert
möte, och det är derför jag nu säger, att min kärlek
tillhör er och att mitt hjerta klappar blott för er,
så länge jag lefver och andas -- -- -- -- -- --»

Brefvet var längre och innehöll böner till Anton att
öfvergifva det förstörande lif, han på sista tiden
fört, och att med undergifvenhet bära det oundvikliga
öde, som skilde dem åt.

Presidenten läste dock icke till slut, ty
sinnesrörelsen öfverväldigade honom. Orden försvunno
för hans syn och hans hufvud svindlade. Han kramade
brefvet krampaktigt i högra handen och tryckte den
venstra hårdt mot sitt bröst, liksom för att lindra
en smärta. Så stod han några ögonblick och vacklade,
men till sist föll han sanslös ned på golfvet.

Fröken Stedt hörde utifrån bullret af hans fall,
och hennes rop satte hela huset i rörelse. Alma kom
tillstädes i samma ögonblick dörren blef uppbruten,
och hon var den första, som skyndade in i presidentens
kabinett. Presidenten låg på golfvet, till utseendet
liflös. Då fröken Stedt såg sin döende bror, kastade
hon sig ned på knä bredvid honom och stötte undan
Alma, som också lutat sig ned, med förskräckelsen
tydligt målad i sina drag.

Då betjeningen burit presidenten till sängs, närmade
sig fröken Stedt till Alma. Den gamla fröken var
utom sig af förtviflan, men hatet hade dock icke
slocknat, utan tvärtom mångdubblats af den nyss timade
händelsen. Hon liknade en furie, då hon hotande vände
sig mot Alma och sade:

»Det är ni, som dödat honom!»

Alma stod mållös af förfäran. Då räckte fröken Stedt
fram sin hand och visade det olycksdigra brefvet,
som hon nyss tagit ur sin döende broders hand. Alma
såg det, och med ett anskri sjönk hon ned på en stol,
med ansigtet doldt i sina händer.

*

Slutet.

Då Anton icke fann det utlofvade brefvet i
klippskrefvan, vände han åter hem, ett rof för mörka
gissningar och en pinsam oro. Nästa afton seglade
han åter öfver fjärden, men utan att finna, hvad han
sökte. Tredje dagen hörde han ryktet om presidentens
plötsliga död, och då trodde han sig hafva funnit
förklaringen. Anton kunde icke undertrycka en känsla,
som då man ser framtiden ljusna; men snart blef
det mörkare än förut, ty ryktet om presidentens död
följdes af ett tillägg, så gräsligt, att man blott
hviskade fram det till hvarandra. Men hviskningar
gå fortare än öppet tal, och snart betraktade man
allmänt presidentskan som brottslig. Det hviskande
förtalet påstod, att Alma påskyndat sin åldrige makes
bortgång, för att vid en ungdomlig älskares sida få
njuta af sitt öfverflöd. »Men», invände en och annan
rättänkande, »om så vore, skulle hon blifva anklagad
och öfverlemnad åt rättvisan.» -- »Penningen förmår
allt!» svarade baktalarne, och de onda tungorna
fortforo att utsprida den förfärliga beskyllningen.

Anton var som förkrossad af detta slag. Han
skulle velat uppträda till Almas försvar, men
vågade ingenting, af fruktan att gifva ny näring
åt misstankarne. Det enda, han kunde göra, var att
fly från hennes närhet, ty annars skulle den väckta
uppmärksamheten kanske snart finna honom och förtalet
sedan med fördubbladt sken af sanning vända sig mot
den älskade.

Med första ångbåtslägenhet återvände han till staden, och
der väntade han på underrättelser från Alma, ty han var säker
om, att hon skulle skrifva till honom. Omkring en månad efter
presidentens död erhöll han också med posten följande bref:

»Anton, min vän!

»Min själ har varit förvirrad af den hårda
pröfningen. Nu börja mina tankar att reda sig, och
jag vill uttala dem. Min makes död har förändrat
allt. Jag skulle vilja gifva mitt lif, om han kunde
återkallas från sin graf. Minnet af min välgörare
följer mig som en skugga och anklagar mig: Det var du,
som dödade honom! Ja, ja, det var jag. Brefvet, som
jag skref till er, föll i hans händer (på hvad sätt,
vet jag icke), och det var min otacksamhet, som kom
hans hjerta att brista. Men det är icke blott hans
skugga, som anklagar mig; jag läser en anklagelse
i hvarje blick, som möter mig. Mitt hjerta krympte
samman, som om det ville vissna bort, då jag fick
erfara den förfärliga misstanke, som verlden slungar
emot mig. Skall denna misstanke vara mitt straff? Då
är mitt brott större, än jag förmår fatta det,
ty straffet är det största af alla, det skiljer mig
från er.

»Man talar allmänt om mitt förhållande till er,
innan jag blef gift, och påbördar mig de gräsligaste
beräkningar. Det är förbannelsen, som tvingar oss
att för alltid fly hvarandra. En förening skulle
brännmärka oss för hela lifvet. Vissheten derom
söndersliter min själ.

»Jag vet icke, hvar jag skall taga styrka att bära
mitt olycksöde, om icke ni ger mig den genom exempel
på undergifvenhet för det oundvikliga.

»Och hvad fordrar det oundvikliga? Haf och land
måste ligga emellan oss, för att de gissningar skola
qväfvas, som nu hvila öfver oss med tungt förakt. Res
till främmande länder och lef der för er konst. Begär
icke att återse mig. Neka mig heller icke att gifva
er medel till denna flykt, ty af den, man älskar,
kan man ju mottaga allt.

»Mina tankar skola följa er, hvart ni går, och min
kärlek till er skall evigt lefva. Också ni skall
aldrig glömma mig, och så skola våra tankar mötas
och lefva tillsammans. Farväl! ... mitt hjerta vill 
brista ... res! ... fly bort och låt mig ensam begråta 
den olycka, jag skapat ... farväl!

Alma.»

Allt detta hade Anton sjelf tänkt, men icke velat
medgifva som oundvikligt. Och likväl var det
så. Nödvändigheten trängde sig in på honom och
upprepade, att offret måste ske. Skilsmessan var
oundviklig, ty en dubbel förbannelse reste sig mellan
dem och kunde icke förjagas.

Den sjelfskapade olyckan är jernhård och
obeveklig. Med glädje skulle Alma nu gifvit alla
sina rikedomar, om hon med dem kunnat återköpa
den förspillda lyckan. Men det kom för sent, detta
erkännande, att hjertats frid är mera värd än allt
guld. Ofta ser man här i lifvet menniskor, som stöta
ifrån sig den sanna lyckan, derför att den visar
sig så enkel; men när de sedan märka sin villfarelse
och vända tillbaka, för att söka upp, hvad de nyss
kastat bort, är det i de flesta fall för sent. Den
förspillda lyckan kan icke återfinnas.



Till "Lea".

Af en tacksam prenumerant å Familj-Journalen.

Ack! kunde jag till »Leas» ära 
En henne värdig tack hembära, 
För allt det nöje, hon mig skänkt! 
För hennes »Logogryfer» nätta, 
Der rimmen falla sig så lätta 
Och hvarje rad är sinnrikt tänkt.

Den fina gas, som ordet höljer 
Och med så täckt behag det döljer, 
Hur smakfullt den draperad är!
Att lyfta på den lätta slöja, 
Att ordet och dess delar röja, 
För mig ett verkligt nöje är.

Fast jag med snille ej kan hägra, 
Jag kunde ej mitt hjerta vägra 
Ett enkelt tack! få säga Dig. 
Visst godhetsfullt Du mig förlåter 
Och skänker till min glädje åter 
Än mången »Logogryf» åt mig!

-m-



Charad-Logogryf.

Mitt första finnes ej i söder; 
Mitt andra uppå fästet glöder: 
Det kan ock ställas till, i smått, 
Ja, stundom med en sticka blott. 
Mitt hela ser man blott i norden;
Det är ej kändt kring hela jorden. 
Rätt många saker, stora små, 
Man kan utaf mitt hela få:

Först hvad som hårdt på nacken trycker; 
Så hvad som måste vara par; 
Hvad ljufvast är bland Floras nycker. 
Hvad djur. men ingen men'ska har. 
Hvad månget hufvud kan förstöra; 
Hvad som är unga makars hopp;
Och hvad repslagaren plär göra; 
Och hvad man får från scenen höra; 
Hvad engeln är till själ och kropp;
Hvad man på alla grafvar finner; 
Hvad som läggs ner i jordens mull; 
Hvad man vid lifvets slut först vinner;
Och så ett djur med präktigt hull; 
Ett träd, som trotsar seklers stormar; 
Ett annat, som blir blott en dverg; 
En plats, som kyrkans inre formar; 
Ett ljus af mången art och färg; 
En fågel, fast med e på slutet;
Hvad bondens rikdom vara plär; 
Och hvad som slingrar, oafbrutet; 
Och någonting, som borta är.

Wilhelmina.



Charad.

Mitt första söker att bedra'; 
Mitt andra manar till att ta'; 
Mitt tredje lärer att se opp; 
Mitt hela är ett tankens lopp 
Till det okända blå, 
Som eljest vi ej nå.

And. Er. S.



Palindrom.

Jag spränger stundom stora berg, 
Och omvänd har jag ben och merg.

And. Er. S.



Ordet till Logogryfen i föreg. häfte, sid. 224: Flundra,
hvaraf fås: rad, and, undra, ful, fura, ruda, lund, lur, aln,
land, rand, runa, dun, lura, arf, du, alf, rund, fan, dar, af.

Lösning af Schack-charaden i föreg. häfte,
sid. 224, bildar följande Charad:

 Den som studerar bra mitt andra,
 Han kan visst blifva som mitt första klok,
 Dock aldrig skall man honom klandra,
 Om munter likasom en tok
 Han ock, med lifvad själ och tunga,
 Ibland vill ur mitt hela sjunga.
 Bibo.

Uttydning af Bokstafsgåtan i föregående häfte, sid. 224:
Flygare-Carlén. Kamrer Lassman. 1) Fysik. 2) Liberia.
3) Yxnerum. 4) Gulliver. 5) Ariadne. 6) Rhetor. 
7) Exil. 8) Catharina. 9) Archimedes. 10) Reuss. 
11) Lamm. 12) Eleonora. 13) Ninon.

Historiska Bilder.

LXVI.

Die Schweden-Säule.

Ett gammalt minnesmärke, som man nu mera sällan eller
aldrig hör talas om, är en stenpelare vid Rhen,
hvars betydelse dock är sådan, att en skildring af
den tilldragelse, som en gång gaf anledning till
vården, må här vara på sin plats. När man färdas
uppåt Rhen, söderut från Mainz, har man på höger hand
byn Nierstein och strax derpå Oppenheim, en liten
kretsstad om något mer än 3000 invånare. Något söderut
derifrån, på venster hand, hundra steg eller något
mer upp från flodstranden, i närheten af byn Ersfelden
på ena sidan och Knoblauschau, som i slutet af förra
århundradet var ett skogsförvaltareboställe
Une maison du maitre de forêt., på
den andra, finnes den ifrågavarande vården.

En resande svensk (J. J. Björnståhl), som år 1774
besökte dessa trakter, beskrifver vården sålunda:
»Man uppstiger på fotställningen», säger han,
»medelst trenne trappsteg, och fotställningens sidor
äro så huggna, att inskrifter derpå kunna, i fall
så skulle beslutas, beqvämligen inristas. Ofvanpå
fotställningen äro fyra stenklot, på hvilka sjelfva
obelisken, som är nästan lika hög med de kringstående
ekarne, hvilar. Obelisken slutar sig i en spets,
men ofvanpå är en fyrkantig kapitel, och på spetsen
står ett halfklot. Derpå återigen hvilar ett lejon i
sittande ställning, med krona och hjelm, samt håller
i högra ramen ett stort draget svärd, hvarmed det
pekar åt Rhenströmmen och åt det stället gent emot,
der konungen hade passerat floden. Lejonet är vändt åt
Rhen och ser ut, som det vore af brons, men säges vara
af en gråaktig stenart, som liknar brons. Svärdet
är af koppar och det öfriga af pyramiden är af en
rödaktig och mjuk sten. Jag förvarade deraf tvenne
lösfallna bitar. Man sade, att detta slags sten
finnes vid Heidelberg; dock träffas den i ymnighet
längs utåt Rhenströmmen och omkring Mainz.»

Hvem som upprest minnesvården, nämner icke Björnståhl,
ej heller en annan ungefär samtida fransysk
författare, som för sitt arbete företrädesvis begagnat
sig af Arkenholtz's handskriftsamling. Den senare
säger, »att man sedermera till minne af den ärofulla
öfvergången öfver Rhen upprest monumentet». Enligt
dennes uppgift skall lejonet vara af marmor. Vi
lemna emellertid i sitt värde så väl stenarten,
som frågorna: af hvem och när detta minnesmärke
restes. Det förhåller sig dermed, som med de
svenska folkvisorna: man känner icke heller för dem
författarnes namn eller den bestämda tiden, då de
diktades. Lika enkel och flärdlös, lika undangömd
och, snart sagdt, glömd, som vår folkvisa börjar
blifva, står denna vård på Rhenflodens strand, men
är likväl i all sin anspråkslöshet ett sant uttryck
för en tid, som föga braskade med lånta fjädrar eller
med en prålande utsida utan inre kärna, en tid, då
man tillräknade sig sjelf intet, men Gud allt. 

Men vi öfvergå till sjelfva historien! 

Gustaf II Adolf
hade vunnit sin lysande seger vid Breitenfeld och
öfvertågat Thüringskogen samt kommit in i de rika och
leende dalarne i Franken, der de andliga länderna --
Bamberg, Würzburg och Mainz -- dittills varit orörda
af kriget. Hans krigare från den aflägsna norden
hade kommit i ett öfverflöd, som de förut icke drömt
om. Också såg man ej längre till de slitna kläderna
och de magra hästarne, utan allt var i ett fullgodt
skick. »Våra Finnepojkar», skref Adler Salvius, »som
nu vänja sig i vinlandet deruppe, lära ej så snart
komma till Savolax igen. I de lifländska krigen måste
de ofta taga till godo med vatten och mögladt
groft bröd till ölsoppa; nu gör Finnen kallskål i
stormhatten med vin och semla.» Det var i ordets
fulla mening ett segertåg, och sedan
de första fasta platserna blifvit intagna eller gifvit sig, sedan
man   kommit   vester   om Würzburg, möttes icke vidare några
hinder; det var idel högtidligheter och glädje.

Då kom med ens underrättelsen, att Tilly
nalkades. Faran var stor. Konungen hade icke väntat
något sådant, och han var alldeles för svag till
strid. Till följd af qvarlemnade besättningar och
sedan han skickat ifrån sig Gustaf Horn till Bamberg,
hade han ej hos sig mer än fem fotregementen, nämligen
utom lifregementet, det gröna, hvita, blå och röda --
såsom regementena kallades efter sina fanor, icke,
såsom vanligen antages, af färgen på kläderna --
inalles omkring sjutusen femhundra man till fot och
fyratusen till häst. Skotten Monro, som var närvarande
vid hären, berättar, att man aldrig sett Gustaf Adolf
så orolig, som vid detta tillfälle, och för första
gången såg man honom visa sig villrådig och tveksam
och återkalla en gifven befallning.

Men detta hotande moln på den eljest klara himlen
försvann lika hastigt, som det kommit. »Den gamle
korporalen», såsom konungen benämde Tilly, fick
icke för sin herre, Maximilian af Bayern, visa mer
än tänderna eller hota med handen. Han vände sig
mot Nürnberg, gråtande af harm, säges det, öfver
Maximilians förbud att våga något afgörande. Snart
måste han äfven lemna denna stad, och Gustaf Adolf
kunde 
obehindradt fortsätta sitt tåg mot Rhen. Det var då,
som han till Frankfurterbornas utsände, hvilka kommo,
för att, med många granna ord om sin trohetsed mot
kejsaren och mot erkebiskopen af Mainz, anhålla om
neutralitet för sin stad, yttrade de tänkvärda orden:
»Neutralitet är ett ord, som jag icke kan lida,
när det gäller en strid mellan ljus och mörker,
mellan frihet och träldom, och det förvånar mig,
att Frankfurts protestantiska borgerskap kan tala om
enskilta fördelar, då det är fråga om allmänt väl; att
de nu kunna tänka på sina marknader och sin handel, då
det är fråga om deras trosbekännelse och deras eviga
välfärd.» Sändebuden återvände, och konungen fortsatte
sitt tåg, men fick snart emot sig nya sändebud med
samma uppdrag, och nu svarade han: »Jag ser väl,
att Frankfurterborna icke vilja gifva mig mer än
lillfingret, men jag vill hafva hela handen. Helsen
dem, att, hvad jag har lofvat, det vill jag hålla;
jag vill skydda dem sjelfve och deras privilegier,
men på det vilkor, att de genast öppna portarne till
sin stad. Och jag har icke tid att vänta. Jag har
letat rätt på nycklarne till alla städer, ända från
Östersjön och hit, och jag tänker, att det nog skall
gå på samma sätt med staden Frankfurt.»

Hastigare, än de förskräckte borgarne väntat det,
stod också konungen framför staden, hvars portar
ofördröjligen öppnades, och efter ett högtidligt
intåg, i spetsen för sin segrande krigshär och
omgifven af furstar och fältöfverstar, inbjöds
konungen till middag på slottet Braunfels i samma sal,
der det heliga romerska rikets kejsare plägade hålla
sin kröningsmåltid. »Vi förmoda nu genom vår af Gud
förlänta lyckliga framgång kunna conjungera de båda
strömmarne Mayn och Rhen samt afskära fienden från
den westfaliska kretsen och alla andra provinser på
denna sidan Rhen» -- skref konungen till Johan Banér
den 19 November 1631, ett par dagar efter sedan han
vunnit Frankfurt.

»Att conjungera Mayn och Rhen», d. v. s. att blifva
herre öfver dessa floder och kunna upprätthålla
förbindelsen öfver dem, ett uttryck, som möter
oss äfven i andra skrifvelser från denna tidpunk,
-- det var nu det närmaste målet för Gustaf Adolf,
och derför måste han sätta sig i besittning af Mainz,
som ligger just vid sjelfva sammanflödet af de nämda
floderna på vestra stranden af Rhen. Men derför
måste han öfvergå denna flod, och härvid mötte nya
betänkligheter, emedan här icke mötte kejserliga eller
ligistiska fiender, utan spaniorer, med hvilka Sverige
icke rakt fram var inbegripet i krig. Dessa anfördes
af en Don Filip de Silva, hvilken börjat slå en bro
öfver Rhen och till den sammas försvar uppfört ett
brohufvud eller en skans på östra stranden. Detta
bidrog att öka konungens bekymmer, och han sände
hertig Bernhard af Weimar, som då var öfverste
vid konungens garde till häst, till de Silva, som
förklarade, att han hade befallning att bispringa
erkebiskopen af Mainz. »Skansen kunde vi ej efter
krigsbruk gå framom», skref konungen sedan till
riksens råd, »vi hafva låtit tillsäga, att skansen
var oss till hinders; men då de ej velat utrymma den,
utan skjutit på oss, ehuru den ej kunde försvaras, så
hafva vi beslutat gifva oss öfver Rhen vid Oppenheim,
dem som i skansen voro till att afskära.»

Den 1 December bröt konungen upp med hären och tågade
söderut, som om han ämnat sig till Heidelberg, men
den nämde skansen vågade han icke lemna i ryggen,
utan vände sig mot Rhen, fick in Gernsheim, det
var den 3 December, och beslöt att verkställa
öfvergången af floden. Tre dagar derefter, om
qvällen, skulle denna företagas; det var ej längre
från Oppenheim, än att kanonerna derifrån kunde spela
öfver flodstranden. Svårigheten bestod uti att kunna
anskaffa båtar, ty spaniorerne hade uppbränt eller
sänkt alla sådana. Man lyckades slutligen finna en
ökstock, hvari konungen, sjelf fjerde, rodde öfver i
skymningen, för att undersöka den motsatta stranden,
hvarest en landstigning lämpligast kunde ske. Men
knappt hade han satt foten på stranden, förrän en
afdelning af besättningen i Oppenheim visade sig och
sprängde ned mot konungen och hans lilla svit. Det
var nätt och jemt, att de hunno rädda sig i båten,
som roddes tillbaka under
ett ständigt skjutande från fienden.    Den djerfva
färden gick dock lyckligt; ingen kula träffade.

Under tiden hade en vid namn Johan Varter funnit
tätt vid stranden en nedsänkt större skuta, som kunde
göras flott, och denna glada underrättelse mötte den
återvändande konungen. Skutan upptogs och sattes i
brukbart skick, och likaså en annan, hvars gömställe
visades af en fiskare från Nierstein. Medan man
sysselsatte sig härmed, inbröt natten. Denna blef
kall med blåst och snö, och hären måste trotsa så
väl denna fiende, som de varma slängkyssarna från
den andra i Oppenheim och broskansen. Mot ingendera
fanns något skydd. Konungen sjelf, och förmodligen
äfven de förnämsta af befälet, skall -- enligt hvad
Björnståhl berättar -- hafva haft sitt qvarter i
värdshuset i Ersfelden, der ännu 1774 hans porträtt
hängde såsom prydnad på väggen. Mötet med spaniorerna
och hvad deraf kunde följa för kriget i sin helhet,
sysselsatte Gustaf Adolfs tankar om natten, och
ur en annan synpunkt tilltalas äfven betraktaren
på ett egendomligt sätt af detta sammanträffande,
då han besinnar, att det var folk från verldsdelens
båda ändpunkter, som här mötte hvarandra -- det ena,
den långa vinternattens folk, stridande för ljus
och frihet, det andra, den ljusa och varma söderns
folk, stridande för andlig träldom och mörker. Det
var i alla afseenden ett möte af motsatser. Hvad som
måste föresväfva hvarje man i hären, var å ena sidan
vågstycket att med tvenne båtar, hvilka tillsammans
icke kunde föra mer än på sin höjd trehundra man,
försöka öfvergå den breda floden midt i fiendens
åsyn, men å andra sidan äfven äran att hafva kunnat
verkställa denna öfvergång, om lyckan vore de svenska
vapnen blid.

Så upprann morgonen den 7 December. Det var en kall
och disig morgon, och floden med sina stränder låg
insvept i dimma. På utsatt tid, klockan 6, steg Nils
Brahe med trehundra man om bord och öfversattes till
andra stranden. Det var utvaldt och bepröfvadt folk,
det bästa i regementet, för att icke säga i hären,
och det behöfdes ock. Fienden var beredd, och knappt
hade grefve Nils med sina gossar satt foten i land,
förrän de anföllos med häftighet af tusen spanska
kyrassierer. Det var med nöd de hunno sätta sig
i ordning att mottaga det med ursinnighet gjorda
anfallet, men så väl anförare som krigare visade genom
sitt okufliga mod, sin kallblodighet och fasthet,
i hvilken skola de gått och att de motsvarade sin
mästares förtroende.

Gustaf Adolf gick i högsta oro på andra stranden
och såg ut öfver floden, huru den lilla styrkan
skulle kunna uppbära anfallet af den öfverlägsna
fienden, och oron steg till sin höjd, innan båtarne
hunnit intaga förstärkning, ty han tyckte sig se,
att grefve Nils och hans folk började svigta för
öfvermakten. Dimman, som skingrade sig allt mera,
visade också tydligt, huru striden gick. Tvenne anfall
hade de tappre krigarne med lejonmod slagit tillbaka,
men det kunde vara fråga om, huruvida de skulle kunna
hålla stånd mot ett tredje. Det var ett ögonblick af
gripande spänning.

Men just när faran var som störst, togo fartygen för
andra gången landfäste, och förstärkningen, som var
tagen ur de blå och gröna regementena, skyndade upp på
stranden. Mot denna styrka var den spanska tapperheten
otillräcklig. Kyrassiererne grepo till flykten,
och Gustaf Adolf kunde utan vidare hinder verkställa
öfvergången. Han lät också genast öfverföra en del
kanoner och några rytteriregementen, och så fort detta
skett, ryckte han norrut, rakt på Oppenheim. Detta
hade till följd, att spaniorerna i broskansen uppgåfvo
denna om qvällen, och påföljande morgon gaf sig
äfven staden Oppenheim. Nu grepos spaniorerna af
en obetvinglig förskräckelse. Befälhafvarne på alla
smärre fästen uppgåfvo dessa sjelfmant och flydde,
de fleste till Mainz, hvarest de Sylva sjelf förde
befälet.

Den 9 December visade sig Gustaf Adolf framför Mainz,
och den 13 uppgaf de Sylva staden, ehuru han skrytsamt
lofvat den flyende erkebiskopen att med sina två
tusen man försvara staden, »om det också vore mot
tre konungar af Sverige». Med denna eröfring hade
Gustaf Adolf vunnit sitt syfte, »att conjungera Mayn
och Rhen»; men han hyste dock 
alltjemt fruktan för detta krigiska sammanträffande med spaniorerna, 
hvilkas flotta skulle kunnat göra Sverige mycken skada. »Skall 
nu detta vara ett fredsbrott?» yttrar han i det ofvan anförda 
brefvet till riksens råd, »eller skall man söka förlikning med 
Spanien för handelns skull?» -- samt anbefaller Göteborgs 
befästande, för att skydda »vår vestra sjösida». Att närmare 
utveckla denna fråga, hör dock icke hit, lika litet som att 
skildra den förvånande lycka, som följde de svenska vapnen 
under de sista dagarne af år 1631. Vi hafva blott velat 
skildra den märkliga öfvergången öfver Rhenfloden med sina 
orsaker och sina närmaste följder.

Till minne af denna öfvergång restes stenpelaren -- »die 
Schweden-Säule», såsom den vanligen benämnes. Till en början 
stod pelaren vid stranden, invid sjelfva vattenranden, men 
flyttades (enligt en uppgift hos den tyske historieskrifvaren 
Gfrörer) år 1707 ett stycke upp från stranden till en höjd, 
emedan den i anseende till den fuktiga marken på förra stället 
befarades falla omkull. När Björnståhl besökte stället, var 
vården i godt stånd. »Monumentet är i ganska godt stånd», 
säger han, »och Sverige uppfyller troget den angenäma pligten 
att underhålla sin hjeltes och sitt eget minne; ty derifrån 
sändes en viss summa till Darmstadt för att reparera och 
beständigt bibehålla detta ärofulla svenska minnesdöme.» Om 
härmed menas, att en årlig penningsumma utgick till Darmstadt 
för detta ändamål, det kunna vi icke upplysa; ej heller 
huruvida nu mera Sverige tager någon vård om detta minnesmärke 
från sin storhetstid.

Någon inskrift på vården finnes icke. Den ifrågavarande 
brefskrifvaren yttrar derom: »och jag tycker sådant var mera 
majestätiskt, än om stoden vore fullristad med de sinnrikaste 
påskrifter: le monument parle par lui-même, le Rhin parlera 
et l'Allemagne s'etonne (vården talar genom sig sjelf, Rhen 
skall tala och Tyskland förvånas)», -- ord, hvilka skulle 
kunna hafva varit, enligt vår mening, af någon betydelse 
i våra stormaktsdagar, men nu mera och utan tvifvel äfven på 
den tiden, då de fäldes, af ganska ringa, om ens någon, enär 
mången resande svensk, när han i dessa trakter ser pelaren 
och får höra namnet på den samma, skall leta i sitt minne 
och måhända stå svarslös på frågan: hvarför »die Schweden-Säule» 
har blifvit rest.

St.



Den glömda.

Jag sålde ej för guld mitt hjertas glöd, 
Mitt sinnes frid och själens känslor ömma; 
Att jag dem gaf, det blef mitt väsens död, 
Och att du törnen mig för rosor bjöd, 
Ett byte var, som jag vill söka glömma.

Hvarhelst en ros uti din väg sprang upp, 
Din lusta brände, som en tår på kinden; 
Om mogen re'n, om sluten än i knopp, 
Du hennes stängel bröt och hennes hopp
Och strödde bladen sorglöst kring för vinden.

Att stå vid vägen, der du stolt drog fram, 
Var ofärd nog, var hopp om skoning föga;
Ty under leende och muntert glam
I blommans hjertblad spred du vägens dam,
Och klart blef aldrig mera hennes öga.

Så jag för dig.  Och fastän ångerns tår 
I kalken fallit sedan, ack, så ofta, 
Min svaghet hämnande för ögat står, 
Och aldrig i min själ vill mer bli vår
Och aldrig mer som fordom skall jag dofta.

Jag har ett hopp.  En vind jag komma ser,
Den är så sval, den blåser mildt från höjden ...
Ack, när han kommer, falla bladen ner,
Och när det sista jag åt jorden ger,
Då börjar han för mig, den rätta fröjden.

Lea.



Hvalrossen.

I åtskilliga trakter af Norra Ishafvet och de med detta 
sammanhängande sund, vikar och bugter finnes ett 
ofantligt hafsdjur, som har mycken likhet med skälarne, 
men hvilket man, för dess märkvärdiga tandbyggnads skull, 
skilt från dessa och upphöjt till representant för en egen familj. 
Det är Hvalrossen (Trichecus Rosmarus).

Detta djur mäter fjorton till sexton fot i längd. Vissa 
resandes påstående, att de sett hvalrossar af mer än tjugo fots 
längd, torde innebära någon öfverdrift. Hvalrossen, hvars kropp 
bildar en tjock, oformlig massa, är betäckt med kort, glest 
hår af en rödaktig färg. Hans tjocka, uppsvällda nos har 
näsborrarne riktade uppåt. Han är, med ett ord, en klumpig 
och frånstötande företeelse. Hvad som för öfrigt särskilt 
karakteriserar hvalrossen, är hans tvenne väldiga hörntänder, 
som, vertikalt utgående från öfverkäken, bilda fruktansvärda 
vapen. Dessa betar uppnå ända till två fots längd, med en 
deremot svarande tjocklek. De fullvuxna hvalrossarne sakna 
framtänder samt hörntänder i nedra käken; men under den tidigare 
åldern äga de tvenne små framtänder. Oxeltänderna, till 
antalet åtta i hvardera käken, äro i stånd att krossa de 
hårdaste ämnen och arbeta i hvarandra som stöten i en mortel.

Hvalrossarne bebo uteslutande de nordiska polarhafven, 
och äro företrädesvis allmänna i trakterna af Spetsbergen, 
Novaja Semlja och vid kusterna af Sibirien. De leka otvunget 
midt i vattnet, föda sig af krabbor och hvarjehanda blötdjur, 
som de upptaga från bottnen medelst sina betar. Dessa 
äro för öfrigt till stor nytta, då de vilja klättra upp på 
stränderna eller på isstycken; de tjena dem då till att fatta 
stödjepunkter och tillåta dem skrida framåt, i det de släpa 
sig på de främre lemmarne. De uppklättra ofta på simmande 
isstycken och låta drifva sig fram af vinden, tills det faller 
dem in att åter dyka ned.

Honan föder under vintern en eller två ungar, hvilka hon 
vårdar med sorgfällighet och försvarar på ett eftertryckligt sätt.

Af ett mildt och oförargligt lynne, blifva hvalrossarne 
ganska djerfva, när de angripas och såras. De råka då i 
häftig vrede och röja genom alla sina rörelser sitt begär att 
hämnas. Befinna de sig på marken, der de äro oförmögna 
att förfölja sina fiender, så aflockar dem känslan 
af vanmakt vilda skri; de uppslita jorden med sina betar och 
krossa allt, hvad de kunna komma åt. Men för att undvika 
deras hugg, då man förolämpat dem, är det nog att hålla sig 
på något afstånd. I hafvet deremot, hvarest de kunna utveckla 
hela sin vighet, äro de verkligen fruktansvärda, så mycket 
mer som en sträng solidaritet förenar dem och emedan de 
aldrig uraktlåta att i stort antal skynda sina hotade kamrater 
till hjelp. De omringa båtarne och bemöda sig att göra dem 
läck, i det de söka att genomhugga dem med sina betar, eller 
försöka de att bringa dem till kantring genom att med hela sin tyngd 
hänga sig vid relingen och bearbeta den samma med sina käftar. 
Stundom söka de till och med att intränga i båtarne, till 
manskapets stora förtviflan, för hvilket ett sådant sällskap 

naturligtvis är föga kärkommet. Fly båtarne undan, förföljas de 
af hvalrossarne, hvilka icke stanna förr, än de förlora dem 
ur sigte.

Hvalrossarne hafva strider att utstå, icke allenast emot 
menniskor, utan äfven mot isbjörnarne, som bebo samma 
trakter. Ehuru de hvita björnarne äro begåfvade med 
förfärliga krafter, gå de icke alltid som segrare ur drabbningen. 
De djupa sår, som de medföra från sina strider mot hvalrossarne, 
bevisa tillräckligt djerfheten och styrkan hos de djur, som de 
velat göra till sina offer.

Förr voro hvalrossarne så talrika i vissa delar af Norra 
Ishafvet och på samma gång så djerfva, att de läto skaror af 
matroser nalkas, utan att söka fly; så att man på några 
timmar kunde nedgöra oerhörda massor hvalrossar. Gmelin 
säger, att engelsmännen år 1705 på en tid af sex timmar 
dödade sju- till åttahundra stycken, och tre år senare niohundra 
på sju timmar. År 1640 nedlade en skeppskapten vid namn 
Kykerez ett så stort antal, att hans ekonomiska lycka var 
gjord i denna enda kampanj.

Sättet, hvarpå man gick till väga vid dessa jagter, var, 
i korthet angifvet, följande: Besättningen begaf sig in på den
plats, der djuren helt lungt lågo utsträckta, och afspärrade 
deras återväg till vattnet; derpå ryckte man framåt och angrep 
dem med lansar och yxor. Då uppstod ett förfärligt mördande; 
i den mån hvalrossarne föllo för matrosernas huggande och 
stickande vapen, placerades de i en lång linie och bildade 
sålunda ett slags barrikad, mot  hvilken de flyende djurens 
ansträngningar voro fåfänga; hela den församlade hjorden blef 
nedhuggen och jägarnes mödor sålunda rikligt lönade. 

Grupp af hvalrossar.

Nu mera lyckas samma manöver ganska sällan. Varnade 
af erfarenheten, uppehålla sig hvalrossarne i mindre talrika 
flockar på klipporna och isstyckena. Då de befinna sig på 
sådana platser, aflägsna de sig ej långt från hafsstranden, på 
det de må kunna dyka ned vid minsta tecken till fara, och under 
sömnen hafva de poster utställda, för att icke blifva öfverraskade. 
Vanligen måste man stiga i båtar, förfölja dem under stark 
rodd och harpunera dem i vattnet. Men, såsom vi redan sagt, 
denna operation är temmeligen farlig. De sårade hvalrossarne 
blifva vilda, och i sina förtviflade ansträngningar söka de 
bringa båten att kantra. Man måste vara väl försedd med 
båtshakar, harpuner och bössor, för att omintetgöra deras 
kraftfulla motstånd.

Hvalrossen förser industrien med åtskilliga ganska värderade 
produkter, och det är af denna anledning man jagar honom. 
I främsta rummet förtjena att nämnas hans betar, hvilka gifva 
ett vackert elfenben, som är ännu hårdare och hvitare än 
elefantens. Betarne lossna af sig sjelfva, då djurets hufvud kokas 
i vatten. Af späcket erhåller man en olja, som öfverträffar 
den af hvalfisken. Huden slutligen, tillbörligt beredd, gifver 
ett ganska tjockt och segt läder, som användes vid 
sadelmakeriarbeten etc. Under medeltiden tillverkade man af huden 
rep och kablar, som utmärkte sig för en ganska betydande 
styrka.

Att hvalrossen förr funnits vida talrikare vid Skandinaviens 
kuster, än nu, har af åtskilliga naturforskare antagits, fastän 
äfven en motsatt mening uttalats. Säkert är emellertid, att 
dessa hafsdjur i senare tider genom de ifriga förföljelserna 
minskats, äfven i Polarhafvet norr om vårt fädernesland.



Farfars ögonstenar.

Berättelse af Aldebaran.

Huru många gånger har ej den frågan framställts: 
»Hvad är att vara lycklig?» -- och huru ofta har den 
ej ofullständigt besvarats! 

»En koja och ett hjerta, se der lyckan!» säga de älskande. 
»Penningar! penningar!» ropa de flesta.

»Ett lugnt samvete och förnöjsamhet!» svarar en annan. 
Hvem har rätt? Troligen den sednare, och så svarar äfven den 
gamle 80-årige fiskaren,

  Som sitter så lugn vid den hemtagna not 
  Och plockar små fiskarne ut,

Scen under en hvalrossjagt.
(Se texten sid. 259.)

  Att ge favoriterna invid sin fot
  En del utaf hafvets tribut.

Gamle Sven hade aldrig dansat på rosor. Son af en
fattig fiskare, började han medfölja på kustfartygen redan vid 
10 års ålder, och vid 16 mönstrade han som jungman på ett 
skepp. Från denna tid bereste han nästan alla kända haf.

  An med en engelsman han for 
  Till Indiens rika land,
  Än hyra tog på en spanior, 
  Som gick till Rio Grand.

  Han seglat så i många år, 
  Och lyckan stått'en bi,
  Då till sitt hem igen han går
  Och hoppas der få bli.

  En "jente" trogen då han fick
  Och till sin maka tog.
  Ej mera se'n till sjös han gick.
  Nej! sina nät han drog.

Sven hade gjort ett godt val, och hans hustru gaf honom 
efter några år en son, som, uppfostrad och härdad vid 
»klingande böljors fradgande gång», blef sin faders tröst och stöd. 
Sonen hette Johan och blef snart en af de dugtigaste fiskare 
på kusten. Åren gingo, och Sven, som mistat sin maka, sade 
ständigt åt sonen: »Du skall gifta dig, min gosse.» -- »Det är 
icke brådtom, far», menade Johan.

  Men hur det var, en flicka der
  Hvar dag vår Johan såg.
  Och snart blef han förtvifladt kär;
  Hon jemt stod i hans håg.

  Det grannens dotter, Hanna, var,
  Som blef hans hjertevän.
  De snart förentes till ett par 
  Och lefde lyckligt se'n.

Med tiden började Sven att blifva gammal, och, då hans 
sonhustru skänkte honom en liten sondotter, var det gubbens 
största glädje att bära den späda på hafsstranden och låta 
hennes små fötter plaska i de lekande böljorna. När lill'Anna 
sprattlade så, att vattnet stänkte högt upp i farfars gråa lockar, 
då stod glädjen i skyn. Men farfar hade äfven trenne andra 
älsklingar, och dessa voro naturligtvis äfven Annas, nämligen 
Georg, farfars fosterson, och tvenne stora gråa kattor. Både 
den förstnämde och dessa sednare voro utlänningar; deras 
historia var egen nog. Gubben Sven var sjuttiosex år gammal 
och lill'Anna fyra, då en svår storm rasade på kusten. Himlen 
var svart, åskan dundrade knall på knall, blixtarne flögo 
hväsande rundt hela horisonten, luften, het och uppfylld af 
svafvelångor, kunde knappt inandas. Hastigt utbröt orkanen, piskande 
hafvet med raseri och insvepande strand, öar och skär i yrande 
skum. Det var sent på qvällen. Fisklägets invånare hade 
vid mörkrets inbrott dels förtöjt och dels uppdragit sina farkoster 
samt tillbommat och försett sina hem, så godt sig göra lät, 
mot elementernas raseri. Hos gubben Sven, eller rättare hans 
son Johan, ty denne hade öfvertagit fadrens bostad, voro alla 
ännu uppe. Den gamle silfverhårige farfadern läste vid den 
rykande lampan högt ur den heliga skrift. Vid andra sidan 
af bordet sutto Johan och hans hustru, den sednare med lill'Anna 
oroligt slumrande i sin famn. En tjensteflicka och en fader- och 
moderlös gosse på tolf års ålder, som Johan upptagit, 
fullbordade gruppen.

  Den gamle nu lade boken igen
  Och höjde sin darrande röst
  Till alla menniskors fader och vän
  Med böner om hjelp och tröst;
  För alla, som nu voro ute på sjön,
  Han bad en så innerlig bön.

  Men stormen, den flög öfver sjö och våg,
  Och vattnet steg högt upp på strand.
  Blott mörker ute omkring sig man såg,
  Afbrutet af blixtarnes brand.
  Naturen utkämpade vildaste strid; --
  Men i stugan var lugn och frid.

Knappt hade den gamle Sven slutat sin bön, förrän en 
stark knall hördes. Det var ett skott. Strax derefter hördes
ännu ett och ytterligare ett tredje. Det var nödskott. Redan 
vid första skottet hade Sven rest sig upp och lyssnade; vid 
det andra fattade gubben sin sydvest, och vinkande åt sin son, 
skyndade han, åtföljd af denne, ut i den mörka natten. Då de 
båda männen voro utkomna, skyndade de till sina grannar, 
och inom några ögonblick var hela fisklägets manliga befolkning 
nere vid stranden. Tre till fyra gånger försökte de modige 
männen att sätta ut en båt, men förgäfves. Knappt berörde 
farkosten de första vågorna, förrän båt och folk af det 
rasande hafvet kastades långt upp på stranden. Tvenne båtar 
voro redan otjenstbara och en af fiskrarne hade erhållit en 
svår kontusion, då gubben Sven vinkade åt folket att följa 
med honom i lä af närmaste byggnad, på det att han måtte 
kunna höras af dem. Komna dit, sade han: »Gån hem, mina 
barn och vänner; vi hafva gjort allt, hvad vi kunna, och det 
återstår oss intet mer än att bedja den Högste hjelpa de 
olyckliga, som nu äro ute. Så snart det dagas och stormen ger 
sig något, skola vi gifva oss ut till Svartskären, ty troligen 
har fartyget stött på der.»

Det var i Oktober månad, och det nedstörtande regnet 
förvandlade sig, så snart åskan upphört, till yrande snö. 
Småningom släcktes ljusen i fiskrarnes hyddor, dock icke förr, än 
mången brinnande bön för besättningen på det olyckliga 
fartyget hade uppsändts till mildhetens och barmhertighetens Fader, 
som näpser stormen och betvingar hafvet.

  Morgon randas, stormen ryter
  Än med oförminskadt dån.
  Vågen emot stranden bryter,
  Kastar skummet långt ifrån.

  Utåt Svartskär endast höras
  Vindens tjut och hafvets brott.
  Och till stranden spillror föras,
  Bådande ej något godt.

Ett par försök gjordes på förmiddagen att komma ut till 
det omtalade skäret, men förgäfves. Sista gången arbetade 
sig Johan och fyra af hans grannar ut i bränningarne, men 
der kastades deras båt öfver ända af en svår brottsjö, och 
endast genom hårda ansträngningar från land lyckades det att 
få de fem männen åter på det torra, hvarefter båten, ehuru 
illa medfaren, bergades. Slutligen fram emot morgonen derpå 
tycktes stormen bedarra, molnen delade sig, och den bleka 
nymånen blickade sorgligt ned på det ännu oroliga hafvet. 
Omkring kl. 6 kunde man se en mindre båt, hvilken för 
bottenrefvade segel med yttersta möda arbetade sig ut, 
styrande kurs på Svartskär. Vid styret igenkänna vi vår gamle 
sjuttiosexårige vän och vid fockskotet hans son. Ehuru det 
var kallt, hade den gamle kastat af sig sin sydvest, och då 
månen upplyste det redbara anletet och de spejande ögonen, 
skulle man, oaktadt den kala hjessan och det fladdrande 
snöhvita håret, knappt trott, att den kämpalika gestalten varit 
äldre än omkring femtio år.

Ehuru stormen något saktat sig, var dock sjögången svår, 
och den lilla båten kastades emellanåt på sida, färdig att 
kantra; ibland reste den sig högt mot vågen, likt en stegrande 
häst, och ibland slungades den ned uti djupet, så att det 
flygande skummet yrde högt öfver segel och mast. Ändtligen 
kröntes deras ansträngningar med framgång, och då luften 
småningom klarnade för den gryende dagningen, sågo de begge 
fiskrarne en dyster syn. Högt öfver skäret mot den i öster 
allt mer och mer bleknande natthimmeln  aftecknade sig fören 
af ett förlist skepp. Från den del af klyfvertbommen, som 
ännu var i behåll, fladdrade en liten bit af ett segel samt 
några tågändar. Ett par alnar af fockmasten närmast däcket 
uppstack ur de kokande vågorna. Sven och hans son hade 
nu närmat sig skäret i lä, men det oaktadt röt och fräste 
vattnet på alla sidor om dem med yttersta raseri, och den 
mängd små grund och klippspetsar, som här höjde sina kammar 
i vattenbrynet, gjorde det högst vådligt att lägga till. 
De seglande hade haft »sträck» hela tiden, men nu måste de 
vända, för att på andra bogen kunna lägga till vid det land 
eller rättare den klippa, der vraket stod. Denna manöver, i 
sig sjelf så enkel, var här dock ytterst farlig; ty om båten i

följd af den svåra sjögången ej »stagvände», måste den drifva 
ned på de svarta vrålande småklipporna i lä, och då -- ett 
kras -- och allt vore förbi. -- -- --

  "Nu gäller det -- lä -- låt skotet gå,
  Se upp förut;
  Och vänder han ej, då är det slut.
  Pass noga på!"
  Den gamle sad', och med kraftig hand
  Han rodret höll; 
  Och båten gick öfver stag och föll
  Rätt emot land. 
  "Håll fast med haken, om du kan få,
  Men håll väl i! 
  Ty tar den ej tag, är det förbi
  Då med oss två."

Men Johan höll väl fast med haken, och efter ett 
ögonblick var den gamle i land med »fånglinan». Sonen tog nu 
ned seglen och var snart vid fadrens sida, hvarefter båda 
kröpo fram mot vraket och närmade sig detta så försigtigt 
de kunde, på det hala skäret. »Ack, min far, se! se!» ropade 
hastigt Johan, läggande sin ena hand på fadrens axel och med 
den andra pekande på tvenne sönderslagna lik, hvilka af de 
rullande vågorna vältrades upp och ned mot det slippriga berget.

»Ja, min son, jag ser», svarade gubben, »Gud vare deras 
själar nådig! Försök, om du med båtshaken kan draga dem i 
land. Vi kunna ej göra mer för dem, än låta dem få sin graf 
i jordens moderliga sköte. Så der, det är bra; men nu skola 
vi se till, om vi kunna rädda någon lefvande. Kanhända 
finnes det någon qvar om bord. Du, som är ung, äntra du på 
detta tåg upp på klyfvertbommen och gå ombord. Håll dig 
fast väl. Gud vare med dig!»

Johan var snart uppe, men kom hastigt ned igen. »Far», 
sade han, »det står aldrig rätt till om bord der på vraket. 
Jag hör ett sådant besynnerligt ljud ifrån 'kabelgatt'. De 
gå igen.»

»Hvilka de?»

»Kors, besättningen, vet jag.»

»Son», sade gubben högtidligt, »de döda tala ej. Befall 
dig du i Guds hand och gå genast om bord; sök öfverallt, tills 
du får reda på, hvarifrån dessa ljud komma.»

Utan att svara ett ord, äntrade Johan upp igen, och 
efter en stund syntes han i fören, ropande till fadern: »Far, 
det ligger en död gosse och två lefvande kattungar i kabelgatten.»

»Är du säker på, att gossen är död?»

»Ja, han är alldeles hvit i ansigtet.»

»Bär upp honom och kattungarne med; det vore synd 
att lemna de stackars kräken att dö af hunger.» Johan 
försvann; men strax derefter började Sven med förfäran ropa 
på sin son, ty det förut så stadiga skrofvet började nu knaka 
i sina fogningar och rulla åt ömse sidor, glidande tum för tum 
utför mot djupet. Ändtligen syntes Johan med en kattunge i 
hvarje ficka af sin stortröja och en blek åtta till nio års gosse 
i sina armar.

»Skynda dig! Skynda dig, Johan! Vraket sjunker genast», 
ropade den gamle med förtviflan, sträckande ut armarne mot 
sonen. Johan såg redan allt, och fattande med tänderna i 
gossens kläder, halade han sig på starka armar utför tåget. 
Så snart han kom ner, sprungo han och fadren upp på 
toppen af skäret. De voro knappt komna dit, förrän det 
ståtliga förskeppet med sin gyllene gallion drog sig tillbaka i 
djupet, delande hafvet, hvilket i tvenne höga vågor slog 
tillsammans öfver sitt rof. En svår sjö spolade öfver skäret, 
och med knapp nöd höllo sig de båda fiskrarne fast. Då de 
sedan återkommo till det ställe, der de båda liken varit 
uppdragna, funnos de ej mer. Hafvet hade icke velat lemna dem 
ifrån sig: svallvågorna hade bortfört de döda. Tysta gingo 
far och son tillbaka till sin båt; seglet uppsattes, och för god 
vind ilade de åter till sitt hem.

  Der ropa nu alla: "välkomna tillbaka,
  Vi sett eder utfärd med fruktan och hopp."
  Men Johan till bröstet tyst trycker sin maka,
  På farfar så brådt klänger lill'Anna opp.
  Hon smyger sig sakta, likt skuggrädda hinden
  Till drunknade gossen och kysser hans mund.
  "Se, farfar", hon ropar, "han rodnar på kinden;
  Se, skynda dig, farfar. Ack se, nu på stund."
  Strax Johan tar pilten på senfulla armen
  Och bär så den späde i kammaren in;
  Och Hanna, hon värmer den iskalla barmen,
  Se'n lägger hon gossen i sofbädden sin.
  Och lifvet tillbaka snart döden då skickar;
  Den skeppsbrutne främling slår ögonen opp.
  Förvånad och häpen omkring sig han blickar,
  Då farfar utropar: "här finnes ju hopp."

Och så var det äfven, ty efter några dagar var den 
räddade frisk och rask samt berättade följande: Georg hette han; 
fader eller moder kände han ej, men trodde sig vara född i 
Newyork, ty hans fostermor, en torghandlerska, hade uppfostrat 
eller rättare födt honom någon tid. En dag var han som 
vanligt nere vid dockorna, då ett skepp skulle gå, och det 
föll kaptenen in att taga honom som prentice Prentice = 
lärling om bord å skepp för viss tid, vanligen 6 à 7 år. . Eftersom 
fostermodern ett par dagar förut kört bort honom, gick han 
med lätt hjerta om bord på det ståtliga skeppet, The Swiftness, 
destineradt till S:t Petersburg. Han var just nere i kabelgatt 
för att langa upp en smäcker lina åt styrmanen, då fartyget 
törnade, och sedermera mindes han blott, att kattorna krupit 
till honom, att han gråtit och slutligen somnat eller svimmat. 
Gubben Sven, som godt förstod engelska, öfversatte hans 
berättelse, och då han hörde, att gossen hvarken kunde läsa 
eller skrifva samt egde en högst ofullständig kunskap om religion 
m. m., sade han slutligen:

  "Här skall dig visst ej något fela.
  Säg, vill du bli' qvar hos oss här?
  Du gerna skall få med oss dela
  Det lilla, som Gud oss beskär.
  Och Hanna nog lär dig att dyrka
  Den Högste med gerning och bön.
  Och växer du till se'n i styrka,
  Så följer du med oss på sjön."

Som den gamle sagt, så blef det, och den unge Georg 
växte upp i »tukt och förmaning» samt utgjorde snart med 
lill'Anna gubbens glädje, hvarföre de båda små alltid af gamle 
Sven kallades: »mina ögonstenar». Några år derefter 
började Sven, som då närmade sig 80-talet, att se sämre och 
sämre samt blef slutligen alldeles blind. »Farfars ögonstenar» 
gjorde nu skäl för sitt namn, ty de turade om att leda och 
hjelpa den gamle, som således erhöll belöning för sin kärlek 
till dem.

*

Låtom oss nu taga afsked af farfar och hans familj. 
Vi passa derföre på en vacker sommarafton. Solen sänker 
sig i vester, kastande sina gyllene flammor öfver himmel och 
haf, och den döende hafsbrisen hemför de väntade båtarne.

  Allt på fiskläget är lif,
  Hundar skälla, grisar grymta.
  Ej af brist på tidsfördrif
  Flickan ses i dörren skymta,
  Nej, -- ty uti båten der
  Kommer den, som hon har kär.

  Skyndar se'n till strand med tråg,
  För att deri fisken taga.
  Bytet från den salta våg
  Skall hon se'n till qvällsmål laga,
  Får så, om det smakar bra,
  Stort beröm af gossarna.

Der hafva vi Johans båt. Hans hustru, den präktiga 
Hanna, är redan nere, för att hjelpa folket att taga garnen i 
land, och med en hjertlig blick på henne hoppar han sjelf i 
vattnet, för att vara henne behjelplig. Georg kommer med 
kärran, för att derpå lägga garnet och i sin mån hjelpa 
fosterföräldrarne. Men hvar är den andra af »farfars ögonstenar»?

Återkomst från fisket.
Efter Frölich.   Till artikeln "Farfars ögonstenar".)

Jo, hon   hjelper  den   gamle   att ur ett redan
landtaget garn urplocka småfisken, för att gifva de
spinnande kissarne.

Artisten har i vår, till denna berättelse meddelade
och å föregående sida befintliga, teckning vetat att
ur fiskarelifvet på ett förtjenstfullt sätt framställa
en scen, full af idoghet och förnöjsamhet, och det
gör verkligen godt i själen att se denna fridfulla
bild, som tydligen lemnar oss en bekräftelse på den
herrliga, men i lifvet så litet senterade satsen:
»förnöjsamhet är vinning nog». Också finner läsaren, att den gamle
mannen i vår berättelse tyckes kunna tjena andra
till föredöme; ty så nöjd och fridfull sitter han
der vid stranden. Hela bilden lemnar oss ett bevis
för, att med ganska litet kan man äfven finna sig
lycklig -- om man blott har sinnet friskt och själen
oförderfvad. Skulle lill'Anna, i likhet med oss,
kunna uppfatta taflan, så finge hon säkerligen af
den samma ett tillfredsställande svar på sin fråga:
hvad är att vara lycklig?



Ett fosterländskt Bildergalleri.

XIV.

Axel Oxenstjerna.



Finnes det väl några blad i
vår ändock rika historia, som vi med mera berättigad
stolthet, med större hänförelse genomläsa,
än det trettioåriga krigets? Nej. Och den höga
stämning, af hvilken vi gripas genom de samma,
framkallas af det goda samvetets vittnesbörd, af
hvilket folken äro i lika hög grad beroende, som
någonsin den enskilta menniskan. Utan egennyttiga
beräkningar, utan tanke på egen vinning, endast för
en idé gick ju det fattiga svenska folket då ut i
kampen mot den kolossala påfligt-kejserliga makten,
som ville slå trons frihet i bojor och binda den
kristna verlden vid det påfliga aflatskrämeriets
syndapall och den i inqvisitionen framträdande
dystra tankeenformighetens tvångströja. För ljuset,
för friheten, för vetenskapen, för civilisationen
gingo vi i den vidt utseende
kampen. Vi spillde der mycket blod, vårt ädlaste blod,
men ur den mark, som detta gödde, sköt den nya skörd
upp, som skulle gifva utsädet till den civilisationens
starka utveckling, öfver hvilken senare tider med
skäl yfvas.

I denna kamp vunno vi segrar, som gåfvo
protestantismen, det är trons frihet,
likberättigande med den romersk-katolska kyrkan,
hvilken oåterkalleligt binder den kristne vid den tro,
som hon föreskrifver, ej den, som hans eget samvete
och tanke gilla. De verktyg i försynens hand, genom
hvilka dessa segrar vunnos, voro Gustaf Adolf den
store och hans fältherrar. Men vi hafva äfven under
andra hjeltekonungar utfört bragder och vunnit segrar,
hvilka ännu täljas med beundran af både svensk och
främling -- och likväl hafva dessa segrar icke blifvit
af den betydelse, af den verkan, som Gustaf Adolfs
och, äfven efter honom, hans fältherrars. Anledningen
dertill har
varit den, att vi väl vetat att med mod och 
sjelfuppoffring tillkämpa oss blodiga triumfer, men
att vi af naturlig godtrogenhet ej förstått att
vid diplomatiens gröna bord lika varmt, slugt och
kraftigt fullfölja dem. Men under trettioåriga kriget
sköttes statsmannabestyren af Axel Oxenstjerna,
och de segrar, han vann som diplomat, som statsman,
fullständigade betydelsen af de blodiga lagrar,
som skuros på Tysklands slätter.

Sällan har väl något land varit så lyckligt
som Sverige, hvilket i ett kanske för vårt eget
sjelfbestånd afgörande ögonblick hade en stor
konung, som äfven var krigare, och vid hans sida
en af sin tids yppersta statsmän, hvilken väl
motvägde Frankrikes beprisade Richelieu. De båda,
konungen-krigaren och statsmannen, fullständigade
hvarandra, de sammangöto sig till ett helt, som,
genom svärdets och statskonstens förenade makt spred
skimmer öfver vårt land och folk och återställde
ordnade förhållanden i vår verldsdel, uttryckta
genom den europeiska jemnvigt, som grundlades i
westfaliska freden.

Det är också med lätt och högstämt sinne en
häfdatecknare skrider till skildringen af dessa tider;
och det är äfven så, som vi vilja i denna anspråkslösa
skiss söka att, efter häfdatecknarne, framställa en
bild af den man, som med ett äkta genomsvenskt sinne
förenade de mest fulländade statsmannaegenskaper
och alltid skall med tacksam hågkomst nämnas af dem,
hvilka ännu icke lida af politisk andtäppa, utan våga
att tänka högt om vårt fosterlands både forntid och
framtid. 

Axel Oxenstjerna föddes den 16 Juni 1583 på
Fånö i Upland, nära Ekolsund. Hans föräldrar voro
riks- och kammarrådet, friherre Gustaf Oxenstjerna
och Barbro Bjelke, 
halfsyster till drottning Gunillas far. Hans och hans
yngre bröders första undervisning anförtroddes åt
en fattig student från Småland, Rothovius, hvilken
sedan steg till biskop i Åbo. Vid fjorton års ålder
förlorade Axel sin far, då modren skickade (1598)
sina söner utrikes, under ledning af Rothovius. De
unga ädlingarne besökte härunder åtskilliga tyska
akademier, der Axel, förutom stats- och rättslära,
främmande språk och ridderliga öfningar, sällsamt nog,
omfattade studiet af teologien med synnerlig ifver
och i Wittenberg, med en lärdom och skarpsinnighet,
som väckte uppseende, försvarade flera afhandlingar
i denna vetenskap. Latin var på den tiden så väl
statsmannens, som vetenskapsmannens och i allmänhet
den bildades meddelelse-mål. Axel förvärfvade sig
ock deri den skicklighet, att han behandlade det
med en prydlighet, öfverstigande hans förmåga af
modersmålets skötsel.

Mot slutet af 1602 måste de unga ädlingarne,
som börjat blifva gerna sedda gäster vid de tyska
protestantiska hofven, återvända hem, på kallelse af
konung Carl, för att hylla honom. Emellertid hade
härunder den religiösa och teoretiska grundvalen
lagts till en bildning, som skulle fortgå och ernå
en hög utveckling under den mångsidigaste erfarenhet
och beröring med menniskor.

Oxenstjerna utnämdes efter hemkomsten till
kammarjunkare och fick år 1606 sin första
beskickning till Mecklenburg, för det giftermål,
som två är derefter kom till stånd mellan konungens
systerdotter Margareta och Johan Albrecht. Oxenstjerna
besökte, efter förrättadt ärende, några andra tyska
hof och utnämdes 1609, fastän frånvarande och endast
tjugosex år gammal, af den, i afseende på duglighetens
utfinnande, skarpsynte Carl IX till riksråd.

Oxenstjerna fick derpå några andra diplomatiska
uppdrag, hvilka visserligen icke lyckades för honom,
men likväl ingalunda beröfvade honom det förtroende,
han åtnjöt hos den gamle knarrige konungen, som i
sitt testamente utsåg honom till ej blott de kungliga
barnens förmyndare, utan äfven till hufvudman för
regeringen. Då konungen aflidit och rikets ständer
sammankallats till Nyköping, förmådde Oxenstjerna
drottningen att afsäga sig alla anspråk på styrelsen
och genomdref hos ständerna beslutet att förklara
den unge konungen myndig, fastän han ännu icke
uppnått dertill laglig ålder. Och den 6 Januari 1612
utnämdes den ännu blott tjugonio-årige Oxenstjerna
till Sveriges rikskansler, konungens närmaste man.

Ifrån denna tid blef, under det att den kunglige
hjelten förde svärdet, Oxenstjerna själen eller
den drifvande kraften i hela statsmaskineriet,
vid riksmöten som rådslag, så vid diplomatiska
underhandlingar, som den inrikes förvaltningen --
säger Palmblad i Biografiskt Lexikon; ja, då Gustaf
Adolf under sina fälttåg mot Polen om höstarne reste
hem, förordnades Oxenstjerna, nästan hvarje år,
till högste styresman öfver hären och landet. Derjemte
var han konungens rådgifvare i alla andra vigtigare
mål och gaf honom vanligen två eller tre gånger
i veckan vidlyftiga berättelser, betänkanden,
memorialer om landets ställning, underhandlingarnes
och krigsrörelsernas gång, inkomster och utgifter.

De hade båda, konungen och hans rådgifvare,
mycket olika lynne: konungen var het och häftigt
uppflammande, Oxenstjerna försigtig och betänksam. En
ständig friktion uppstod sålunda, i synnerhet
i början af deras tvillingsbana, om vi här få
begagna detta uttryck. Otålig utbrast konungen en
gång vid ett dylikt tillfälle: »Om icke min hetta
satte lif i er köld, så skulle alltsammans stelna!»
hvartill ministern med sitt vanliga lugn genmälte:
»Om icke min köld svalkade ers majestäts hetta,
så skulle alltsammans brinna upp!» Konungen tryckte
leende sin kanslers hand, de voro bättre vänner än
någonsin; och kanslerns inflytande var så stort,
att han mäktade med förståndets kritiska öfvertygande
bryta de ljufva drömbilder, konungen vågat skapa sig,
i tanken att få såsom sin maka famna Ebba Brahe,
och förmådde Gustaf att på fäderneslandets altare
offra sitt hjertas ifriga åstundan.

Oxenstjernas verksamma ande fick sig genast liflig
sysselsättning. Fredsslutet i Knäröd 1613, genom
hvilket vi friköpte oss från afträdande af landområden
till Danmark, var
hans verk. Han utnämdes ock till friherre öfver
en del af Kimito socken. Vid riksdagen i Örebro
1617 författade han den första riksdagsordning,
Sverige egentligen haft. Denna bär väl vittne om,
att författaren var aristokrat i ordets fulla mening;
men en riksdagsordning var dock bättre än ingen. Den
gällande praxis hade öfvergått till lag, och ständerna
hade nu erhållit ett mer än blott tillfälligt
inflytande på rikets angelägenheter. Endast
konungen ägde dock rätt att göra propositioner,
ständerna icke. -- Då konungen samma år kröntes, blef
Oxenstjerna på rikssalen slagen till riddare. År
1620 afslöt han i Berlin giftermålskontraktet
med prinsessan Maria Eleonora, hvilken han äfven
hemförde såsom konungens brud. År 1622 afslöt han
stilleståndet med polackarne och bilade samma år
i Sjöröd misshälligheterna med Danmark. Han deltog
sedan verksamt i det förnyade kriget med polackarne,
i sin egenskap af generalguvernör öfver Preussen,
från hvilket land polackarne, just på hans inrådan,
angrepos. Omsider lyckades han att år 1628 utverka
med dem ett långvarigt stillestånd i Stuhmsdorf,
hvarigenom konung Gustaf Adolf fick fria händer att
vända sig på annat håll.

Det tyskt-katolska kejsardömets vilda krigarhorder
huserade oinskränkt i Tyskland, der de nedslagit det
motstånd, som de protestantiska furstarne, understödda
af det visserligen katolska, men för sin maktställning
något oroliga Frankrike, kunnat göra. De hade bräckt
Danmarks kraft under Christian IV, då denne, äfven
storsinnade konung, skyndade sina protestantiska
bröder till undsättning. De utbredde kejsarväldet
allt mera öfver Tyskland, med öppet uttalad afsigt
att under knektklacken krossa protestantismen,
för att återvinna åt romerska kyrkan dess förlorade
barn. Det var då, som de tyska protestanterna ifrigare
än någonsin började att om hjelp anropa den svenske
konungen, hvilken redan vunnit sig ett namn i de krig,
han företagit. Konungens öra lyssnade allt villigare
till de gjorda framställningarne, i synnerhet som
kejsarens horder hotade äfven Sveriges besittningar,
och allvarliga öfverläggningar började redan föras
om ett möjligt deltagande i kriget. Oxenstjerna
motsatte sig denna, enligt hans förmenande, allt
för vidt utseende tanke och förordade i stället,
att Sverige endast skulle gå försvarsvis till väga
mot kejsaren och i stället använda alla sina krafter
till bibehållande af de, från rysk sida hotade,
östra provinserna, för att sålunda göra Sverige
till en Östersjö-monarki, stark nog att kunna mot
hvilken makt som helst häfda sin sjelfständighet och
sitt oberoende.

Men konungen brann af nit för sin religiösa tro, som
han ville försvara mot den våldsamme inkräktaren,
hvarjemte han ingalunda hade någonting emot att få
utveckla sina redan berömda fältherretalanger på en
större krigsskådeplats. Oxenstjerna måste gifva
efter, betraktande, enligt egen utsago, konungens
beslut mera såsom en gudomlig ingifvelse, än ett verk
af mogen öfverläggning. »Konungen drifves af en mäktig
anda, den ingen motstå kan», yttrade han.

Nu öppnade sig för rikskanslerens statsmannaverksamhet
en vidsträckt bana, hvilken satte både förmåga och
karakter på svåra prof. Han gick obesmittad fram på
denna, fastän omhvärfd af ränker och intriger, och
hans gestalt framstår hög och ren ibland samtida. Med
en stark rättskänsla öfvervann han de frestelser,
som framlades för honom, i synnerhet af den sluge
kardinalen Richelieu i Frankrike, och en af dennes
tjenare har sjelf om honom fällt det hedrande omdömet:
»Det är en hedersman, om någon, hvars redlighet ej
är mindre i själen, än i ansigtet.« Denna 
Oxenstjernas rättskänsla gaf -- säger Odhner -- »äfven det
rätta måttet, den rätta gränsen åt den diplomatiska
fintlighet och smidighet, som äfven Axel Oxenstjerna
förstod att använda. Han har icke alldeles försvurit
den satsen, att orden äro till för att dölja tankarne,
och andra diplomatiska konstgrepp har han ej heller
försmått. Att begagna menskliga naturens svagheter
för sina syften, att göra andra till verktyg för sina
afsigter, deri var han mästare, dock utan att förnedra
sig sjelf eller andra. Hans ovanliga menniskokännedom
var åtföljd af en aktning för menniskovärde, som
höjde honom öfver många bland tidens 
ståndsfördomar och som gjorde, att han både upptäckte den sanna
förmågan och uppfostrade den samma, ej till blindt
tjenstenit, utan till sjelfständig handlingskraft."

Sedan kriget med kejsardömet en gång förklarats,
gjorde Oxenstjerna, huru mycket han än förut
motsatt sig det samma, allt, för att bereda framgång
deråt. Han qvarstannade i Preussen, der han så ifrigt
värfvade, att han strax efter konungens ankomst på
tysk botten kunde skicka honom en liten här om 8,000
man, anförd af hans måg Gustaf Horn. År 1631 begaf han
sig till konungen i Frankfurt am Mayn, der han mottogs
såsom en furste. Han klandrade nu konungen derför, att
denne icke efter den stora segern vid Leipzig skyndat
på Wien, för att med ett enda och afgörande slag göra
slut på kriget och bestämma fredsvilkoren. »Hellre
hade jag önskat», sade han, »att få hafva gjort ers
majestät min uppvaktning inom Wiens murar, än här vid
stranden af Mayn, fjerran från krigets mål.» Konungen
besvarade klandret med att utnämna honom till legat
öfver svenska arméen vid Rhen och der förefallande
civila ärenden samt sade honom, att »i fall han ej
vore försäkrad om rikskanslerens trogna omsorger,
så ville han nedlägga krona och spira och afstå från
hela företaget». Det var att taga statsmannen på rätta
sidan, och knotande mellan tänderna, förklarade han
sig nöjd.

Såsom konung Gustaf Adolfs legat tog Oxenstjerna nu
sitt säte i Mainz, dit alla de utländska sändebuden
måste begifva sig, under det konungen sjelf låg vid
arméen. Oxenstjerna rensade Pfalz från de der samlade
spaniorerna, hvilka äfvenledes skulle medverka till
krossande af den förargliga protestantismen. Men
plötsligt fick han order om att undsätta konungen i
Nördlingen. Detta budskap träffade Oxenstjerna, som
förutsett faran, på väg dit, så att konungen snart
kunde erbjuda Wallenstein en drabbning, hvilken denne
likväl icke mottog.

Kansleren måste dock begifva sig härifrån till mötet i
Ulm, der han öfverlade med de protestantiska furstarne
om medlen till krigets fortsättande. Han träffade
derpå -- och för sista gången -- konungen i Arnstadt,
der denne erkände på det formligaste den lättnad i
bördor, som hans kansler beredt honom, tilläggande
dessa, i en Gustaf Adolfs mun betydelsefulla, ord:
»Jag vet väl icke, herr rikskansler, om en herre
så bör tala om sin tjenare; men jag vet, att j icke
deröfver yfves.»

Plötsligt spred sig genom Tyskland, der uppväckande
så olika känslor, underrättelsen om den nordiske
hjältekonungens död på Lützens minnesrika
slagfält. Oxenstjerna befann sig i Hanau, då han
upphanns af detta sorgebudskap, hvilket kostade honom
hans första sömnlösa natt. Annars brukade han alltid
sofva det lugna samvetets sömn. En ögonblicklig
förvirring rådde, öfver hvilken katolikerna redan
med hånfull skadeglädje jublade. Men Axel Oxenstjerna
var ej den man, som så lätt tappade tyglarne, humöret
och hufvudet. Genom sitt anseende, sina krafter, sin
bortgångne konungs förtroende och särskilta uppmaning
kände han sig kallad att träda i spetsen för det,
sitt hufvud beröfvade, protestantiska samhället. Han
inkallade de protestantiska furstarnes ombud till
ett möte i Heilbronn den 12 Januari 1633, der hans
kraftiga hållning återupprättade det sjunkande
modet. Han utsågs till det evangeliska förbundets
direktor och senare till president i det bildade
protestantiska kollegiet, samt blef, enligt konungens
testamente, en af de fem förmyndarne för dennes
minderåriga dotter.

Den lysande ställning, som Oxenstjerna sålunda intog,
ingaf honom naturligtvis höga tankar, och då på nämda
möte i Heilbronn fråga bragtes å bane, att han skulle
intaga kurfurstestolen i Mainz, omfattade kansleren,
efter hvad man nu mera vet, på fullt allvar denna
plan. Och samma år på hösten fick hans broder Gabriel
i uppdrag att der hemma utforska rådsherrarnes mening
i saken. Den 15 April 1634 förekom frågan i rådet,
der många invändningar gjordes deremot, bland andra
den, att det skulle blifva ett exempel för andra att
öfvergifva landet och att den bästa ungdomen skulle
förledas att söka sin lycka utomlands »och låta de
sköna land derute
är draga deras hug och personer ifrån dessa höga
berg, stora skogar och djupa dalar, och patria
(fäderneslandet) i längden blifva desolut (öde) och
slutligen råka under främmande herrskap». Omsider gaf
dock rådet sitt bifall till saken, och från Frankrikes
sida erbjöd Richelieu sin medverkan. Kanslerens planer
sträckte sig ända dertill, att, sedan han väl blifvit
kurfurste, något hinder ej mera behöfde möta för en
förening mellan den unga drottningen och en af hans
egna söner. Kansleren ryggade dock snart tillbaka
för denna tanke, hvilken han fann Richelieu begagna,
för att göra honom misstänkt och på hans sjunkande
rykte resa Frankrikes ökade makt och anseende.

Nederlaget vid Nördlingen afbröt bestämdt dessa
planer och kostade Oxenstjerna hans andra sömnlösa
natt. Sveriges ställning var bragt till förtviflan. De
redan förut opålitliga furstarne började affalla och
kejsarens fältherrar fingo nytt mod. Det behöfdes
en Oxenstjernas statsmannaduglighet och en Johan
Banérs tapperhet, för att återställa jemvigten
och vårt anseende. Härtill kräfdes ock Frankrikes
biträde. Oxenstjerna begaf sig till franska hofvet i
Compiègne, der han inträffade den 26 September 1635,
och lyckades förnya den gamla vänskapstraktaten. Redan
den 30:de återvände han dock till krigsteatern
i Tyskland.

Här fann han allt i förvirring. De protestantiska
furstarne voro afundsjukare än någonsin öfver Sveriges
inflytande och dertill förskräckta öfver kejsarens
hämd, hvilken de nu fruktade. Dessutom hade myteri
utbrutit inom svenska hären, i följd af uteblifven
sold. Oxenstjerna måste i nattens mörker smyga ut
från Magdeburg, för att icke blifva offer för de
upphetsade soldaterna, och begaf sig till Mecklenburg,
der han ansträngde alla sina yttersta krafter, för
att upprätthålla svenska vapnen. Trolöst öfvergafs
han dock af de tyska furstarne, för hvilkas sak det
fattiga Sverige så högsinnadt offrat sitt bästa blod
och sina öfriga tillgångar. Af dem alla återstod vid
Sveriges sida endast kurfursten af Hessen, och det
syntes, som om vår roll snart skulle vara utspelt,
då Johan Banérs seger vid Dömitz den 22 Oktober 1635
något återupprättade våra vapens sjunkande inflytande.

Men äfven inom hemlandet rådde splittring och
osämja. Att här ingjuta en enhet, som gaf moralisk
styrka och ersatte ringheten af våra hjelpkällor, var
Oxenstjernas närmaste uppgift. Han öfverreste derföre
nu till fäderneslandet (i Juli 1636), hvarifrån han
i nära tio år varit frånvarande, öfverlemnande de
diplomatiska ärendena åt Sten Bjelke med biträde af
Adler Salvius. Farorna för Sverige voro vid denna
tid ock stora och öfverhängande. Stilleståndet med
Polen nalkades sitt slut, och det var antagligt,
att detta skulle kasta sig öfver de af sina tyska
bundsförvandter öfvergifna svenskarne. En stark
truppstyrka måste derföre anskaffas äfven för detta
håll, medan krigförandet i Tyskland jemväl medförde
ökade utgifter. Under detta sitt betryck rådde
regeringen, redan i slutet af år 1634, kansleren
att öfvergifva planerna på ett Östersjö-välde, draga
Sverige ur kriget utan alla vilkor, ja, att i värsta
fall återlemna de preussiska hamnarne.

En dyster skildring af landets tillstånd lemnade
regeringen i sitt bref af den 18 December 1634,
deri det hette: Icke ens under Sveriges välgångstid
hade man kunnat utan borgande och lånande uppehålla
hofstaten, mycket mindre det öfriga; af Sverige vore
halfparten och tredjedelen af Finland öde samt det
öfriga mest förlänadt, bortgifvet och såldt; och
skulle arméen i Polen lida ett sådant nederlag, som
det vid Nördlingen, så stode hela riket och hjertat
af landet blottstäldt för fienden.

Teckningen var ej öfverdrifven. Man måste tillgripa
utvägen att förpanta kronans gods. Flera rådsherrar
gjorde stora försträckningar, och drotsen sade sig
vilja taga kannan af sitt bord och kappan af kroppen,
i fall så behöfdes. Krigsutredningen var, det oaktadt,
så dålig, att marsken förespådde, det han komme att
föra trupperna till slagtbänken.

Ropet på fred blef derföre allt allmännare och
kraftigare i landet, och det ständer-utskott, som
sammankallades i Mars 1635, medgaf i värsta fall
afträdelser i Preussen.

Den ende, som ej förlorade modet, var kansleren,
var Axel Oxenstjerna.

Han betraktade den stora planen, hvilken man nu
ville, att han skulle uppgifva, såsom ett heligt
arf från den store konungen; han ville hellre dö,
än med skymf återvända till Sverige. Hemkommen,
fattade han genast tag i regeringstömmarne och
mötte det sammankallade representant-utskottet med
en styrka, af hvilken regeringen ej på länge visat
sig mäktig. Franske residenten anmärkte ock, att
kansleren måtte vara mäktigare än någon konung. Utan
ständernas hörande gick han i författning om en ny
utskrifning, hvilken lyckades. I rådet stod han
ensam om meningen att fortsätta kriget. Det var
en kritisk tidpunkt: skulle Sverige fortgå mot det
af Gustaf Adolf utstakade målet, östersjöväldet och
stormaktsinflytandet, eller förklara denna plan för en
illusion, ett politiskt misstag? -- Detta var frågan.

Kanslerens öfverlägsna intelligens och erfarenhet,
hans öfvertygande kraftfulla vältalighet nedtystade
dock snart motståndet och vunno fullständig
framgång. Han genomdref ett rådsbeslut, som godkände
hans yttre politik: fredsunderhandlingarne
skulle, kraftigt understödda af vapnen, fortgå
på grundvalen af svenska kronans satisfaktion,
»soldateskens contentement» och de tyska ständernas
restitution. Strax derefter kom underrättelsen om
segern vid Wittstock, hvilken gaf yttre stöd åt
kanslerens mening; och nu var en fast utgångspunkt
vunnen för den yttre politiken.

Men äfven landets inre förhållanden kräfde hans
trägna omsorger, hvilka det dock skulle föra oss
för långt att här söka närmare återgifva. I det
mesta gjorde emellertid han sin mening gällande och
ingrep eftertryckligt i alla förvaltningens grenar,
der snart under hans hand ordning och lif, plan och
sammanhang efterträdde den förra oredan.

Han hade åtskilliga vedervärdigheter med
enkedrottningen och med andra afundsmän samt såg
till och med ett krig med Danmark utbryta, hvilket
dock snart genom Torstenson bragtes till slut, så
att Oxenstjerna kunde hafva tillfredsställelsen att
underteckna den ärofulla freden i Brömsebro den 13
Augusti 1645. Han erhöll till belöning derför stora
förläningar och Södermöre härad i Kalmar län till
grefskap, med flera andra utmärkelser.

Men ju mera dessa yttre utmärkelser ökades,
desto mera aftog Oxenstjernas, riksföreståndarens,
inflytande hos den unga drottningen, som började att
mera lyssna till den vackre gardes-öfversten Magnus
de la Gardie och franske ministern, än till den
grånade statsmannen. Den franske ministern lyckades
ock att öfvertala drottningen till att ingå på den
westfaliska freden, hvars vilkor kansleren icke ansåg
sig kunna godkänna.

Geijer säger, att Axel Oxenstjernas politiska lefnad
är slutad med denna fred. »Det är en ny begynnande
sakernas ordning, som skjuter honom åt sidan. Deruti,
mera än i ålderns försvagning, låg nu hemligheten af
hans vanmakt. Sveriges framtid bestämdes utan och
emot honom.» Men de la Gardies gunstlingskap blef
ock vanmäktigt. Då stego åter Oxenstjernas aktier
och hans inflytande, hvilket han begagnade till att
några år hindra drottningen från att afsäga sig kronan
till förmån för Carl Gustaf, hvars val Oxenstjerna
icke gillade.

Oxenstjernas stora öfverlägsenhet såsom statsman
erkändes af alla samtida, hvilket måste vara ett
godt videtur; ty samtiden står merendels alltid vid
skuggsidan af de stora männens karakter, under det att
den ofta låter berömmelsens ljusflöde strömma ut äfven
öfver de små, hvilka historiens skarpa lup skärskådar
i deras rätta, obetydliga proportioner. -- Den bekante
statsrättsförfattaren Hugo Grotius ansåg honom för sin
samtids störste man. Polske storkansleren Lubomirski
kallade honom »en prest utan prestvigning, en konung
utan konunganamn». Påfven Urban VIII yttrade, att
Oxenstjerna var en af de utomordentligaste män, som
verlden sett. Richelieu sjelf förklarade, att han
var en outtömlig källa af väl uttänkta råd, och den
store kardinalens efterföljare, Mazarin, sade, att om
alla europeiska ministrar befunne sig på samma
skepp, borde styret öfverlemnas åt den svenske
rikskansleren. Den engelske protektorns sändebud,
Whitelocke, ansåg som en ära att få kallas hans son.

Den aktning, Oxenstjerna sålunda åtnjöt af sin
samtids utmärktaste män, hindrade likväl icke, att
han i sitt hemland, ehuru äfven der vördad, hade
många motståndare. Den nya tiden födde nya idéer,
och de nya idéerna fingo nya bärare. Demokratiens
unge började då få sitt första dun och riktade slagen
af sina ännu svaga blodpennor mot aristokratien i
allmänhet och särskilt dennas främste förkämpe,
Axel Oxenstjerna. Han var i grunden aristokrat
och förstod ej, hvad den gryende nya tiden bar i
luften. Men med sin förkärlek för aristokratien
förenade han ej svagheten att anse ett ärfdt, stort
namn böra skyla all möjlig skröplighet. Han ansåg,
att adeln skulle vara uteslutande berättigad att
innehafva rikets högsta embeten och föra styrelsen;
men såsom ett obetingadt vilkor härför satte han, att
dessa privilegier skulle stödja sig på öfverlägsenhet
i bildning och kunskaper, i dygd och flärdfrihet. Han
fordrade äfven, att adeln skulle lika mycket, ja,
mera än andra, bära tungan af statens bördor.

Axel Oxenstjerna var till sitt yttre af reslig, fyllig
gestalt och hade en vördnadsbjudande hållning. Hans
hår var brunt, kort och bakåt kammadt; pipskägget
krusigt, bredt och tvärklippt; det grånade tidigt,
liksom håret; pannan var hög med djupa, jemnlöpande
fåror; ögonen mörkblåa, stora, djupt liggande, med
uttryck af klokhet och välvilja, men derjemte allvar
och befallande öfverlägsenhet; munnen doldes af läpp-
och pipskägget; kinderna blomstrade ännu på gamla
dagar; hans helsa var temmeligen god, ehuru han dock
plågades af ros i benen.

Han insjuknade i sjelfva rådkammaren, hvars stöd
han varit i fyratiotre år, och måste föras hem till
sin dödsbädd. Då han kände sin sista stund nalkas,
sporde han efter underrättelser om den bortresta
Christina. Då man omtalat hennes förhållanden, sade
han: »Jag har spått henne, att hon snart skulle
ångra, hvad hon gjort. Hennes sinne måste hafva
blifvit förvirradt. Men», tillade han med en suck,
»hon är ändå den store Gustaf Adolfs dotter.»

Den 28 Augusti 1654 skildes han ifrån detta jordiska,
i hvars händelsers väf hans statskonst gjort så
månget inslag. Då konung Carl Gustaf stod vid den i
sin svepning höljde kansleren, utbrast han: »Lycklig
den, som så lefvat! Lycklig den, som så dör!»

Liket bisattes först i Jakobs kyrka i Stockholm,
begrofs sedan i Storkyrkan med stor ståt den 18 Mars
1655, men fördes slutligen till det af honom byggda
koret i Jäders kyrka i Södermanland.

Gift år 1608 med Anna Bååt, dotter till hertig Carls
rådsherre Åke Johansson Bååt till Tidön och Eknaholm
samt dennes hustru Kerstin Thuresdotter Trolle, hade
han med henne sex söner och fem döttrar, af hvilka
dock endast fyra kommo till mognare ålder.

Detta är blott de yttre konturerna till en teckning,
som skulle fordra volymer, om den skulle i någon mån
noggrant redogöra för en Axel Oxenstjernas verk. Han
var en flitig arbetare i sina värf och sade sjelf
en gång: »Jag är med arbete född, hafver med arbete
lefvat och måste med arbete dö!» Genom sitt arbete
vann han sjelf odödlig ära och beredde, med sin
store konung, åt sitt fosterland det ärofulla namn,
som varit efterverldens dyrbara arf, den källa, hvarur
vi ännu läska oss, då småsinne och småsaker börja att
strö sitt andehämtningens frihet hämmande dam öfver
oss. Det kännes upplyftande att någon gång få dväljas
vid de stora idéernas segrar, att få, om ock på
seklernas afstånd, beundra sådana stora karakterer,
som hjeltekonungen Gustaf II Adolf och hans statsman
Axel Oxenstjerna. Dröj ibland, du, vid dem och deras
verk, och gläd dig öfver, att Sverige genom dem utfört
stora ting i kampen för trons och tankens frihet!

Axel Krook.

Interiör af en lappkåta.

Det var verkligen älskvärdt gjordt af salig Höckert,
att han valde en bild från det i en aflägsen
vrå af verlden belägna, af få närmare kända,
af de flesta så ringaktade Lappland till föremål
för en af sina snillrikaste framställningar, som
äfven i Paris blifvit för den stora verlden uppvisad
och af densamma beundrad. Det lider intet tvifvel,
att ju Höckert väl uppfattat och karakteristiskt
återgifvit Lappens husliga lif och på samma gång de
egendomliga, betecknande dragen för hans allmänna
lefnadsförhållanden. Renskinn, benlingar och
lappskor, lapphunden icke förglömmandes, utmärka
lappen i allmänhet; nätet och den till torkning
upphängda fisken vittna om, att fiske ingår i
hans näringsfång, om än fiskarelappen i ordets
egentliga mening betecknar en mycket fattig gren af
den gemensamma lappstämmen; men yxan och -- framför
allt -- den timrade underdelen af kåtan
upplysa oss ögonblickligen om, att den familj, som
konstnären här för oss presenterar, tillhör den
halft bofasta lapp-aristokrati, hvars anspråk på
aktning framför fjäll- och fiskare-lappen hvilar
på rikedom på renar, silfver och penningar samt
klokt beräknade giftermål inom förmögna och ansedda
familjer och som allmänneligen benämnes och bör
benämnas skogs-lappar.

Man har emot Höckerts målning anmärkt, måhända icke
utan fog, att konstnären liksom skytt att lösa sin
egentligaste uppgift: att visa oss rätt tydligt det
mera för lappens ras karakteristiska än åskådarens
blickar tilltalande i hans fysionomi; att man af
familjefadern endast ser en skymt af anletsdragen,
och att den unga lappmodern, hvad utseendet beträffar,
gerna kunde vara född i t. ex. hvilket departement
i Frankrike som helst. Detta må vara sant; men -- det
inre af en lappkåta visar oss konstnären onekligen.

Interiör af en lappkåta, efter Höckert.

Denna målning påminner både svensken och utländningen
om en trakt af jorden, som i många hänseenden är en
af de märkvärdigaste i verlden. Deruppe:

  ... "Längst upp i fjällhög nord,
  Der lappen flyttar kring för frihet och sin hjord" --

hvilket gränslöst armod råder icke der i svåra
dagar -- och hvilken omätlig metallrikedom gömmer
likväl ej denna så magra, för frosten så lätt
utsatta jord! Gömmer? Nej, hon gömmer visst icke sina
rikedomar. I Gellivara ligger en malm, som håller sina
fulla 70 procent jern, i öppen dag, liksom sägande
åt den företagsamme vandraren: »Kom och tag mig och
gör dig rik!» Men transportkostnaderna mäktar malmen
icke bära; äfven efter kanaliseringen af Hedens och
Ede forsar i Lule elf erfordras för Gellivara en
många mil lång jernväg
ned till Storbacken -- och emellertid ligger malmen
så godt som orörd af brist på tillräckligt stort
förlagskapital. Men det gör fosterlandsvännens hjerta
ondt, att se skatter, hvilka den nu aflidne berömde
geologen Erdmann fann så ofantliga, att de knappast
kunde af mensklig beräkning approximativt till sitt
värde uppskattas, ligga rent af för fäfot, och allt
detta blott af brist på kommunikationsmedel. Det är
på samma sätt med silfvertillgångarna i Ruotivare,
i Qvickjock och på så många andra ställen i Jemtland
och Lappmarken. Äfven denna gren af bergshandteringen
har måst -- af samma skäl -- öfvergifvas; men under
tiden sköflas skogen oafbrutet, den skog, som skulle
utgöra det oundgängliga vilkoret för en lönande
bergshandterings drift i dessa nejder.

En annan, kanske icke mindre väsendtlig olycka för
Lappmarken är klimatets kända ogästvänlighet, som
gör inflyttning af ett större antal dugliga nybyggare
för bergshandteringens

bedrifvande så svår och hardt när omöjlig. Den ädle
patrioten friherre Samuel Gustaf Hermelin (död 1820)
tillsatte en kolossal förmögenhet på sina försök att
kolonisera Lappmarken. Han fick visserligen nybyggare,
åt hvilka han uppsatte -- på egen bekostnad -- bonings-
och uthus samt kreatur. Nybyggarne skulle småningom
med arbete afbetala dessa förmåner; men när frosten
kom och de magra tegarne stodo öde, då tog nybyggaren
hustru och ko med sig och begaf sig till Norge,
och Hermelin hade kastat bort sina penningar.

Men måhända har häruti den lappska befolkningens
räddning intill närvarande dag legat. Man behöfver
icke nödvändigt med Geijer antaga, att »Lapparne äro
ett för bildningen bortdömdt folk». Men lappens, och
särdeles fjäll-lappens, af naturnödvändighet betingade
lefnadssätt tvingar honom att största delen af året
afbryta förbindelsen med den kultiverade verlden,
för att förskaffa sina renar och dermed sig sjelf
lifsuppehälle i trakter, dit knappast nybyggaren
ens för myggens skull, vågar sig om sommaren, utan
med tjära och grädde besmordt ansigte. Vi behöfva ej
påminna om vintern; en hvar kan lätt föreställa sig
en vinter i Lappmarken och huru den för främlingen
från sydligare nejder måste kännas. Men det hindrar
icke, att lappen åker i sin akja med sin ren lika
stolt som en östgötabaron i sin präktiga vagn med
holsteinska hästar före, och på sina skidor är han
visst lika glad till mods, som en ledamot af svenska
segelsällskapet i en slup, som kostar sina 20,000 rdr.

Men trots den bristfälliga beröringen med
civilisationen, är lappen dock i allmänhet säker och
fast i sin enkla kristna tro; och det svenska språket
talar han icke blott fullt grammatikaliskt riktigt,
utan med ett behagligare, mera välljudande tonfall,
än man någorstädes i hela det öfriga Sverige får höra
det talas.

Man träffar ofta ofvanför den egentliga
lappmarksgränsen en skön natur. Icke sällan bekransa
lummiga löfskogar -- särdeles af pil -- elfvernas
stränder, och de herrliga vattenfallen i de stora
elfverna (Njåmmelsaska i främsta rummet) äro ibland
de mest storartade i hela verlden. Men färden på
dessa elfver är åtföljd af en mängd ansträngningar
och besvär. Så snart den går uppför elfven, måste
passageraren som oftast till lands tillryggalägga en
längre eller kortare »muorka» och med mycket krångel
praktisera den tomma båten uppför forssen; då blir
man af de till äfventyrs af regnet våta trädgrenarna
illa piskad om kläder och ansigte, och glad är den
resande, när han omsider märker sig vara i närheten
af en genom uthuggning i barken på ett träd betecknad
-- Suptall.

Bröderna Lars Levi och Petrus Læstadius, af till
hälften lappsk härkomst, älskade sin fosterbygd med
all den glöd, hvaraf hemlandskärleken är mäktig, och
de hafva båda med samma kärlek, med oförvillad blick,
allvar och kunskapsrikedom skildrat Lappmarkens både
goda och sorgliga sidor. Till deras skrifter hänvisa
vi hvar och en, som vill lära känna Lappland; vi
ansvara för, att han äfven skall lära sig att älska
både Lappland och bröderna Læstadius.

Liksom Petrus Læstadius i sin »Journal» tecknat
en Lappmarks-missionärs verksamhet, svårigheter
och tunnsådda nöjen och i och med det samma 
kulturtillståndet och de sedliga förhållandena bland
detta med sin torftiga lott förnöjda folk, så har
hans broder Lars Levi i sin bok: »Om möjligheten
och fördelen af allmänna uppodlingar i Lappmarken»
företrädesvis belyst denna landsdels materiella
vilkor och förhållanden. Och han har gjort detta på
samma gång med den grundlige naturforskarens och den
praktiske landthushållarens klara blick. Hans åsigt om
möjligheten af Lapplands uppodling finnes i korthet
sammanfattad i följande ord: »Men, om ock Lappland
nu genom senare tiders undersökningar blifvit ryckt
ur fabelverldens mörker, så är det likväl än i dag
i allmänhetens tanka det samma som ett Scythien för
grekerna, ett Germanien för romarne, ett Sibirien för
Ryssarne. Detta är dock en fördom, som mycket bidrager
att lemna landet i sin naturråhet, då det genom
uppodlingar kunnat blifva, om icke ett Germanien,
åtminstone ett land, som föder sitt folk och båtar
samhället. Dessutom har man lärt af erfarenhet,
att Germanien genom arbete blifvit ett fruktbärande land, men
att Kanaan kan genom förgätenhet blifva en ödemark.»

Samme författare uppdrager äfven en teckning af
naturens utseende i Lappland under årets särskilta
månader, af hvilken vi här meddela ett kort
sammandrag.

Januari är kall och klar; ingen dag; fyra timmars
morgonrodnad. Likväl synes solen 3, 4 till 6 timmar
öfver horisonten i den södra Lappmarken, samt äfven
i den norra efter trettonde dagen. Qvicksilfret
faller ofta ner i thermometerkulan. Februari: 30
till 40 graders köld, men med dagsljus från kl. 6--7
på morgonen till 5--6 om aftonen. Mars: Dagarna
förlängas allt mer och mer och redan förmår solen
under middagsstunden bryta den bistra kölden. Men
ännu fortfara de ymniga snöfallen. I medium af
månaden plägar redan svanen visa sig i de öppna
strömvakarna. I April, med ostadig väderlek, börja
redan några sträckfåglar med sin ankomst bebåda den
annalkande våren; kråkan och snösparfven inträffa
redan i midten af månaden. Omkring denna tid börjar
snön tina af taken. Nu har man ljust icke allenast
hela dagen, utan äfven ett stycke på natten. »Maj»
-- vi anföra här författarens egna ord -- »är nästan
den angenämaste tiden af hela året i Lappmarken. I
luften hvimla redan otaliga fågelskaror, de der,
ledsna vid söderns heta luftkrets, söka nordens renare
sferer och helsa så gladt sin fädernejord, hvar och
en med sin egen behagliga stämma. Skogarne genljuda
af sångfåglarnes qvitter, af hvilka hvarje individ
instämmer i skaparens lof öfver lifvets njutning,
eller besjunger med harmoniskt modifierade toner sin
älskogs ömma föremål. Vattnets tysta invånare samla
sig ock efter naturens vink på bestämda möten till
sitt slägtes fortplantning. Nu vaknar äfven björnen
ur sin långa sömn, och renkorna framföda sina späda
foster på den kalla snödrifvan. Och blomstergudinnan,
ännu skymd under vinterns kalla täcke, börjar
äfven smycka sina gyllene lockar med den gullgula,
honungsdaggen, salices, för att ånyo, på denna
vårens friska morgon, med isig barm och rosenkind,
möta den åter i sitt värdiga majestät framträdande,
lefvande naturen.» I slutet af denna månad börjar
såningstiden i Lappmarken.

Juni börjar med smärre sjöars och elfvers islossning,
stundom med hiskligt brak och dån. Omkring den
10 framskjuter brodden, ängar och dalar grönska,
löfskogarna utspricka. Vid denna tid släppes
boskapen på bete, sjöfåglarna värpa, fiskarna gå upp
ifrån djupet. Ändtligen börjar ock islossningen
på de större sjöarna ungefärligen åtta dagar
före midsommar. Uppkommer storm vid samma tid, så
inträffar det fenomenet, som anses så besynnerligt
af söderländningen, att man kan köra på isen den ena
dagen och ro på öppna sjön den andra. Omkring den 20
har man beständig dag. Allestädes inom polcirkeln,
der icke höga berg äro i vägen, ser man då solen hela
natten såsom ett glödgadt klot. Nu kan man se henne
skarpt i synen, utan att besväras af hennes strålar.

Juli månad är ganska varm i Lappmarken, I början
af denna månad inträffar fjällfloden, som har en
vigtig inverkan på resor, gräsväxt, fiskeri och
andra ekonomiska mål. Den 20 Juli börja kornåkrarna
skjuta ax. Vid samma tid infaller äfven höbergningen,
och åtta till fjorton dagar förut börjar man med
löftägten. Omkring den 12 löper björken; då passar man
på att rifva näfver. Nu äro nybyggarna också ifrigt
sysselsatta med fiske. Gäddan och aborren gå upp
under solskenet på grundt vatten och bada sig, som det
heter. Då kan en man med några nät, om lyckan är god,
insamla tre till fyra lispund om dagen. Alla sjöfåglar
byta om fjädrar och mista sina vingar. De gömma sig
väl i gräset på ensliga ställen, men lappmarksborna
jaga dem med dertill dresserade hundar och göra
ofta en god fångst. Barn och mindre arbetsfört folk
utskickas till mossarna för att tunntals insamla 
de läckra hjortronen. Nu står naturen i sin högsta
fägring; -- men ack! Lapplands landsplåga, myggen,
lemnar ingen lefvande varelse i fred.

Augusti är mycket regnig och omkring den 10 infalla
de fruktade jernnätterna; höbergningen fortgår och
skörden förrättas. I September är sommarens glädje
förbi. Dagarna

förkortas hastigt, väderleken är ruskig med omvexlande regn, 
blåst och snöslask. Nu är rätta tiden att insamla Lappmarkens 
bärsorter, hallon, smultron, vinbär, lingon, blåbär, åkerbär 
m. fl. I medium af September börja redan löfskogarne 
nedlägga sin sommarskrud. Oktober är här som annorstädes 
den gyllene korftiden. Lappar och nybyggare slagta nu sina 
brun-renar och hvar och en, som nu har klingande mynt eller 
eljest står i förbindelse med Lappen, är betänkt på att skaffa 
sig sofvel för vintern. Boskapen stallfodras; de mindre sjöarna 
tillfrysa, marken höljes med snö, fiskarna stimma och fisket är 
gifvande. I November är full vinter, med vedkörning och 
fiske med nät och isnot. Och slutligen säger Læstadius om 
December: Denna månad »är i det mesta lik Januari. Köld 
och mörker äro de fiender, mot hvilka man måste strida, 
af hvilka den förra öfvervinnes med goda eldbrasor och den 
sednare endast med tålamod och hopp. Det är sant, nu tyckes
det vara den ledsammaste  tiden i Lappmarken; men -- man 
kryper in i stora skinnpelsar, tar lappskor på fötter, handskar 
på händer samt luden mössa öfver hufvud och öron och går 
ut oförskräckt att bjuda vintern spetsen. Då man en gång 
kommit i rörelse, så är det verkligen icke så farligt, som man 
tror. Sålunda utrustad, går man ut till strids mot björnar, 
vargar, räfvar, mårdar, uttrar, harar, hermeliner, ekorrar och 
snöripor, kommer hem isrimmad, men stolt öfver bytet; 
omringar nordens vintersol, den präktiga brasan, och tillbringar 
den långa vinterqvällen med berättelser om dagens hjeltedater, 
eller om fordna bragder och fabelverldens jättesagor. Sålunda 
lefver ett folk, fritt från verldens buller, i ett ostördt och 
kanhända för mången furste afundsvärdt lugn. Hvar och en 
är nöjd med sin lott och missunnar ingen dess lyckligare land 
eller rikare bord; ty han känner ej annat land, än den af 
ödet honom beskärda fädernejord.» 

L. J. S.



Till en grubblande vän.

(Svar på ett religiöst bref.)

Broder! Att din blick du höjer, 
längtansfull, dit upp mot ljuset, 
att din tanke gerna dröjer 
i den verld, der barn af gruset 
icke dina drömmar störa, 
att du frågar, att du klagar -- 
detta tyder, hur ditt sinne 
gömmer från din oskuldsdagar 
än ett dyrt, ett kostbart minne, 
hur Guds röst du än kan höra; 
hur du dunkelt kan förnimma, 
att Hans hand dig styr och leder, 
hur ibland du ser en strimma 
af den sol, som ej går neder. 
Du är rikare än mången, 
som förlorat, under loppet 
af sin lefnad, allt: du äger 
allt ännu, så länge hoppet 
öfvertygande dig säger, 
att din själ, vid stoftet fången,
en gång, frigjord, dock skall sväfva 
dit, der blott de sälla lefva.

Glöm dock icke, att Den samma, 
som har skapat himlens fäste 
och som tände solens flamma, 
äfven skapat fågelns näste; 
minns, att Han, som bor derofvan, 
ock hos oss här nere finnes! 
Skåda du, i jorden gåfvan 
af hans kärlek!  Himlen vinnes 
icke alltid först med döden: 
tro och hoppas, lef och verka! 
Finns Guds storhet här i tingen, 
älska alla, hata ingen -- 
och hur dina lefnadsöden 
sig gestalta, skall du märka 
redan här, hur saligheten 
dig förklarar evigheten. 

Isidor K.



En svensk kyrka i Amerika. 

I den för sin fruktbarhet och naturskönhet vidtberömda 
trakt vid Delawareflodens och dess tillflödens stränder, 
der de svenska nybyggarne vid medlet af sjuttonde 
århundradet först slogo ned sina bopålar och byggde fästet 
Christina, finnes ännu ett minnesmärke från den svenska tiden, 
som i flera afseenden är värdt uppmärksamhet. Det är den 
så kallade »Heliga Trefaldighetskyrkan» i den nu varande 
staden Wilmington i staten Delaware. Denna stad, som nu 
mera äger omkring fjorton tusen invånare, ligger på samma 
plats, der det forna svenska fästet låg, och innehåller en mängd 
minnen från den svenska tiden, liksom många af stadens slägter 
leda sin härkomst -- och enligt kyrkoboken kunna bevisa 
det -- från de svenska nybyggarne.

Den Heliga Trefaldighetskyrkan, hvaraf vi å nästföljande sida 
meddela en afbildning, byggdes år 1698 och invigdes redan 
följande året. Hon är tillika den äldsta kristna kyrka i Förenta 
Staterna, i hvilken ännu offentlig gudstjenst hålles. Svenska 
kyrkor funnos dock före denna. De första nybyggarne 
uppbyggde inom fästningsverken en kyrka och trettio år derefter 
omkring halfannan mil derifrån en annan. Denna sistnämda, 
som låg vid det så kallade Crane-hook, skall hafva haft en 
utomordentligt vacker belägenhet. Hon låg så nära floden, 
att folket från de angränsande nybyggena kunde med sina 
båtar ro upp nästan till sjelfva kyrkodörren. Af dessa kyrkor,
hvilka tillhöra den äldsta tiden, då det »nya Sverige» var 
erkändt såsom en svensk besittning, finnes nu mera intet i behåll, 
och, der den sistnämdas kyrkogård en gång var belägen, har 
nu en fruktträdgård blifvit anlagd. Den Heliga Trefaldighetskyrkan 
deremot uppfördes, sedan landet blifvit engelsk 
tillhörighet, men likväl af svenskar och för svensk-luthersk 
gudstjenst.

Till sitt yttre är denna kyrka nu mera temmeligen 
oansenlig, men på Carl XII:s tid var hon en märkvärdighet af 
första ordningen, och det berättas, att »till och med 
guvernörerna i Maryland och Virginien reste för att beskåda henne». 
Då ansågs så väl denna som den ett par år senare uppförda 
svenska kyrkan i Philadelphia för att vara de vackraste 
kyrkobyggnader. Nu mera äro de ett intet, vid sidan af de 
luftiga, praktfulla tempel, som pryda Amerikas städer. Men 
minnena bo vid de förra, och minnet är ock en byggmästare, 
som förstår sin sak i botten. Svensken skall finna mycket 
skönt och herrligt i den nya verldens städer, och likväl skall 
han, åtminstone någon gång, känna hjertat klappa af längtan 
att komma tillbaka till hemlandet igen. Midt under 
åskådningen af New-Yorks lysande palatser, midt under bruset af det 
rörligaste lif, framträder för utvandrarens inre öga bilden af 
den lilla stugan vid sjön, der hans vagga stod och der han 
så mången, gång lyssnade till skäll-kons råmande i skogen, och

om någon då skulle fråga honom, hvilket han föredroge, skulle 
svaret helt visst utfalla till förmån för den torfva, der han 
föddes och som hans fäder sådde och värjde med sitt bästa 
blod. Engelbrekts land är fattigt; der finnes intet stort att 
skåda utom fjällen och skogarne, intet att höra utom elfvens 
mäktiga dån; och likväl är detta land skönt och herrligt, och 
dubbelt skönare kanske, när det skådas från andra sidan verldshafvet, 
då minnet målar i purpur och guld, såsom dess sed är.

Ungefär så förhåller det sig ock med kyrkan i Wilmington. 
Det är minnet, som gifver henne värde.

Till sitt yttre är hon af den enklaste byggnadsstil. Inom 
murarne är hon sextio fot lång och femtio fot bred, med 
gammaldags tjocka murar. Dessa hålla upp till fönstren tre och 
en half fot, något som i Amerika är alldeles ovanligt. 
Öfverlemnande åt läsaren att för öfrigt af afbildningen göra sig ett 
begrepp om detta minnesmärkes yttre, inskränka vi oss att 
här blott anföra hufvuddragen i kyrkans historia.

Heliga Trefaldighetskyrkan i Wilmington.
(Efter en handteckning af G. Tengberg.)

I ett århundrade och något mera upprätthölls här af svenska 
prester evangeliskt-luthersk gudstjenst. Den siste svenske 
kyrkoherden var prosten Lars Girelius, som återvände hem till Sverige 
1791. Efter hans tid sammansmälte den svenska församlingen 
med den protestantiskt biskopliga kyrkan, som år 1830 fick 
en ny kyrka, hvilken bättre motsvarade dess och den nya tidens 
behof. Då öfvergafs den gamla 
svenska kyrkan. Kyrkogården blef 
så småningom en öppen lekplats, 
och en del af den samma upptogs af 
en jernbana, sedan många hundra 
hus vuxit upp i denna stadsdel, 
medan träd efter träd nedhöggs på 
kyrkogården. Ett gammalt, stort 
och präktigt valnötträd delade 
äfven detta öde. Det höll ett par alnar 
från marken sju fot i diameter och 
såldes för några dollars till en 
pistolsmed, hvilken nedhögg det och 
använde det till bösskolfvar.

Kyrkan sjelf råkade allt mer och mer i förfall. Sällan 
besöktes hon, om icke då något liktåg riktade sin gång hit åt 
eller då några af nyfikenhet trädde öfver hennes tröskel, för 
att se, huru de hade det i Herrans hus fordomdags. Föga 
var dock derinne att skåda. Ett tomt hvalf med utslagna 
fönster, rappningen nedfallen från väggarne, taket gistnadt, 
bänkarne ruttna och sönderfallna, af predikstol och altare 
endast några få qvarlefvor, och öfver det hela tumstjockt dam, som 
flög upp i skyar för hvarje fjät; -- sådan var anblicken!

Men minnena vakade och verkade. »Många vördade ännu 
den gamla öfvergifna helgedomen för dess ålders skull» -- heter 
det i en predikan, hållen 1842 af M'Cullough -- »och mer 
än ett fromt hjerta höll den ännu kär för de heliga minnens 
skuld, som dervid voro fästade. Mången klagan och suck 
höjdes öfver dess sköflade tillstånd. Mer och mer gjorde sig 
den önskan gällande, att en kristlig församling åter måtte 
sammanträda inom, dess helgade murar och att Guds lof och 
pris åter måtte ljuda under det gamla tempelhvalfvet.» Och 
önskningarne öfvergingo snart i handling. Några kraftfulla 
och nitiska män och qvinnor satte sig i spetsen för saken, en 
insamling af frivilliga gåfvor gjordes, och frågan omfattades 
med sådan värme, att man snart kunde hoppas få göra början 
med arbetet af kyrkans återställande, i synnerhet sedan en 
ättling af en gammal svensk slägt gaf i testamente en betydligare 
gåfva. Nu fick kyrkan nytt tak, altare och predikstol, 
bänkarne iståndsattes, och kyrkogården omgafs med en ny, ganska 
kostsam stenmur. Man försummade ingenting, för att i värdigt 
skick återställa den gamla, minnesrika helgedomen.

Härvid gick man dock till väga med berömvärd omtanka, 
att så litet som möjligt förändra det gamla utseendet. Man 
uppställde som syfte att återställa kyrkan i sitt forna skick. 
Således bröt man icke ned eller förstörde, såsom hos oss 
stundom i dylika fall plägar ske, 
allt hvad en gång utgjort föremål 
för förfädrens vördnad, utan 
hvad som kunde återställas och 
bibehållas, det fanns qvar och vördades, 
äfven sedan kyrkan iklädt sig 
sin nya bonad. Med hjertan fulla 
af fröjd samlades man, när allt var 
färdigt, till gudstjenst i det gamla 
templet.

Så står der nu den Heliga 
Trefaldighetskyrkan i sitt nya skick, 
icke blott ett kärt minne från fordom, 
utan äfven ur högre synpunkt ett 
glädjande bevis på fastheten och kraften hos dessa svenska 
församlingar, hvilka under alla omvexlingar och förändringar 
stå qvar i det närmaste oförändrade och utöfva genom 
århundraden sitt välgörande inflytande på den omgifvande 
befolkningen, medan de engelska nybyggarnes, qväkarnes, 
församlingar äro förskingrade eller hafva fallit från den ena 
villfarelsen till den andra, tills slutligen en kall och tom 
förnuftsreligion blifvit det, som nu mera förkunnas i de forna
puritanernas tempel.

St.



Solens arbete.

Jorden ligger fängslad i vinterns hårda bojor. Vattnet 
i bäckarne stelnar till is ända till bottnen; flod och 
ström antyda ej, att lefvande varelser ännu andas djupt 
inunder den spegelblanka betäckningen; kärr och träsk 
hopkrympa till en stenhård massa. Vägar och stigar äro spärrade 
af djupa snömassor, som knarra under de tunga fordonen.
Vintern kufvar till och med vedervilja och afsky; ty man ser 
då eljest menniskoskygga fåglar nalkas menniskornas boningar, 
för att i deras närhet tillbringa nödens och bristens tid.

Några få veckor senare, och bilden har förändrats. Det 
gror, växer och blommar öfverallt; jorden ikläder sig dag från 
dag allt yppigare en grön, sammetslen slöja, och skogar och 

Vy af Donaudalen, sedd från höjden af Pressburgs slottsruiner.
(Se texten sid. 276.)


fält genljuda åter af det om lif, glädje och kärlek
talande, evigt sköna vårqväde, hvari vårt hjerta,
vore det än uppfyldt af ängsliga bekymmer, dock med
varma slag instämmer.

Det måste också vara en mycket trög natur, som med
köld och likgiltighet kan gå förbi de hänförande
scener, som våren framställer för våra blickar. En
sådan natur skulle dessutom vara vanslägtad; ty en,
om också icke klart medveten, dock lefvande och
djup mottaglighet för den månggestaltade naturens
skönheter och egendomligheter var ett grunddrag i
våra fäders karakter. Ja, denna känslighet var så
djupt rotad i deras inre, att de följde den, såsom
en hänvisning till det högre, andliga. De förstodo
att utprägla och förädla denna känsla, ja att smycka
den med religiös helgd. Också ledde samtliga de
germaniska folkens religion sitt ursprung från en
djupt allvarlig naturbetraktelse, och flertalet
af de fester, som denna kult föreskref, stodo i
sammanhang med vigtiga afdelningar och vändpunkter i
naturlifvet. Kristendomen förmådde ej utplåna denna
djupt rotade naturkult; den måste åtnöja sig med att
inympa sina telningar på den gamla stammen. Endast
namnen ändrades, men saken förblef den samma.

Man kan väl glädja sig öfver den ståndaktighet,
hvarmed folket fasthöll sin ärfda naturåskådning,
så mycket mer som en sida deraf genom sednaste
tidens vetenskap erhållit en ny och på samma gång
djupare betydelse. De obestämda aningarne hafva
vunnit en bestämd form, de hafva utsträckt sig till
det bestämda erkännandet: att allt organiskt lif är
solens arbete. Denna åsigt, som visserligen står
i bjert motsats till de gängse föreställningarne,
kan vid första anblicken förefalla till den grad
fantastisk och utan all real grund, att man bestört
vänder sig ifrån den samma. Men det oaktadt hafva vi
i denna tanke ej att göra med en af dessa snillrika
paradoxer, hvilka blott genom det falska skimret
af sin pikanta omklädnad äro i stånd att imponera
en kort tid, men i sjelfva verket sakna den solida
tankekärnan. I fullkomlig motsats härtill är vår sats
full af inre sanning och vi bedja om läsarens vänliga
intresse, då vi försöka att genonföra denna sanning
till full klarhet.

Mycket invecklade äro de vägar, på hvilka naturen
uppnår sitt stora mål: underhållandet af det
organiska lifvet. Men af denna företeelsernas mångfald
framgår dock vid noggrannare betraktande ett grunddrag
af enhet, till hvilket de särskilta lifsföreteelserna
samtligen låta hänföra sig. Så är t. ex. uppehållandet
af det organiska lifvet alldeles omöjligt utan
upptagande af vissa ämnen i djur- eller växtkroppen,
af hvilka denna kan vidmakthållas. Äfvenledes måste
detta upptagande motsvaras af ett frånskiljande af de
icke förbrukade näringsämnena. Den beständiga vexling,
som äger rum emellan dessa begge motsatser och som
möjliggör förnyandet af de förbrukade kroppsdelarne,
är hvad den nyare vetenskapen så högst betecknande
kallar ämnesomsättningen och hvilken den med rätta
betraktar som första vilkoret för allt organiskt
lif. Det är lätt att observera denna ämnesomsättning
i dess begynnelse- och slutpunkter, så väl som i dess
väsendtligaste stadier. Ingenting är ju enklare,
än att af de näringsämnen, som vi tillföra vår
kropp, bildas blod; att de förbrukade beståndsdelarne
ersättas ur blodet, äfvensom att de för detta ändamål
icke användbara ämnena åter aflägsnas ur kroppen. Men
huru många steg på den långa förvandlingsskalan
måste icke den stekta köttbiten passera, innan han
bidrager till att frambringa en armmuskel?! Så många,
att det först i nyaste tiden lyckats de mödosammaste
forskningar att bestämma dem efter deras antal,
under det att ännu hemlighetens slöja ligger öfver
deras väsen.

Det ligger icke inom området för vår uppgift att
eftersöka den invecklade väg, som den upptagna
näringen har att genomlöpa, för att blifva lämplig
för kroppens restaurering; fast mer är det nog att
återfinna den samma, sedan den blifvit förvandlad
i blod. »Blod är en mycket egendomlig saft», säger
skalden. Denna sanning fatta vi, då vi tänka på
de ämnen, som det har att tacka för sin uppkomst;
men ännu mer, då vi låta naturforskarne säga oss,
af huru mångfaldiga elementer blodet är sammansatt
och huru det oupphörligt är skådeplats för energiska,
kemiska processer. Så finna vi i 
blodvätskan förenade: ägghvita, fosfor, svafvel, jern,
koksalt och kalksalter -- visserligen icke i de
former, hvarunder dessa kroppar äro oss bekanta i
rent tillstånd, utan fredligt förenade till de små
rödfärgade linsformiga skifvor, som simma i den
färglösa blodvätskan och som förläna denna dess kulör.

Men i denna förening skulle de nämda ämnena vara helt
och hållet utan värde för kroppens näring. Det är
derföre nödvändigt, att de åtskiljas och omsättas i
vissa former, i hvilka de likna kroppens beståndsdelar
och lätt kunna förenas med dessa. Denna uppgift är för
kroppen en formlig lifsfråga. Desto mer väcker det vår
förvåning, då vi se den löst på ett ytterst enkelt
och dock fullständigt sätt, då vi finna, att den
väldiga kraft, som spränger den innerliga förbindelsen
mellan de i blodet uppkomna ämnena och drifver hvart
och ett af dessa ämnen till dess bestämmelseort, är
gifven i ett element, som är lika allmänt utbredt och
från hvilket vi lika litet kunna skilja oss, som från
luften, hvilken omgifver oss. Detta kommer sig deraf,
att ifrågavarande element sjelft är en beståndsdel
af luften och alltjemt tillföres oss medelst den
samma. Detta hemlighetsfullt mäktiga element är syret.

I en lifgifvande ström intränger den syrehaltiga
luften vid andningen i lungorna och uppfyller här
alla de talrika kärl och rör, hvilka liksom grenarne
af ett träd utbreda sig i det inre af lungorna. Men i
detta rörsystems tunna, hinnaktiga väggar utbreder
sig ett vidt utgrenadt hårkärlsnät, dit det
oaflåtligt kretsande blodet drifves genom hjertats
sammandragningar och utvidgningar. I det nu sålunda
blodet och luftens syre träda i närmaste beröring
med hvarandra, utföres den betydelsefulla akt,
hvilken vi hafva att tacka för lifvets fortfarande
existens. Mörkt och af blåaktig röd färg inträdde
blodet i hårkärlsnätet; i ljusröd ström ilar det
genom andra kärl, med hvilka hårrören åter förena
sig, tillbaka till hjertat, hvilket nu liksom en
väldig tryckpump utdrifver det förbättrade blodet
till kroppens aflägsnaste delar, för att restaurera
och föryngra dem.

Men hela denna genomgripande ombildning är syrets
verk. Genom dess blandning med det mörkröda
blodet har detta icke blott erhållit ett nytt,
förbättrande element, utan äfven afgifvit de ämnen,
som äro odugliga för kroppens näring. Vi lära
känna dessa ämnen, om vi betrakta produkterna af
vår utandning. Andas man på en kall glasskifva, så
märker man, att på den samma afsätter sig ett fint
lager vattenånga. Den osunda, qväfvande luft, som
åstadkommes allestädes, hvarest många menniskor en
längre tid äro samlade i ett trångt, icke ventileradt
rum, är äfvenledes en utandningsprodukt: den bekanta,
for helsan skadliga kolsyran.

Vi neka oss ogerna nöjet att betrakta syret
på den mission, som till den djuriska kroppens
vidmakthållande är det samma öfverlåtet, i synnerhet
som den nyare vetenskapen just på detta område
bringat ljus i mycket, hvaröfver många förvirrade
eller absurda föreställningar ännu äro i omlopp. Dock
stå vi här redan framför en gåta, som trängande
fordrar en lösning. Det är ett erfarenhetsrön,
att luftens syrehalt nästan alltid förblifver den
samma och att således det genom menniskornas och
djurens inandning absorberade syret bortgår från
detta elements totalsumma. Ett enkelt resonemang
skulle följaktligen gifva vid handen, att det blott
skulle erfordras en jemförelsevis kort tid, för att
förbruka luftens syremängd. Än mer! Den utandade
kolsyran verkar afgjordt skadligt på organismen
och denna ofördelaktiga inverkan måste stegras
i den mån, som atmosferen allt mera fylles med
kolsyra. Således skulle det länge sedan hafva varit
förbi med menniskoslägtet, om icke facit af detta
enkla räkneexempel, hvars riktighet ej kan bestridas,
ändrades genom en hittills onämd faktor.

Denna faktor är växtriket. Förhållandena mellan
detta och djurriket äro så mångfaldiga, att
djurens existens utan växter skulle vara alldeles
otänkbar. Det är plantan, som tillför djuret det
för dess kropp nödiga kolstoffet, hvilket detta icke
omedelbart kunnat uppfånga, utan först upptager ur
de olika slagen af näringsmedel från växtriket. Det
är vidare plantan, som oupphörligt utjemnar det stora
missförhållandet mellan

den genom djurlifvet beständigt åstadkomna bristen på
syre och öfvermåttet af kolsyra i den atmosferiska
luften. Och sålunda visar sig från denna synpunkt
till och med den mest giftiga planta såsom nyttig
och berättigad att finnas till.

Men huru löser växten detta stora problem? Hvad som
såsom produkt af det djuriska lifvet lemnas henne
till vidare förarbetning, är företrädesvis kolsyra
och vatten, således tvenne sammansatta ämnen, som
väsentligen bilda hufvudbeståndsdelen i växternas
näring. Men dessa ämnen äro i sitt sammansatta
tillstånd ingalunda lämpliga till växtkroppens
restaurering; till följe deraf måste de på förhand
sönderdelas i sina grundämnen och, liksom det
sker i djurkroppen, assimileras med växternas
organer. Plantan utför denna uppgift, i det hon
fördelar den genom rot och blad upptagna kolsyran i
kol och syre, hvaraf hon förtätar det förra i sina
tusende sinom tusende kärl och ombildar det till
materiel för sin byggnad, under det hon genom bladen
afsöndrar syret. Sålunda lemnar plantan i sin kropp
de näringsämnen djuret behöfver, på samma gång det
likaledes särskilt frånskilda syret möjliggör dessa
näringsämnens förarbetning i djurkroppen. Vi stå
här framför ett visserligen ganska enkelt, men icke
desto mindre högst betydelsefullt kretslopp, hvari
för vissa organiska väsens bestånd värdelösa eller
rent af skadliga ämnen blifva ett lifsvilkor för en
annan grupp af varelser och sålunda betinga begges
ömsesidiga existens. Således inga djur utan växter;
-- men också inga växter utan djur!

Emellertid är härmed den gåta, som djurverldens
existens framställde för oss, blott skenbart
löst. Vi få icke glömma, att plantan i sin näring
blott får sådana ämnen, som man kallar sammansatta,
d. v. s. som kunna upplösas i tvenne eller flera
elementer och hvilka äfven måste sönderdelas, så framt
deras grundämnen eljest skola blifva lämpliga för
växtkroppens organism. En sådan upplösning faller
sig nu visserligen för kemisten i de flesta fall
ganska lätt. Men alltid måste han härtill betjena
sig af ett mäktigt biträde, utan hvars arbete allt
skulle vara förgäfves. Detta biträde är värmen,
som kemisten vid sitt arbete använder i olika
grader. Men nu har den nyaste vetenskapen lärt oss
uppfatta värmen såsom ingenting annat än rörelse,
och huru å andra sidan hvarje rörelse omsätter sig
i en bestämd värmemängd. Så omsätter sig rörelsen af
ett hastigt fram- och tillbakadraget trästycke lätt
i en värmemängd, som är tillräcklig att till och med
sätta trästycket i brand. Värme och rörelse eller det
genom rörelsen utförda arbetet äro i öfverensstämmelse
härmed blott särskilta företeelseformer af en och
samma sak. Man kan derföre, utan att dervid begagna
en allegori, säga, att kemisten vid upplösningen af
ett sammansatt ämne betjenar sig af värmens arbete.

Upplösningen af den kolsyra och det vatten, som
växterna upptaga, är derföre också icke tänkbar
utan medverkan af en betydande arbetsmängd. Men hvem
förrättar detta arbete? Naturforskarne hänvisa
oss för erhållande af svar till vår jords stora
värmekälla, solen, och sålunda hafva vi fullt skäl
att tala om ett solens arbete.

Utan detta solens arbete skulle vårt jordklot, vara
skådeplatsen för en ryslig ödslighet. Allt, som är
beroende af värmens arbete, skulle ej finnas till,
emedan utan solvärme hvarje annan värmekälla vore
tillsluten. Vi må bjuda till att finna en sådan, så
mycket vi vilja: huru bygga, då grundvalen fattas? Det
ljus och den värme, som våra gaslampor utstråla, äro
lånade af solen. Vinspriten, hvars värme är kemisten
till tjenst; vedträet, som hjelper oss att beherrska
vinterns köld; kolet, hvars värme, omsatt i rörelse,
drifver våra maskiner; -- alla dessa ämnen skulle ej
finnas utan solens arbete. Hvad som fordomdags inför
den ofullständiga vetenskapliga lärdomen gällde
som en «licentia poëtica«, ångmaskinens snillrike
uppfinnares ord: att kollagren i jordens inre hade
magasinerat oerhörda qvantiteter solvärme från en
tid, då ännu inga menniskor funnos till, för att
använda dem -- detta påstående har i vår tid blifvit
den fullkomligaste sanning.

Växtverlden erbjuder åt solens arbete ett vidsträckt
och mångsidigt område. Från de späda, förgängliga
skapelser, en enda vår lemnar, ända till dessa
californiska jättetallar och 
uråldriga drakblodsträd, öfver hvilkas kronor årtusenden
framilat -- huru mångfaldigt modifierad är icke
växtgruppernas grundplan?! Vidare! Hvarje enskilt
växtindivids lif är ingenting annat än en oafbruten
kedja af de mest olikartade förvandlingar, hvaraf
groendet, växandet, fruktsättningen och förvissnandet
framträda såsom hufvudstadier. Så finna vi, att icke
allenast de växtliga organismernas tusentals grupper
äro sinsemellan olika, utan äfven att lifsvilkoren
för den enskilta växtkroppen under årens lopp i
hög grad vexla. Men desto mer måste man beundra den
omständigheten, att solens arbete rättar sig efter
alla dessa fordringar, att det i sjelfva verket,
liksom en förståndig moders kärleksbevisningar,
förmår på det nogaste lämpa sig efter hvarje
individuelt behof.

Men detta blifver blott möjligt derigenom, att
solstrålen är af sammansatt natur. Ej nog dermed,
att vi förstå att genom prismat upplösa hans rena
hvita färg i regnbågens glänsande färgknippe:
fysikerns känsliga instrumenter öfvertyga oss
också dessutom om tillvaron af sådana ljusstrålar,
som visserligen icke äro märkbara för vårt öga,
men väl för andra sinnen. Utanför den ena gränsen
af det färgade ljusknippet förmår man nämligen
genom värme ytterligare iakttaga solljusets verkan,
utom den andra gränsen åter förmärker man den genom
kemiska processer. På grund häraf delar den nyaste
vetenskapen solstrålarne med rätta i lysande, värmande
och kemiska. Naturligtvis får man härvid ej tänka på
något särskilt, isoleradt utströmmande af dessa trenne
slags solstrålar; tvärtom vet ju hvar och en, som en
gång iakttagit solljusets kemiska verkan i fotografens
apparat, att denna verkan alls icke är förenad med
ett uteslutande af de lysande och värmande strålarne.

Detta är den vetenskapliga grundval, på hvilken
man framgått till förklaringen af växtlifvets
företeelser och hvarpå de försök hvila, hvilka
blifvit anställda af den engelske naturforskaren
Hunt, som förvärfvat sig de största förtjenster om
denna förklaring. Enligt hans teori kan växten icke
umbära något slag af de olikartade solstrålarne,
ehuru den enas eller andras verkan kan betydligt
träda i bakgrunden, allt efter årstiden. Fröets
groning, som försiggår afskild från det lifvande
solljuset, sker företrädesvis under inflytelsen af
de kemiska strålarne. För plantans växande, som har
sitt vilkor i fördelandet af den upptagna näringen,
verka företrädesvis de lysande strålarne, emedan de
upplösa kolsyran i dess grundämnen och föra dessa
till växtkroppens organer. Blommans färgprakt är det
förenade arbetet af de lysande och kemiska strålarne,
hvilka träda tillbaka i samma mån, som de värmande
strålarne börja arbeta på fruktens bildning; ty dessa
sistnämdas inverkan hafva vi att tacka för mognaden
och höstens välsignelse. Sålunda står den öfvervägande
styrkan hos det ena eller andra slaget af solstrålar
i närmaste sammanhang med årstiderna. Under våren
äro de kemiska strålarne förherrskande; de lysande
och värmande verka med så mycket större intensitet
och hålla jemnvigten mot de kemiska, ju längre
sommaren framskrider; med höstens annalkande träder de
kemiska och lysande strålarnes verkan allt mer och mer
tillbaka, och fältet tillhör de värmande solstrålarne,
som bringa skördens frukt till fullkomlig mognad.

I dessa forskningar finna vi först en förklaring öfver
den sällsamma företeelse, som man benämner växtens
ljushunger, hvilken låter den längtansfullt sträcka
blad och grenar mot den lifgifvande solstrålen. Nu
veta vi, hvarföre det yppiga skottet af en i den
mörka källaren groende potatis har en matt hvit
färg, eller hvarföre de växter, som man upphämtar
ur schaktens kalla och mörka djup, förete ett blekt
och färglöst utseende, som påminner om ett dödssjukt
menniskobarn. Det i oräkneliga små korn uti cellerna
i den lefvande växtens yttre hud kringspridda ämne,
som vi kalla bladgrönt, tarfvar nämligen framför
allt solstrålens lifvande inverkan, för att utveckla
sig till den mättade, mörka färgprakt, som råder
i de tropiska skogarne, hvilkas med blommor yppigt
genomväfda gräsmatta så lifligt slår an på det för
naturens skönheter öppna sinnet hos en nordens son,
hvars själ deraf mottager ett intryck, som följer
honom lifvet igenom och som låter honom ända in 
i ålderns höst med hänförelse tänka tillbaka på den tidpunkt 
af sitt lif, då han en gång betraktade söderns praktfulla natur 
i dess fulla glans.

Läran om ljuset har således fört oss till den kännedomen, 
att det organiska lifvet, så brokigt och månggestaltadt det än 
framstår för våra blickar, dock måste hänföras till en urkälla: 
till solens arbete. Alla detta lifs funktioner skulle utan solens 
arbete vara omöjliga; ja äfven menniskans högsta lifsverksamhet, 
hennes tänkande, står i närmaste beroende deraf. Så 
besannas kemistens ord, att allt, som hos oss är öfverlägset det 
jordiska omhöljet, vår kropp, har ett högre ursprung och 
leder sin härkomst från solen. Men detta är på samma gång 
lifvande och tröstrikt och visar oss den djupa sanningen i 
Göthes ord: 

  "Om sol ej uti blicken fanns 
  Och ljusets kraft uti vårt öga, 
  Ej såge vi då solens glans 
  Och tjustes ej af fästet höga."



Ungerska Bilder.

Vy af staden Gran vid Donau.

Vy af staden Waïtzen vid Donau.

I sydöstra Europa ligger ett land, utmärkt så väl för 
sin bördighet, som för sina invånares ridderliga tapperhet 
och djupt rotade frihetsbegär. Det har vid åtskilliga 
tillfällen spelat en stor roll i historien, och Tyskland 
erlade en gång tribut åt dess vilda ryttarehorder. År 1848 
följde hela det bildade Europa med spändt intresse deras 
energiska bemödanden att afskudda huset Österrikes besvärliga ok; 
och i närvarande tid hafva vi sett de varmhjertade patrioternas 
bemödanden krönta med framgång. Likväl är Ungern, de 
stolta magyarernas hembygd, oss icke mycket mera bekant, än 
mången ögrupp i Söderhafvet, ehuru så väl land som folk väl 
äro värda att känna något mera än blott till namnet.

För att i någon mån fylla denna brist, meddela vi 
följande korta skisser, hvarvid vi dock måste beklaga, det 
utrymmet icke tillåter oss att behandla ämnet så utförligt, 
som det otvifvelaktigt förtjenar.


Kedjebron mellan Pesth och Ofen.
(Till venter Ofen, till höger Pesth.)

Vy från kedjebron mellan Pesth och Ofen.
(Till venster strandparti af Pesth, till höger fästningen Ofen med parti af staden med samma namn, vid flodstranden.)


I.

Om vi följa Ungerns stora pulsåder, Donau, från Wien, 
anlända vi först till Pressburg, Ungerns fordna hufvudstad, der 
äfven dess konungar kröntes. Pressburg är en mycket gammal 
stad och tros vara anlagd redan i 9:de århundradet. I 
närvarande tid är den, näst Pesth, rikets vigtigaste stad, 
visserligen icke beträffande folkmängden, ty den räknar endast något 
öfver 42,000 invånare, men väl på grund af det lyckliga läget 
och invånarnes sociala bildning. För denna sednare finnas här 
flera offentliga anstalter, liksom för helsovården. Handeln har 
dock icke ännu uppnått den betydenhet, som man kunnat vänta 
af de vigtiga kommunikationsmedel, som förefinnas i jernvägen 
och ångbåtsförbindelsen. Bland offentliga byggnader utmärka 
sig i synnerhet domkyrkan och det gamla rådhuset. Slottet, 
de fordna ungerska konungarnes residens och säte för ungerska 
landtdagen, ligger nu i ruiner, från hvilka man har en den 
herrligaste utsigt öfver Ungerns slätter och Donaus krökningar.

Sedan Donau lemnat Pressburg bakom sig, flyter floden 
genom en omätlig slätt utan något afbrott i enformigheten, 
ända tills han rullar sina böljor fram mellan Gran och Waïtzen, 
tvenne berg, som omgifva hans andra bassin. Hufvudfloden 
afsöndrar till venster och höger tvenne armar, som under sitt 
lopp tillväxa genom flera tillflöden och omsluta de tvenne öarne 
Schütt, af ungrarne kallade Stora och Lilla Csalókoz. Sedan 
man inkommit på ungerska området, träffar man icke ett vatten, 
icke ett berg, icke en stad, som ej på samma gång bär tre 
eller fyra namn, stundom fem (inom Banatet) -- latinskt, tyskt, 
magyariskt, slaviskt, rumäniskt (valakiskt) -- en omständighet, 
som ofta gifver anledning till misstag. Den största af de 
tvenne öarne, bildad af norra armen, eller Neuhäusel (på 
magyariska Ersekújvar), mäter icke mindre än fyratiofyra mil 
i längd och en bredd af tjugo mil. Öns utomordentliga 
fruktbarhet har föranledt ungrarne att gifva henne tillnamnet Gyllene 
trädgården. Den mindre ön Schütt bildas af södra armen, 
som emottager Raab och flyter på ringa afstånd från staden 
och fästningen af samma namn. Raab eller Gyór, såsom 
ungrarne kalla den, spelade en vigtig roll i ungerska kriget 1849.

Sex mil från Raab, på andra stranden, vid Neuhäusels 
inflöde, reser sig det ryktbara citadellet Komarom eller Komorn, 
hvars uppgifvande, den 2 Oktober 1849, blef den sista episoden 
af detta krig, hvari ungrarne under idel förluster utvecklade 
så mycken tapperhet. I fästningsmuren finnes ett emblem, 
föreställande en jungfru, och under bilden denna mot eröfrarne 
framkastade ironiska utmaning: Kom morn (kom igen i morgon).

Nedanför Komorn visar högra flodstranden en följd af 
kullar, betäckta med vingårdar, som producera Ungerns bästa 
viner, det berömda Tokayer-vinet icke ens undantaget. Ungern 
är, näst Frankrike, i afseende på vinernas godhet och riklighet, 
det främsta landet inom Europa.

Snart upptäcker man, också till höger, staden Gran (på 
magyriska Esztergom; på latin Strigonium). Redan på långt 
håll framträder mycket pittoreskt den på en kulle belägna 
domkyrkan med en väldig kupol, liknande S:t Peterskyrkan i 
Rom. Kyrkan är byggd på bekostnad af Ungerns furst-primas, 
kardinal Rudnay. Gran är konungarikets erkebiskopssäte. 
Erkebiskopsvärdighetens innehafvare åtnjöt fordom ansenliga 
privilegier: på samma gång primas, kardinal, sjelfskrifven påflig 
legat, riksfurste, komitatet Grans hufvudman och konungarikets 
kansler. Nu för tiden åtnöjer han sig med att vara den bäst 
aflönade prelaten i riket och sannolikt inom hela katolska 
kyrkan. Hans inkomster, säger man, öfverstiga en million francs. 

På andra sidan Gran antager landet en allvarlig fysionomi. 
Till höger och venster resa sig kullar, de sista utgreningarne 
af Noriska Alperna och Karpatherna, närmande sig Donau, 
hvars flodbädd de sammantränga och omsider innesluta i ett 
slags pass, som floden genomilar ofvanom ruinerna af slottet 
och fästningen Wissegrad. Efter sitt utträdande ur passet 
bildar floden plötsligt en vinkel åt höger och flyter rakt från 
norr mot söder, uti en vidsträckt bädd, som är kuperad af 
stora öar och kanaler. Han är redan tillräckligt djup, för att 
bära skepp med fyratio kanoner. Slätten börjas åter, mera 
sammanhängande, mera enformig, än den vi lemnat bakom oss. 
Vi hafva uppnått puzsta'n.

En stor ö, S:t-Andreas-ön, delar Donau i tvenne grenar: 
den första, till höger, flyter förbi staden S:t Andreas, som till 
stor del är befolkad af ortodoxa serber; den andra, till venster, 
berör Waïtzen (Vacz), en stad med tolf tusen invånare, säte 
för en katolsk biskop, lydande under erkebiskopen i Gran, 
med hvars domkyrka stadens katedral har mycken likhet.

Anblicken af de båda stränderna är alltjemt lika dyster. 
Det är icke mera detta glada och leende landskap, som tjusar 
ögat vid den förr passerade delen af Donau. Emellertid 
antager landet i trakten af Pesth ett något lifligare utseende. 
Närmare intill hvarandra liggande byar, bättre odlade fält, 
en viss rörlighet å landet, en mera verksam skeppsfart å floden 
förkunna hufvudstadens närhet. Vi segla förbi små grönskande 
öar, som synas uppdyka ur böljornas sköte. Den största af 
dem hindrar oss att se Ofen, hvars högsta delar vi börja 
skönja, och tillskickar oss artigt i förbifarten fläktar af en 
präktig musik. Vi se genom det tjocka löfverket hvita och 
rosenröda kjortlar hvirfla omkring. Här dansar man. Vi fara 
förbi spetsen af ön, och för våra blickar utbreder sig ett 
lysande skådespel: framför oss floden, korsad af båtar och 
pilsnabba ångare; till höger Ofen, den gamla turkiska staden, 
»sittande lika stolt på sitt berg, som en pascha på sin divan»; 
till venster en bred hamngata, begränsad af hvita hus med höga 
arkader, pilastrar och kolonner, som uppbära stora entablementer 
och terrassformiga tak och bilda ett allvarligt perspektiv, 
allenast afbrutet af de tvenne eller trenne kyrkornas torn, som 
i full klarhet djerft afteckna sig på en blå himmel, värdig 
Italien. Vi äro i Pesth.

*


Fruntimmerslyx och lyxfruntimmer.

»Om jag hade att välja mellan två fruntimmer, som 
voro till äktenskap lediga, hvaraf det ena hade en 
hemgift af 30,000 rdr, men som blifvit uppfostradt i 
och för lyx, och det andra endast ägde att påräkna 3,000 rdr, 
men icke vore begifvet på lyx, så skulle jag obetingadt taga 
det sednare, och jag vet för visso, att jag då icke hade tagit 
fel.» -- Så yttrade en hedersam gammal ungkarl till mig, när 
jag kom in på det pikanta kapitlet om giftermål, och jag nödgas 
tillstå, att hans ord hade en djup betydelse. Men i stället 
för all slags definition må här som kommentarie meddelas ett 
faktum, hvartill jag sjelf var vittne.

En slägtinge på långt håll bad mig en gång om råd i 
afseende på en maka, som han ämnade välja. Jag kände 
tillfälligtvis familjen mycket väl, visste, att den var rätt 
aktningsvärd, men -- lefde på stor fot. Faderns inkomster och 
privatförmögenhet tilläto nog detta, ty hans begge barn hade att 
påräkna en andel af 18,000 rdr hvardera. Men döttrarna 
voro uppfostrade, som om hvar och en af dem en gång 
komme att förfoga öfver 60,000 rdr, voro temmeligen högmodiga, 
behagsjuka och svaga för sin klädsel, voro icke vana 
vid något arbete, men så mycket mer vid alla njutningar; de 
spelade piano och sjöngo, de målade, stickade, broderade m. m.; 
men allt på ett mycket ytligt sätt, emedan de uteslutande 
gjorde det af »tycke». Jag uppbjöd derföre hela min 
vältalighet att afhålla mannen från detta giftermål; men sirenen 
förstod till den grad bedåra honom, att han slog mitt välmenta 
råd i vädret och tröstade sig med att flickan skulle blifva en 
mycket bra husmoder, sedan hon en gång blifvit hans hustru. 
Han hade ännu icke varit gift ett år, när han öfverraskade 
mig med ett besök och med tårar i ögonen tillstod, att han 
var en förlorad karl och bittert ångrade, att han icke hade 
följt mitt råd. Han disponerade öfver en årlig inkomst af 

3000 rdr och hade kunnat lefva derpå rätt bra; men hustruns 
slöseri uppslukade mer än hälften deraf, och alla hans föreställningar 
icke blott gagnade till ingenting, utan förde honom dessutom 
i ständig konflikt med svärföräldrarna, som ansågo sin 
dotters pretentioner vara fullkomligt berättigade, emedan hon ju 
måste lefva »efter sitt stånd». Under andra året af sitt äktenskap 
hade han redan 1,500 rdr skulder, som stegrade sig år 
från år, och det till den grad, att de under tredje året utgjorde 
en summa af 6,000 rdr, hvilka fadern var tvungen att betala. 
Naturligtvis blef detta belopp afräknadt på arfslotten, som en 
gång skulle tillfalla dottern, och när fadern fyra år derefter 
dog, belöpte sig de nya skulderna just till den summa, som 
återstod af hustruns arf. Den stackars mannen hade således 
af hela förmögenheten icke blott alldeles ingen nytta, utan 
dessutom grämelse och en hop bekymmer. Äktenskapet blef 
mycket olyckligt, var barnlöst, och till slut skildes de begge 
makarna åt. 

Man skall kanske invända, att detta är ett ensamt stående 
undantag; men det finnes tyvärr hundratals dylika fall, mer 
eller mindre bjerta. Hade min slägting i stället gift sig med 
en alldeles obemedlad, men husligt uppfostrad, flitig och flärdlös 
flicka -- huru mycket lyckligare skulle han icke hafva varit!

Hushållsaktighet, förnöjsamhet, den frivilliga försakelsens 
och umbärandets energi blifva nu mera allt sällsyntare bland 
fruntimren, hvaremot böjelsen för lyx, för den mest raffinerade 
komfort och vällefnad polypartadt gripa omkring sig. Och 
detta utgör en af orsakerna, hvarföre man år ifrån år finner 
den materiella välmågan i familjerna mindre, men ett så mycket 
talrikare proletariat med sin kometsvans af småsinne och 
förmätenhet! -- Och med öfverhandtagandet af all denna, till 
största delen på förbländning, lögn och bedrägeri grundade 
ytlighet försvinner synbarligen fruntimrens inre värde. Sedan 
lyxen svänger den guldprydda prætorstafven, spelar sedligheten 
en mycket tragisk roll, och våra sociala förhållanden blifva 
allt ruttnare.

Man må icke kalla mig för pessimist; jag är en qvinna, 
som för mer än fyratio år sedan trampat ut barnskorna och 
sedan dess haft tid och tillfälle nog att observera och -- 
anställa jemförelser. Det har nu för tiden kommit så långt, att 
blott de fruntimmer förmå att imponera på den stora massan 
af publiken, hvilka representera modet och elegansen i dess 
ytterligheter, och att just dessa fruntimmer, trots all sin 
moraliska haltlöshet, rynka på näsan eller se hånleende ned på den 
enkla, anspråkslösa qvinnan med den gedigna karakteren och 
det förträffliga hjertat. Den tid är -- Gudi klagadt -- förbi, 
då det inre värdet i societetens ögon uteslutande utgjorde det 
diadem, som prydde flickan, makan och modern, då huslighetens 
gudaborna dygd triumferande tillbakahöll demoralisationens 
rörelser. Och det skall kosta en svår, het strid, innan 
den sistnämda å nyo kan tillbakaträngas.

Men det finnes ett moment, som vi måste helsa med 
glädje: det är den herrliga grundval, hvarpå skolväsendet nu 
synes hvila. Detta kan dock ej uteslutande lägga uppfostrans 
börda på sig allena, utan familjen måste lika mycket bidraga 
med sin anpart, måste samvetsgrant uppfylla en af sina 
heligaste pligter. Man ser de beklagansvärda följderna af 
barnlyxen, som sedan i fruntimmerslyxen framträda på det bjertaste, 
fruntimmerslyxen med sina drabanter af högmod, hjertlöshet, 
andlig inskränkthet och sedlig skefhet. Sådana fruntimmer 
betrakta en makas och moders pligter till största delen som 
lapprisaker, de äro just derföre dåliga makar och mödrar, och 
då den afkomma, som de beskära samhället, i allmänhet icke 
är bättre än de sjelfva, likna de den hemska Pandoraasken, som 
var källan till allt ondt.

Man hör för närvarande, särdeles i fruntimmerssällskaper, 
ofta den frågan: »Hvarföre gifter sig icke så mången man, som 
rätt väl kan föda icke blott hustrun, utan äfven ett halft 
dussin barn?» och denna fråga gifver anledning att tänka öfver 
detta förhållande, som i sanning icke är utan sin djupa 
betydelse och vigt. »Hvarföre gifter ni er icke, min vän?» 
frågade jag nyligen en välbergad ungkarl i sina bästa år, d. v. s. 
i början af fyratiotalet. »Hvarföre? För lyxens skull!» sade 
han. »De gamla tiderna äro icke mer, då hustrun ännu var 
mannens bästa välsignelse, gick honom till mötes i hushållningen 
och lättade hans omsorger. Då nöjde man sig med 
enkla och bastanta möbler af inländskt trä, som kostade blott 
hälften så mycket som de nu varande af mahogny o. dyl., 
men höllo dubbelt så länge. Då dugde ett kattunöfverdrag 
på soffan, nu måste det vara plysch eller sammet! Då var 
ståt och utstyrsel bisak, nu är det hufvudsak! Fordom voro 
hushållet och ett godt värdskap hufvudsaken, nu hafva vi 
kafféer, tésupéer, teatrar, konserter och baler! I den gamla 
goda tiden stod en flicka med köksförklädet framför spiseln -- 
nu förekommer hon på visiter, teatern, konserter och i 
balsalongen! Jag har en temmeligen stor förmögenhet och jag kunde 
dermed mycket väl sutenera en from, god värdinna, men icke 
en dam, som är van vid ett förnämt lefnadssätt. Visa mig 
af hundra flickor blott en enda, som icke ser mera efter 
rang och stånd än efter en rättskaffens man? Visa mig denna, 
och kanske -- betänker jag mig ändå! -- Och hvarifrån», 
fortfor han med hetta, »hvarifrån härrör detta förderf, denna 
förbannelse, som dömer så mången redlig man och så mången 
god flicka till ogifta ståndet? Från ingenting annat än 
föräldrarnas dårskap! Modern, som knappt kan betala ett 
sidenband, pyntar ändå ut sitt kära barn dermed; det måste vara 
smyckadt från ofvan till nedan, och med åren vänjer sig flickan 
så vid allt slags mod och lyxkram, att hon icke mer kan 
umbära det dyrbara bjefset! I stället för att hålla sina barn 
i tukt och vänja dem vid husligt arbete och ekonomi, måste 
de simma i verldens hvirflande ström, tills de sjunka ned deri! 
Hafva då föräldrarna några tusen riksdaler att gifva dem, 
lära de sina flickor att bära näsan så högt, att kökslukten 
förorsakar dem nervattacker och att en bra karl rent af icke 
vågar närma sig dem. Så få de sitta der och det är sannerligen 
en lycka för mannen, som de kanske skulle hafva äktat 
och säkerligen gjort olycklig!»

Så sade min vän, och ehuru han målade med nog bjerta 
färger och något för uteslutande tillskref det qvinliga könet 
det närvarande olyckliga tillståndet, kunde jag dock icke gifva 
honom alldeles orätt. Ostridigt är det sant, att den nu 
rådande lyxen och den hos flickor och ynglingar förherrskande 
njutningslystnaden, gör fler ungkarlar och gamla jungfrur, än 
bristen på förmögenhet och en måttlig, men tillräcklig inkomst.

-

De ofelbare.

Skizz ur klosterlifvet af Maximilian Axelson.

Det var i medio af Juli månad året efter Kristi börd 
det ett tusen åtta hundra sjuttionde. I den vackra 
trädgärd, som till större delen omslöt ett af öfra 
Italiens ansenligare kloster, gick, i en skuggrik cypress-allé, den 
fromme priorn Anselmo, fördjupad i ett lifligt samtal med de 
båda klosterbröderna Octavio och Ambrosio.

»Som sagdt är», sade priorn, i det han för ett ögonblick 
stannade, »blir dogmen om Hans Helighets ofelbarhet af 
kyrkomötet antagen, så är det icke blott innehafvaren af S:t Petri 
stol, som deraf blifver delaktig, utan hela den allena saliggörande 
kyrkan, och dess tjenare kunna också räkna denna ofelbarhet 
sig till godo.»

»Och så äro vi klosterbröder ock ifrån den dagen 
ofelbare», sade pater Octavio, den äldre af munkarne, och hans 
af fanatismens prägel tydligen stämplade drag fingo dervid ett 
nästan förklaradt uttryck.

»Det äro vi», sade priorn bekräftande och fortsatte med 
mera högburet hufvud, än nyss, sin gång.

I klosterkällaren.  (Till artikeln "De ofelbare".)


Den tredje i sällskapet, brodern Ambrosio, som uppmärksamt 
lyssnat till priorns ord, yttrade härvid visserligen ingenting, 
men ett sken af belåtenhet sågs dock utbredt öfver hans 
godmodiga, af vällefnad skinande anlete, då han tänkte på 
den stora andliga förmån, som möjligen skulle komma äfven 
honom till del.

Efter några ögonblicks tystnad återtog priorn:

»Det är emellertid bedröfligt att se, huru äfven vår 
heliga kyrka har närt mer än en orm vid sin barm, huru 
otron insmugit sig bland sjelfva kyrkans tjenare, så att flera
af dessa till och med fördristat sig att på mötet sätta sig upp 
emot Kristi ståthållare på jorden, hvars skoremmar de icke 
ens äro värdige att lösa. Och märkligt, att det bland sådane 
orostiftare äfven skall finnas verkliga prelater. Till exempel 
den der kätterske biskopen från Ungern -- han, som är nog 
oklok att grundlägga skolor och äfven på annat sätt följa den 
tidens ström, som går emot kyrkans sanna intressen. Hur 
var det han hette nu igen, broder Octavio?»

»Strossmayer.»

»Ja, nu påminner jag mig det.... Men det var sant, 
jag väntar i afton vår egen biskop hit, och vi må alltså se 
till, att vårt kloster på ett värdigt sätt kan mottaga Hans 
Högvördighet. Jag får derföre bedja någon af bröderna att 
gå ned i vår vinkällare och hämta upp något af det der goda 
vinet -- jag mins icke rätt, hvad det heter.»

»Det kallas Liebfraumilch», svarade pater Ambrosio, 
glad öfver att, äfven för sin del, någon gång kunna med säkerhet 
besvara en fråga.

Till poemet "Sommaren".

»Rätt så», anmärkte priorn; »det der vinet passar 
förträffligt för en rättrogen prelat, Lacrymæ Christi vore 
visserligen ännu bättre; men att få läska sig med den Heliga 
Jungfruns mjölk är ju också något att sätta värde på. De der 
tyska barbarerna hafva verkligen -- hvad man än för öfrigt må 
säga om dem -- åtskilliga rätt goda varor att bjuda på.... 
Gå nu, broder Ambrosio, och hämta en korg af det der vinet 
-- en dussinskorg förstås; -- jag skall sjelf under tiden gå ut 
till några grannar i embetsärenden. I Caverna nigra anropar 
mig en ung sörjande enka om tröst; och vid Monte Diavoli 
är en bonde besatt af djefvulen, hvilken jag blifvit kallad att 
utdrifva.»

Alla de tre andlige herrarne gjorde härvid andäktigt 
korstecknet, men priorn fortfor:

»Brodern Octavio har väl äfven för sin del något Gudi 
behagligt verk att utföra?»

»Visserligen har jag så», svarade den tilltalade och böjde 
ödmjukt sitt hufvud; »jag har att besöka några sjuka, på hvilka 
jag vill använda de utomordentliga medel, som nyss lemnats 
i våra händer.»

»De der flisorna af Frälsarens kors, som du från Jerusalem 
bekommit?» inföll priorn.

»Ja, och derjemte de stycken af jungfru Marias linne, 
som vi äga i vårt förvar och hvilka måste äga en utomordentligt 
helande verkan.»

»Godt!» sade priorn och nickade vänligt åt sin nitiske 
embetsbroder. »Gå nu hvar och en af eder att verka i sitt 
kall; jag går, för min del, dit jag nyss sade.»

Och med ett »pax vobiscum» aflägsnade han sig nu från 
de båda tjenande bröderna, af hvilka den ene genast gick att 
hämta de dyrbara relikerna och den andre att tappa vin i de 
flaskor, hvilka på aftonen skulle framsättas på biskopens bord.

*

Några timmar senare kom pater Anselmo -- den vördige 
priorn -- tillbaka till klostret. Ehuru det kunde tyckas, 
att han efter ett par så svåra och till och med ansträngande 
göromål, som att bibringa en ung enka den rätta trösten och 
att drifva djefvulen ur en bonde, skulle se ganska medtagen 
ut, sågs han dock med ovanligt snabba steg gå sin väg framåt 
och frågade portvakten i en mycket ifrig ton, om han visste, 
hvar pater Ambrosio var att träffa. Något vidare besked 
kunde härom ej lemnas, än att patern för en kort stund sedan 
passerat porten, på väg utifrån, och priorn skyndade derföre 
genast till Ambrosios cell, för att se till, om han möjligen 
kunde vara der. Men cellen var tom.

Strax derpå kom Octavio, men denne hade heller icke 
sett till Ambrosio.

»Tänk, om han skulle vara i vinkällaren!» utbrast den 
skarpsinnige Anselmo. »Gå, broder Octavio, för ro skull och 
se efter!»

Octavio gick och kom inom få ögonblick åter.

»Nå, fanns han der?» frågade priorn.

»Ja, nog fann jag honom, men kom sjelf och se, i hvad 
skick!»

Så följdes de båda åt ned i vinkällaren, och der hade 
man verkligen framför sig den, som söktes.

Han satt, den gode patern, i ljuflig ro, på en låg bänk 
invid ena väggen, höll i handen ett tomt stop och sof den 
rättfärdiges sömn. Hans feta lekamen var vackert infattad 
mellan en buteljkorg på ena sidan och ett vinfastage på den 
andra, och det egendomliga sätt, hvarpå han under sin slummer 
rörde läpparne, tycktes antyda, att han måhända just nu drömde 
om fastagets ljufliga innehåll.

»Ambrosio!» ropade priorn, som nyss makat glasögonen 
från pannan ned på den starkt byggda näsan och genom dessa 
med en mycket barsk blick betraktade den sofvande klosterbrodern.

Men denne väcktes icke af en vanlig menniskoröst, utan 
priorn måste först gå fram och fatta honom i skuldran samt 
rätt eftertryckligt skaka honom, innan han fick ögonen upp.

»Ambrosio!» sade priorn, när detta ändtligen skett. »Hur 
uträttar du ditt kall?»

»Kall?» stammade den ännu mycket oredige patern. 
»Nej, inte är jag kall, inte ... jag är tvärtom mycket varm. ...»

En förnyad skakning gjorde snart den sömnige brodern 
något redigare än förut, och en skarp blick ifrån priorn kom 
honom att förstå, att det här var allvar i fråga.

»Ambrosio!» återtog priorn i en mycket allvarsam ton. 
»Du har här berusat dig med det tyska vinet; -- är det så 
man fullgör sina skyldigheter?»

»Hm!» svarade den tilltalade och strök sig förläget om 
den af vinet ännu fuktiga munnen. »Jag har visserligen smakat 
af den här drycken, men jag gjorde det för den Heliga Jungfruns 
skull.»

»För den Heliga Jungfruns skull -- hvad är det du säger?»

»Detta vinets namn påminde mig om den Heliga Jungfrun, 
och jag kom så att tänka, att det kanske vore min skyldighet 
att i det samma tömma en skål till den Heliga Jungfruns ära.»

»Nå, det kunde du visserligen hafva haft något skäl till, 
broder Ambrosio; men det kunde ju åtminstone hafva skett 
med måtta.»

»Med måtta ... ack, det var så välsmakligt, och så fick 
jag dessutom en uppenbarelse.»

»En uppenbarelse?»

»Jag tyckte mig se den Heliga Jungfrun sjelf vid min 
sida, och jag hörde henne tydligt säga: 'Drick, min son, -- 
sker det till min ära, så är det en god gerning, du gör; och 
så drack jag litet till ...»

»Och så blef du så redlös, att du icke visste, hvad du 
gjorde; och så nöjde du dig icke med att sitta här, utan gick 
utom klostret och bar dig oskickligt åt ute hos det beskedliga 
landtfolket.»

»Gick jag utom klostret!» upprepade patern och spärrade 
vidt upp ögonen. »Har jag icke suttit här hela tiden?»

»Ja så, du mins icke nu, att du rusig och raglande gått 
ut ur klostret och till närmaste bondgård, -- mins icke, att du 
der först gjort dottern i huset giftermålsanbud och strax derpå 
fört ett lika ohöfviskt tal till hennes moder?»

»Nej, det minnes jag icke», stammade den glömske 
klosterbrodern.

»Men jag vet, jag, att det så är; och det veta dessutom 
alla de, som sett dig i detta ditt förnedringstillstånd. Erkänn 
derföre nu, att du svårligen hafver syndat.»

»Pater, peccavi!» svarade pater Ambrosio och böjde sitt 
hufvud ödmjukt inför den förbittrade förmannen.

»Och nu» ... fortfor priorn åter, men blef i samma 
ögonblick hastigt afbruten af en klosterbroder, som med andan i 
halsen kom nedrusande i källaren.

»Hans Högvördighet biskopen är här», ropade denne, »och 
den Helige Fadren i Rom blef i går förklarad 'ofelbar'.»

»Blef han?» utropade priorn och lyftade båda händerna 
mot höjden. »Då är också hans kyrka ofelbar!»

»Och vi, dess tjenare, äro äfven ofelbare», sade Octavio 
lifligt och skyndade med priorn och den sist anlände 
klosterbrodern hastigt uppför källartrappan.

Men i deras spår kom pater Ambrosio raglande med 
buteljkorgen på armen och hördes derunder hickande framstamma: 
»Jag är också ofelbar ... ofelbar ... bar!»



Sommaren.

Våren fyllt sitt värf, att ljuft försona 
Med ett nyfödt hopp hvad vintern bröt, 
Sommar'n nu på höjd, i dal ses trona 
Med en skatt af mognad i sitt sköt;
Floras älsklingar, de blygsamt slutna, 
Purprar hennes andedrägt så varm, 
Och af kyssar eldigt öfvergjutna, 
Välla rosor upp vid hennes barm.


Hon beströr med gifmildt fulla händer 
Åkermannens plöjda teg med guld, 
Der hon sväfvar öfver Nordens länder, 
Lik en ymnighetsgudinna huld. 
Allt, hvad odlarn anförtrodde jorden, 
Genomströmmas varmt af hennes glöd, 
Och så mognar äfven här i Norden 
Någon gång en drufva purpurröd.

Öfverallt hon skapar pelarsalar, 
Som mot himlen höja sin kupol, 
Och hon högtidsmyckar berg och dalar 
För en blomsterfest vid nordlig pol; 
Solen står ännu vid midnattsstunden 
Öfver jordens fägring qvar på vakt, 
Medan trasten, gömd i gröna lunden, 
Vekt besjunger all naturens prakt.

Lätt och ljudlöst öfver blomstersängen 
Liten elfva gladt i ringdans går, 
Och hvarhelst hon sväfvar öfver ängen, 
Glittra perlor grant i hennes spår; 
Men från stranden af den klara bäcken 
Ljuder sången trånande och ömt, 
Folktron hviskar sakta: »Det är Näcken, 
Som om en försoning åter drömt.»

Snart, ack! allt för snart är sommar'n skriden 
Med sin fägring och sin poesi, 
På sitt timglas skonlöst pekar tiden, 
Och, en hägring likt, är allt förbi. 
Låt oss under alla skiften hoppas 
Dock och glädjas åt hvad himlen gaf, 
Hösten utsår frön, som skola knoppas 
Åter, nästa vår, på sommarn's graf.

L....n.



Ett misslyckat frieri.

Berättelse ur skånska folklifvet, af Anna A.

Solen hade nyss stigit upp ur ån hemmavid och bröt sina 
strålar så grant mot de små krusningar, morgonvinden 
gjorde på vattnet, och mot de af daggperlor öfversållade 
blommorna och gräsen, att jag nästan blef solblind, då jag 
försökte se derpå.

Vi hade vår ensamma »bleka» på sluttningen nära
gården, der solen »låg på» som starkast. Nedanför
låg ån, och ibland, när det var vårflöde, steg hon
ända upp på blekan; det var då roligt att se, huru de
hvita väfvarne fingo den ena öfversköljningen efter
den andra, under det de fyra pilarne och den ensliga
höga apeln vid gårdsfönstren ruskade vemodigt på sina
lockiga hufvuden.

Jag hade just kastat mina fyra väfvar från skuldran
och fattat träklubban för att pinna ut dem, då jag
hörde bullret af en vagn från landsvägen. Vår gård låg
invid färjstället, och alla åkande, som skulle sättas
öfver, brukade alltid sakta färden utanför och talade
då vid, ifall de voro bekanta. Jag hann knappast se
mig om, förrän en bekant röst tillropade mig:

»Det var rätt, gör hemgiften i ordning, för nu kommer
jag snart!»

Det var Anders Anderssons Anders, den hyggligaste
»pågen»Påg = pojke, ogift karl. 
i byn. Vi hade »gått och läst» på samma
år -- se'n dess taltes vi vid, då vi händelsevis
råkades. Anders körde nu in till staden med ett
lass bränntorf.

»Ja, jag kan tro det», svarade jag; ty Anders'
föräldrar voro rikare än mina, derföre tänkte jag,
att han narrades med mig.

»Kommer någon annan förut, så säg nej, hör du det;
folket säger, att Ola Mattisson har godt öga hit
emellanåt.»

»Säger det så? Talar det inte om, hurudant öga jag
har till honom?»

»Du vill inte, påstås det.»

»Den gången ljuger folket inte.»

»Förargligt, att detta stället skall ligga så nära
landsvägen!»

»Tror du inte, att den höga apeln och de fyra pilarne
skydda oss för landsvägsdammet?»

»Du vänder då till allting! Jag mente, att Ola
Mattisson har så lätt för att komma hit, eftersom
han ofta reser in till staden!»

»Låt honom komma; han går, som han kommer, med tomma
händer och gäckade förhoppningar.»

»Det hörs på dig, att du har gått i 'köpsta'skola', Karna!»

»Jaså.»

»Men det skadar inte, att du vet och förstår lite mer än 
'grebborna'Grebba = flicka, ogift qvinna. 
i byn, för de gå sådana, som de
föddes till verlden -- de stå som nöt på husförhören.»

»Den, som vill vara nöt, så må han; men inte ser jag,
hvarför Gud skulle gifvit oss krafter och förmåga,
om icke hans mening var, att vi skulle använda
dem. Nog kan jag pinna ut min väf, och väfva den med,
lika ordentligt som grebborna, fastän jag på lediga
stunder öfvar mig i läsning eller skrifning; derför
så tig med 'köpsta'skolan', annars vill jag inte
höra på dig.»

»Farväl med dig! Kanske jag får se en glimt af dig
i qvällningen, när jag kommer om igen?»

»Kanske.  Farväl med dig!»

Han körde, och jag fortsatte med mina väfvar.

Det blef så sorgsamt inom mig, der jag så gick i
det daggiga gräset. Jag såg Anders färdas öfver på
färjan och försvinna bakom backen på andra sidan
ån. Böljorna började spela; små hvita skyar drogo
förbi åt hafvet till; fjärilar fladdrade kring
majblommorna och myggorna svärmade i solljuset. Jag
tänkte på min fader, som jag för ett år sedan följt
till sitt hviloställe på kyrkogården. Månne de döde
veta något om de lefvande? Kanske såg han mig,
der jag gick tyst och ensam? Som barn hade jag
alla aftnar somnat vid ljudet af de aftonpsalmer,
han sjöng; ofta fick jag följa med honom ut i ängen,
och han talade för mig om den store gode Guden, som
gjort allt omkring oss så herrligt och som blifvit
menniska för vår skull. Då glänste tårarne i hans
ögon. Min moder var en duglig och rask qvinna, men
min fader fick sjunga och läsa ensam; hon hade intet
sinne för de öfversinliga tingen. Nu kände jag mig
så ensam, då min fader var för alltid borta.

Ett par böss-skott från vårt hus låg en liten
»plattgård»; der bodde en afskedad kapten, med stor
familj; barnen voro nu uppvuxna; då de voro små,
vistades en lärarinna i huset, och mina föräldrar
hade ställt om, att jag någon tid fick begagna hennes
undervisning, gemensamt med kaptenens barn; deraf
kom det sig, att Anders brydde mig med köpsta'skolan.

Nu lefde kaptenens flickor mest för att roa sig; jag
måste arbeta. Vi hade icke något egentligt umgänge
med hvarandra.

Mor och jag liksom leddes vid, i synnerhet när det
led mot hösten; qvällarne blefvo långa och mörka och
stormen hven kring knutarna. Ola Mattisson tyckte
jag alls icke om, kär i Anders var jag visst icke;
helst skulle jag velat fara bort, långt, långt bort,
dit de hvita skyarne foro. Jag skulle velat se Jordan,
Galiléen, Jerusalem och alla de der ställen, min fader
så ofta nämt; men öfvertygad om, att detta var en
omöjlighet, önskade jag, att Anders snart måtte komma, 
innan balsaminerna,   som nyss börjat knoppas inne
i fönstren, fällde sina blommor.

*

Senare på qvällen, då jag kom utifrån ängarne, der
jag varit for att mjölka, kom Anders från staden,
men i sällskap med flera åkande från byn; de körde
fort; Anders ropade endast: »god qväll!» kastade åt
mig ett par stora röda äpplen med sådan fart, att de
nära på slagit det ena mjölkkruset ur handen på mig,
och så for han sin väg; andra främmande skulle komma
den qvällen.


2.

Jag hade tvenne bröder, som begge voro gifta och
bosatta i närmaste by hinsidan ån, der de ägde hvar
sin jordlott och hvar sitt snygga rödmålade hus. Den
ene var dock icke lycklig i sitt äktenskap; han,
liksom far och jag, tyckte, att »lifvet är mer
än maten», men hans hustru lefde endast för mat
och granna kläder, hvarföre det icke fanns någon
öfverensstämmelse mellan dem.

Han talade dock nästan aldrig om sina husliga
svårigheter. Man och hustru »skola vara ett»; den
ena parten bör derföre icke tala illa om den andra --
eller för någon menniska, hvem det än måtte vara,
beklaga sig öfver sitt andra jag -- sådana voro min
brors åsigter.

Ofta brukade denne broder helsa på hemma. Nu hade min
envise friare, Ola Mattisson, varit åt det hållet;
med honom hade han följt med till oss, för att
stanna hemma öfver natten. Ola kom äfven in med och
helsade på.

Som det hos den välbergade allmogen i vår provins
är brukligt, att hvarje ankommande bekant skall
trakteras, hvilken tid han än anländer, så fick jag
brådt om med att tillaga den vanliga, i hvardagslag
brukliga undfägnaden, nämligen stekt fläsk, förlorade
ägg samt bohvetegröt, Tjenstepigan var mig dervid
behjelplig, under det mor blef inne för att hålla
sällskap med gästerna; hon dukade under tiden
och framsatte på bordet den stora silfverbägaren
(»silfstopen»), som var ett arf från farfar och som
vi brukade dricka välgångsskålar ur, i hembrygdt öl,
om jularne och stundom äfven vid andra högtidliga
tillfällen; men jag förstod icke, hvarför mor framtog
honom den der qvällen.

När jag då och då var inne, hörde jag Ola beskrifva,
huru han byggt sin nya gård, huru många kalfvar,
lam och föl, han tänkte hafva till »pålägg»
(d. v. s. uppföda dem), huru han skulle »träla» för
att kunna sätta in i sparbanken så och så mycket om
året, huru hans tjenstfolk skulle få lefva vintern
igenom på blandbröd och sill, emedan han, för att få
penningar till sparbanken, skulle sälja både rågen
och svinen, o. s. v. Under det han så talade, tittade
han under lugg bortåt det håll, jag var, för att se,
om det rörde mig.

Jag tänkte: »Hvad gagnar det menniskan, om hon
förvärfvar hela verlden och tager skada till sin
själ?» Sedan jag temmeligen länge stått i dylika
funderingar ute vid spiseln, sysselsatt med att koka
den omtalade gröten, kom min broder ut till mig, satte
sig på träkubben, der vi brukade hafva vattenämbaret
stående, och sade:

»Du vet väl Olas ärende, kan jag tro?»

»Det är väl det vanliga?»

»Ja, det skall väl nå'n gång afgöras. Ola är en
välbergad karl, en rask arbetare; men, men ... inte
vill jag tro, att du är den qvinna, som passar för
honom, ty han är en riktig mammons träl, det säger
jag, utan att förtala honom.»

»Ja, han har säkert alldeles glömt, att han och
andra hafva en odödlig själ, som inte är hjelpt genom
insatser i sparbanken.»

»Du har väl intet tycke för honom?» 

»Jag, tycke för en sådan. Nej, då skulle jag icke brås 
på far så, som jag gör.»

»Men mor har så godt som sagt ja; du ser, hon har
redan tagit fram silfverstopen.»

»Han skall snart komma i skåpet, innan vi gå till
bords, så hoppas jag Ola begriper meningen.»

Då maten var färdig och inburen, gick jag in, tog
bägaren och satte den på sin plats i skåpet.

»Låt vara den der», bad Ola och gaf mig en blick under
lugg, i det jag tyckte, att de rödaktiga hårstriporna
nästan reste på sig.

»Nu fattas det mig bara en häst, ett par ungkreatur
och en stor kopparkittel till brygd och byk. Jag har
sett en sådan stor en i köket der ute, och den får
väl Karna, vet jag?» frågade Ola.

»Om än jag det får, hvad nytta har du af det»,
svarade jag och låste skåpet.

»Nej, det är rätt, du vill väl inte 
kölna på denKölna på den = elda under den.,
men den blir ju ändå vår och så lemna vi den i arf
efter oss med samma förbehåll, när vi bli gamla,
så går han aldrig ur slägten.»

»Jag vet inte riktigt, hvad du menar», invände jag.

»Smaken nu på det lilla, vi hafva, så få vi talas
vid om det andra se'n», uppmanade mor, och Ola lät
icke bedja sig två gånger.

»Ola har sin nya gård färdig nu», började mor.

»Det var roligt för honom, det», svarade jag.

»Sådana påga, som jag, får en allt leta efter», menade Ola.

»Det tror jag alldeles», svarade jag och såg på bror min.

»Ja, inte känner jag många sådana, som du», tillfogade denne.

»Största delen af pågana nu för tiden kunna läsa
innantill», anmärkte jag, ty Olas högfärd plågade mig.

»Men hvad ha' de, hvad ha' de på kistbottnen? Det är
ingen i hela er by, som går upp mot Mattis Månsons
Ola i Själlösa. Han kan arbeta, som en slaf; han
kan svälta, om det gäller, bara för att få låna
ut pengar.»

»Det är han känd för», anmärkte jag.

»Men kommer någon go' vän och helsar på, då är inte
Ola den, som inte har råd att traktera honom -- då
finnes det mat i huset, bränvin med.»

»Tagen och äten, sen inte på, att det är så litet»,
bad mor -- fastän der fanns öfverflöd af mat på bordet.

»Karna är inte van vid hvarken att svälta eller träla,
derför är hon ingen qvinna för dig», invände min bror.

»Jag ämnar inte svälta henne; jag säger bara, jag
kan svälta, om det gäller», fortfor Ola.

»Ja, det är så godt, att du söker dig om efter någon
annan att göra dig goda dagar tillsammans med, ty du
får hvarken mig eller kopparkitteln», svarade jag.

»Jaså. Men det kan jag lofva, att ingen 
qvinnaQvinna = hustru.
i hela vår by skall komma till kyrkan med grannare
vagn, blankare ök och snyggare silkeduk, än min.»

»Tack skall du ha, Ola; men jag afsäger mig ändå
den lyckan.»

»Besinna dig, innan du säger bestämdt nej», bad mor.

»Hvad har du då emot mig, om jag får spörja?»

»Det kan jag just inte säga, men det gör ju det
samma; jag passar inte för dig, Ola, för du är för
verkeligVerkelig = girig.. 
Jag har för längese'n kommit underfund
med, att jag har en själ.»

»Hvem har inte det?  Nu snackar du i barndom, tror jag.»

»Åh nej, var inte rädd! Karna vet allt, hvad hon
säger; trodde du på, att du hade en odödlig själ, så
lade du inte hela din sträfvan i att samla ägodelar,
som rost och mal förtära.»

»Ja så, det låter på det viset. Ja, jag var dum,
som inte tog en 'bönaman'Bönaman = förespråkare. 
med mig, för jag är för uppriktig, det är saken.»

»Det är ju bra för den, som får dig, att hon lär
känna ditt tänkesätt, Ola, så kan hon taga med sig
en fjerding ål eller något och hålla sig med, då du
dömmer henne till sill och blandbröd.»

»Gör inte narr af mig, Karna! LikareLikare = bättre. 
påg, än jag, får du titta efter, det säger både jag och Ola med.»

Ola steg upp och slog handen i bordet.

»Vi kunna ju skiljas i all vänskaplighet», invände
mor; »jag hoppas, att hvarken Ola eller Karna dö så
snart; vi råkas väl och få talas vid än en gång.»

»Jag lofvade visst att blifva din bönaman», tillfogade
min bror, »men jag kände inte så noga till ditt
tänkesätt; jag ser nu, att du och min syster alls
inte passen för hvarandra; hon är en konstig qvinna,
hon; har varit van vid ett godt hem, se'n hon föddes:
du skulle blifva illa belåten med henne, derför kan
jag inte tillstyrka ert giftermål.»

»Jag är viss om, att Ola inte tycker bättre om mig,
än om hvilken annan grebba som helst, som kan få med
sig så pass, som jag kan få», fortfor jag.

»Men se, jag känner ingen, som det kan», svarade Ola,
»men jag får höra mig för.»

»Men in i himmelen kör du inte med din granna vagn
och dina blanka ök, kom ihåg det, Ola; och är din
tillkommande qvinna af ditt tänkesätt, får hon stå
utanför, hon med, om du än svepte henne i silkedukar
från topp till tå. Karna var den, som sa' det! Och
nu behöfver du aldrig mer komma åt detta hållet för
hennes skull, hvarken ensam eller med bönaman.»

*

Så slutades Olas frieri, hvarefter han, sedan han
styrkt sig med »en drick öl», sade oss ett kort farväl
och körde sin väg. Min bror stannade öfver natten, men
mor ville inte blifva riktigt 
snackesamSnackesam = pratsam. den qvällen.

*


3.

Det  var en söndagsförmiddag   samma år   frampå hösten.

Jag hade kommit för tidigt till kyrkan, och i stället
för att gå in i någon stuga i byn och vänta, tilldess
det ringde samman, gick jag in på kyrkogården till min
faders graf, kring hvilken mina bröder och jag kort
förut planterat en häck af snöbärsbuskar. Hon lyste
ännu grön och vacker i solen, och jag ökade hennes
fägring med lavendel och ringblommor, som jag plockat
hemma i hagen, der min fader sjelf planterat dem.

Der stod jag ensam bland grifterna. Ett tåg af
flyttfåglar, vilda svanor, tror jag, drog förbi öfver
kyrkspiran, så att det hven i luften; sedan tyckte
jag, att det blef nästan tystare, än förut.

Gräsen på grafven nickade mot mig så hemlighetsfullt,
som om de velat berätta någon saga om hjertat, som
multnade inunder dem; myrorna krälade på kyrkmuren
och hade gjort sig en riktig landsväg förbi grafven;
flera hundrade af dem sutto på ett halfmurknadt litet
ben, som blifvit uppkastadt vid någon begrafning och
som man förgätit hölja på igen.

Den svarta porten gnisslade i det samma -- det var
Anders, som kom.

»Åh, se, att du står här; tack för sist!»

»Tack!   Jag väntar på, att det skulle ringa.»

»Det gör väl det i rappet. Hur står till med dig nu
för tiden?»

»Åh, bra; men jag leds efter far, fastän det kanske
är orätt, för han har det nog godt, hoppas jag:
han ville nog inte byta.»

»Han sofver lugnt.»

»Det är inte det, jag menar, Anders. Jag tänkte på
hans själ.»

»Jaså!»

»Att en »sofver godt» i jorden är ju bara ett
talesätt, liksom då man talar om »frid öfver stoftet»;
stoftet är liflöst;
på det viset få vi nog frid allesamman, så att deri
hafva menniskorna rätt. Hå hå ja! Bäst som vi gå
här på den stora begrafningsplatsen, så ringer det,
och så stoppas vi ned.»

»Du är alltid så allvarsam.»

»Åh ja; men är då lifvet just nå'nting att skratta åt,
tycker du?»

»Det säger jag inte!»

»Taga lifvet allvarligt är väl inte det samma, som
att hänga läpp?»

»Det säger jag inte heller.»

»Men nu för tiden vill folk så gerna antingen det ena
eller det andra: skratta sig genom verlden eller lipa
sig genom henne; det är bestämdt galet begge delarne;
men taga lifvet allvarligt tror jag vara det rätta;
det trodde far med. Jag tror så visst, han är lycklig,
för han lefde som en kristen.»

»Ja, han var en föresyn för många.»

»Han inte bara läste, utan han bevisade i sitt
lefverne, att det, han läste, det trodde han på,
till skilnad från Springare-Malena. som bara har sin
kristendom i munnen.»

»Ja, den gudsfruktan, som inte gör en till en
rättskaffens, bra menniska, är bestämdt ingen
gudsfruktan alls; för den, som älskar Gud, vill
också göra hans vilja, det vet du ju prosten sade,
då vi läste oss fram.»

»Ja, det är så sant, som att Gud är Gud. Nu ringer det.»

»Vänta litet! Har du tänkt på det, jag sade till dig,
när jag körde förbi ert sist?»

»Åh, nej! Inte vidare. Du har ju flera tusen daler
mer, än jag.»

»Men slå vi ditt och mitt ihop, så blir det ändå mer.»

»Bara jag inte då ibland får höra, att jag hade för litet?»

»Jag smakar inte bränvin.»

»Du rör aldrig kort heller, vet jag?»

»Sådant har aldrig roat mig; har jag inte det, som
är bättre? Några böcker har jag, kan låna fler; får
jag inte sällskapa med folk, som har sinne för annat,
än det, som dåligt är, så kan jag ju läsa eller gå ut
och se på Guds verk i naturen: hon är allt en grann
och uppbyggelig bok, hon med.»

»Jag menar, vi tycka det samma.»

»Då har jag ditt jaord, Karna?»

»Jag får väl snackaSnacka = prata. 
med mor och bröderna först. Vill
du blifva en sådan hedersman, som far min, Anders?»

»Jag skall frestaFresta på = försöka. på, 
Karna. I denna dag skall jag
köra hem till ert och hafva min far med.»

»Välkomna då!»

Vi gingo in i kyrkan.

*

Frampå qvällen kommo Anders och hans far, och jag
hade då ingenting emot, att mor tog fram silfstopen.

Snart derefter fick hon ställa till bröllop;
men dessförinnan timrades en särskilt kammare åt
mor. Fönstret vette åt ängarne och »blekan».

Ibland om sommarqvällarne går jag derin och står och
tittar genom rutan i solnedgången, då ängarnes blommor
skifta som grannast och jord och himmel »gå i ett»
långt bortom äng och sjö. Jag känner då, att min gamla
reslust är qvar, men jag får nog inte tillfredsställa
den, förrän jag reser dit, som far rest före mig;
jag tror, att han minnes mig och väntar på mig; men
då jag tänker på Anders och på våra två små flickor,
som springa och jaga fjärilar utanför mormors fönster,
beder jag Gud, att jag ännu många år skall få stanna
hos dem.

(Slut.)

Ett reseäfventyr.

Berättelse af Marie Sophie Schwartz.

Tåget från Paris hade anländt till Köln.
En förfärlig villervalla uppstod. Endast några
minuter -- och det skulle åter fortsätta sin ilande
fart.

En ung man med resväska i handen tittade in i flera
af andra klassens kupéer. Sällskapet, som befann
sig i dem, tycktes icke hafva behagat honom; han
lät aldrig sina ögon länge hvila på någon, utan gick
hastigt vidare. Slutligen stannade han vid en kupé,
hvars dörr var tillsluten, synbarligen i den tron,
att den var tom. Den unge mannen tittade in, och då
han märkte, att endast tre personer funnos der, två
herrar och ett fruntimmer, tog han plats midt emot en
ung, mörk kavaljer, som satt vid sidan af dörren. I
de två motsatta hörnen sutto en äldre herre och dam,
iklädd en grå resekostym och en bredskyggig hatt. Hon
hade ansigtet vändt ifrån den inträdande och var helt
och hållet upptagen af hvad som passerade utanför.

Gubben der är bestämdt en gammal engelsman med
sin åldriga lady, tänkte den unge mannen. Det der
sällskapet skall förhålla sig stilla, och jag löper
således icke fara att blifva störd af något onyttigt
prat. Den svartögde gossen, midt emot mig, är antingen
fransman, italienare eller spanior, så framt han
icke är mexikanare. Hvarför betraktar han så envist
den gamla engelskans nacke? Inbillar han sig, att
hon är ung och skön? Det engelska helgonet vill ej
visa oss sitt ansigte, för att ej taga sydlänningen
ur de illusioner, han möjligen gjort sig. Qvinnorna
äro sig alltid lika.

Här afbröts han af att tåget sattes i rörelse. Gubben
i hörnet intog en beqväm ställning, sträckte ut sig på
soffan och yttrade på svenska till sin följeslagerska:

»Carna, jag slår mig i ro. Den nye reskamraten ser
ganska hygglig ut, och du bör kunna räkna på ett
lika godt sällskap i honom. I fall jag icke vaknar vid
nästa station, så erinra dig, att vi hafva betalt för
fyra platser och att det således endast är tillåtet
för två att komma in i kupéen.» Den gamle herrn
tillslöt ögonen och tillade: »Nykomlingen tycks vara
fransman, liksom den andre.»

»Ni misstager er», min herre, inföll denne, »jag är
svensk, liksom ni.»

»Det fägnar mig mycket», förklarade gubben med ett
fryntligt leende och reste sig från sin halfliggande
ställning. »Jag blir alltid glad, då jag under en resa
i utlandet sammanträffar med landsmän.» Han räckte
svensken handen, och de utbytte en handtryckning,
hvarefter gråhårsmannen återtog sin beqväma ställning.

Ägarinnan af den bredskyggiga hatten vände sig mot den
unge mannen. Han fästade dervid blicken på henne och
de stora bruna ögonen vidgades af öfverraskning, då de
fästades på ett ungt, vackert och förtjusande ansigte.

Carnas kinder fingo en varmare färgton, under det
han betraktade henne. Det låg i hela hans blick en
tydligt uttalad beundran.

»Se så, Carna», återtog gubben, »prata med vår
landsman, så blir tiden icke så lång! På det
konversationen må gå desto lättare, vill jag
presentera för er, min herre, öfverste Lodén med
dotter. Kanske ni vill vara så artig och säga oss,
hvem ni är.»

»Mitt namn är Oscar Klingström, löjtnant vid svenska
flottan», svarade den unge svensken och blottade
sitt hufvud.

Efter denna presentation tillslöt öfversten
ögonen. Ovisst är, huruvida något samtal kommit i
gång, så framt icke Klingströms vis-à-vis vändt sig
till den unga qvinnan med några betraktelser öfver
Rhentrakten. Han talade franska, Carna svarade på
samma språk och snart var ett ganska lifligt samtal
inledt mellan dessa tre för hvarandra främmande
personer.

Från talet om Rhentraktens skönhet öfvergick man till
södra Frankrike, och Carna beskref med mycket behag
sin resa på Pyrenéerna och sitt vistande der. De unga
männen lyssnade uppmärksamt till de ord, som gingo
öfver så sköna
läppar. Deras blickar hängde fast vid hennes ansigte,
som blef hänförande, då hon talade. Snille och
känsla talade ur dessa drag, och man förstod, att
hon af naturen blifvit rikare utrustad, än qvinnor
i allmänhet.

Fransmannen och svensken voro så betagna, att de icke
hade sinne eller ögon för något annat, än flickan med
den bredskyggiga hatten. De hade utan tvifvel glömt
så väl att äta som att dricka, derest icke öfversten
vaknat och börjat tala om sin hunger och sin längtan
att middagstimman snart skulle slå. Denna lyckliga
stund inföll också kort derpå, och öfversten skyndade
ur kupéen, sägande till de unga männen:

»En af herrarne visar Carna säkert den artigheten
att föra henne till matsalen; mitt styfva ben gör det
svårt för mig att komma dit sjelf, och derför är det
fan så besvärligt att konvojera en ung dam. J skolen
säkert finna det ganska lätt.»

»Tillåt mig!» utropade båda kavaljererna på en gång
och vexlade sins emellan blickar, som tycktes säga,
att den, som icke fick äran af uppdraget, skulle
grymt hämnas på den andre.

Kanske Carna förstod uttrycket i dessa blickar och
derföre önskade slippa visa sig oartig mot någon af
dem; allt nog, hon svarade:

»Jag saknar all lust att dinera, men blefve mycket
tacksam, om ni, min herre» -- dervid vände hon sig
till fransmannen -- »ville förskaffa mig ett glas
lemonad, och ni, herr löjtnant, behagade se efter,
om jag kunde få litet frukt.»

Fransmannen störtade bort; men löjtnanten yttrade:

»Ni gaf fransmannen företräde framom er landsman,
då ni vände er först till honom.»

»Jag gjorde det just derföre, att han icke var från
samma land som jag; och i sin egenskap af främling
har han alltid största anspråket på min artighet.»

Fullt belåten med detta svar, aflägsnade sig
löjtnanten. Några minuter derefter var han tillbaka
med en korg fylld af utsökt grann frukt. Strax efter
honom syntes fransmannen med lemonaden.

»Utvälj af dessa de, som behaga er, sade Oscar, men
visa mig den ynnesten att göra det, innan monsieur
der hinner hit.»

Carna dröjde att fullgöra hans önskan, och i det
samma räckte fransmannen fram brickan med glaset,
slungande dervid en mörk blick på Oscar.

Carna tog med högra handen glaset och med den venstra
en vacker persika ur korgen. Hon beviljade således
ej det minsta företräde åt någon af dem.

»Ack, jag är förtviflad öfver, att ni en half sekund
förr fick frukten», utropade fransmannen, som hade
svårt att försona sig med, att svensken kommit före
honom. Jag vore frestad skjuta mig för pannan»,
tillade han.

Carna smålog och bad honom uppskjuta dermed, i
synnerhet som hvarken han eller löjtnanten hade
dinerat, hvilket hon uppmanade dem att göra.

De unga männen sågo på hvarandra, liksom de velat
säga: »Stannar du, så stannar jag»; men då Carna
upprepade sin uppmaning och sjelf hoppade ur
kupéen, för att promenera, följdes de åt in i
matsalen. Slumpen fogade likväl så, att äfven
denna gång löjtnanten hann först tillbaka till
Carna; hvilket satte fransmannens blod i häftig
rörelse. Han var ur humör och förmådde icke deltaga
i konversationen, förr än öfversten och de alla
tillsammans åter sutto inlästa i kupéen.

Öfversten var upprymd och glad. Maten och vinet hade
haft en lifgifvande verkan på den gamle krigaren. Han
presenterade sig nu för fransmannen och denne, en
vicomte Arthur de X., sade äfven sitt namn. Öfversten
kom genast på en förtroligare fot med vicomten. Han
roade sina reskamrater med några ganska muntra
berättelser och narrade dem, trots förtjusningsfeber
och svartsjuka, att skratta rätt hjertligt.

Under det fadern talade, satt Carna tyst och
tankfull. Hon såg ej lycklig ut, denna sköna qvinna.
Efter en timmas prat kände öfversten sig trött
och insomnade också kort derpå. Han sof,
ända tilldess tåget stannade i Berlin.

Nu blef tal om, hvilket hotell öfversten borde
föredraga.

»Jag bor alltid, då jag är i Berlin, på Hôtel
de Rom», svarade han. »Der har jag beställt
rum åt mig. Hvart ämna herrarna taga vägen?»

»Till Hôtel de Rom», genmälte båda på en gång.

»I så fall», utropade öfversten muntert, »taga vi
en vagn, och följas åt till hotellet. Vi kunna
då också, om herrarne icke hafva något deremot,
supera tillsammans. Jag bjuder er, mina reskamrater,
på hvad smaklig aftonmåltid, som står att få, den
vi intaga i mina rum.»

Bjudningen emottogs med tacksamhet, och så for man
bort från stationen och stannade först utanför
ett vackert palats vid »Unter den Linden».

Lyckan var de unga männen bevågen, ty på det eljest
med resande uppfyllda hotellet funnos tvenne rum för
dem. Det föll sig likväl så illa, att vicomtens låg
i första våningen, då löjtnanten fick ett i andra,
det vill säga i samma som öfversten. Detta förtretade
vicomten, och så kom till denna motgång också den, att
öfversten gaf löjtnanten i uppdrag att ledsaga Carna
uppför trapporna, medan han talade med öfverkyparen
om supéen. Man må derför icke förundra sig öfver, att
vicomten råkade i retligt lynne och att han visade en
oemotståndlig lust att strypa den förhatliga nordbon.

*

En half timma efter ankomsten till Hôtel de Rom voro
våra fyra resenärer samlade i öfverstens salong.

Om Carna varit vacker i sin mörka och allvarsamma
resdrägt, så var hon skön nu, då hon uppträdde klädd
i en ljus klädning och med obetäckt hufvud.

Oscar Klingström hade aldrig sett och skulle aldrig
i lifvet få se någon så fulländad skönhet, som hon,
derom var han fullt och fast öfvertygad. Då han
mottog den hand, hon räckte honom, hade han, för ett
ord af kärlek från hennes läppar, gerna offrat hela
sin timliga välfärd.

»Hon måste blifva min», tänkte han, och så tänkte
äfven vicomten.

Supéen var utsökt, vinerna fina, samtalet
underhållande och sinnesstämningen liflig. Det var
den gladaste måltid, de unga männen någonsin varit
med om; men den hade det oaktadt ett slut, och de
måste stiga upp ifrån bordet, då öfversten reste sig.

Vicomten och löjtnanten togo afsked.

»Jag räknar på ert sällskap, då jag i morgon besöker
muséet», sade Carna till vicomten, då han bugade sig
för henne.

»Skall hon besöka museet i hans sällskap?» tänkte
Oscar och sammanbet tänderna.

»Ni frukosterar ju med oss i morgon», utlät sig Carna
till Oscar, när han tog god natt af henne.

»Han skall frukostera med henne», mumlade vicomten
och skar tänderna.

Oscar och han trädde ut i korridoren. Der blefvo de
stående ett ögonblick och betraktade hvarandra på
ett ganska uttrycksfullt sätt.

»Ni gör säkert en promenad till Thiergarten i morgon
före frukosten», sade vicomten med låg röst.

»Klockan sju, det vill säga några timmar förr än
muséet öppnas», blef Oscars svar.

»I hvilket sällskap?» sporde vicomten.

»I en väns och tvenne pistolers.»

»Jag skall icke låta vänta på mig.»

Vicomten skyndade utför trappan, och löjtnanten begaf
sig långsamt in i sitt rum, under det han tänkte:

»Jag känner på mig, att jag kommer att döda honom.»

Han fattade klocksträngen och ringde. En uppassare
inträdde.

»Finnas här några flera svenskar, än jag och
öfversten?» frågade han.

»Ja, en herre, som anlände för en timma sedan»,
svarade uppassaren.

»Hans namn?»

Kyparen kunde icke erinra sig det, men gick att hämta
boken, hvaruti den nykomne skrifvit in det. När Oscar
emottog den, såg han strax under vicomtens baron
Fredrik Blixtenfälts namn.

»I hvilken våning bor baronen?» frågade Oscar.

»Den tredje, uti n:o 28», upplyste kyparen.

»Det är bra! Jag behöfver icke något vidare.»

Kyparen gick, och Oscar gjorde några slag i sitt
rum, hvarefter han tog ett ljus och begaf sig upp
till tredje våningen. Natten var långt framskriden;
men detta bekymrade honom föga. Han öppnade dörren
till n:o 28 och steg in utan alla omsvep.

Rummet var mörkt och upplystes endast af det ljus,
han höll i handen. I sängen låg en ung man försänkt
i djup sömn.

»Baron Blixtenfält», ropade Oscar.

En ed och en rörelse gaf till känna, att den sofvande
blifvit störd i sin sömn. Oscar ropade honom än en
gång vid namn.

»Hvad fan är på färde?» mumlade baronen. »Är det ni,
gamla björn, som anfäktar mig. Nu öppnade han ögonen
och stirrade öfverraskad på den nattliga gästen.

»Hvem är ni och hvem söker ni här?» frågade baronen
och satte sig upp i sängen.

»Jag är svensk officer och heter Klingström», svarade
Oscar; »och jag söker mig en sekundant för en duell
klockan sju på morgonen.»

»Och derför kommer ni midt i natten och stör mig i
min ljufva sömn!» utbrast baronen. »Är det för att
få mig att göra er den tjensten, som ni valt er tid
så illa? Tror ni, att jag har lust stiga upp klockan
sex, för att åse, huru ni får en kula eller ett 
värjstyng i kroppen? Nej, min herre, jag är sjelf utsatt
för en fara, den jag måste undfly och har nog med
att tänka på den.»

»Ni afslår således att göra er landsman en
hederstjenst?»

»Hvem fan har sagt, att jag afslår?» utropade
baronen skrattande; »jag bara reflekterar öfver
ert uppförande.»

»Ni blir alltså min sekundant?»

»På ett vilkor: affären måste vara utagerad till
klockan åtta, så att jag kan resa från Berlin half
nio. Ni skall veta, att jag flyr för en björn och att
jag dervid har haft den oturen att blifva inlogerad
på samma hotell som odjuret. Kan jag icke vara undan
till klockan nio, så anammar man mig, och då slut
med alla glada äfventyr!»

»Till klockan åtta skall allt vara slut», lofvade
Oscar.

»Godt, då kan ni väcka mig.»

Baronen lade hufvudet ned på kudden, drog täcket
öfver sig och Oscar öppnade dörren för att gå, men
hejdades af baronen, som ropade efter honom:

»Herr löjtnant, är det för ett fruntimmers skull
ni slås?»

»Ja, herr baron», svarade Oscar och lemnade rummet.

»Nå, det här var ju riktigt småtrefligt», mumlade
baronen, tillslöt ögonen och insomnade åter.

*

Klockan sju finna vi de båda duellanterna och
deras sekundanter på en dertill lämplig plats
i Thiergarten.

Afståndet utmättes, singnalen gafs och första skottet,
hvilket var Oscars, brann af och klickade. Nu var
det vicomten, som skulle skjuta. Skottet smällde,
och Oscar hade fått en rispa i handen. Sekundanterna
trädde emellan och föreslog, förlikning, men Oscar
yrkade, att de skulle fortsätta. Hans ögon lågade,
och man såg, att den lätta blessuren endast ökat
oviljan mot motståndaren. Vicomten samtyckte, och
de båda motståndarne intogo åter sina platser. Än en
gång gafs signalen och Oscar aflossade sitt skott. Nu
klickade icke pistolen. Kulan hven genom luften och
träffade vicomten i benet. Han vacklade och emottogs
af sekundanterna och läkaren.

»Hvad millioner djeflar vill detta säga?» hördes i
det samma en flämtande basstämma utropa.

Allas ögon vändes mot det håll, hvarifrån rösten
kom. Öfversten trädde fram på duellplatsen och gick
rakt emot 

baronen, som understödde vicomten, medan läkaren
undersökte blessuren.

»Har du duellerat, din lättsinnige gynnare», skrek
den gamle krigaren och blickade på baronen med ett
uttryck, som om han haft för afsigt att mörda honom.

Baronen blef vid öfverstens uppträdande hvit i
ansigtet och såg ut alldeles som en skolpojke,
som blifvit öfverraskad under utförandet af något
svårare puts.

»Hörde du ej, att jag frågade, om du slagits?»
röt öfversten.

»Visst hörde jag; men då jag endast tjenstgjort som
vittne, så ...»

»Så frågar jag, hvad du gör här i Berlin, då du
visste, att vi om tvenne dagar skulle komma hem?»
återtog öfversten.

»Jag kom för, att möta er», genmälte baronen med ett
fint leende.

»Du ljuger; men derom få vi talas vid sedan.»

Öfversten, som hitintills endast haft ögonen på
baronen, kastade nu en blick på de öfriga i duellen
deltagande personerna.

»Hvad ser jag?» utbrast han, »mina båda
reskamrater! Det är väl aldrig herrarne, som
duellerat?», tillade han på franska, ställande frågan
så väl till vicomten som till löjtnanten. Den sednare
teg. Vicomten svarade efter ett ögonblicks betänkande
och med någon ansträngning.

»Vi hafva verkligen duellerat, min herre, och det för
er dotters skull», tillade han med en blick på Oscar,
liksom han velat tillägga:

»Nu skall fadern ej tillåta, att du frukosterar med
hans dotter.»

Öfversten såg på dem och sedan på baronen och började
derefter skratta.

»Och baronen här har varit löjtnantens sekundant»,
yttrade han under fortsatt skrattande. »Det här stöter
på det löjliga, min kära Blixtenfält. Du spelar en
ganska kostlig roll», tillade han med ökad munterhet.

Baronen hade blifvit blossande röd.

»Hör på, öfverste, om hvilken af edra döttrar är här
frågan?» svarade han, med en häftighet, som visade
ett ganska lifligt intresse.

»Om din hustru, naturligtvis», genmälte
öfversten. »Elise är ju qvar i Paris, och som du
vet, har hon icke något utseende. För hennes skull
komma aldrig dueller i fråga. Mina herrar», tillade
öfversten muntert, »jag får här för er presentera
min dotter Carnas man, som varit sekundant åt sin
hustrus tillbedjare. Medgifven, att det här vore
passande för en komedi.»

Öfversten storskrattade; men baronen och de båda
duellanterna hade ansigtsuttryck, som utvisade,
att de voro allt utom roade af det spratt, slumpen
spelat dem.

Vicomten fördes tillbaka till hotellet. Löjtnant
Klingström reste med morgontåget till Stettin, för
att derifrån fortsätta resan till Sverige. Baronen
och öfversten följdes åt tillbaka till deras logis.

»Hvart ämnade du dig?» frågade öfversten i kort och
sträf ton.

»Till Paris.»

»Har du fått Carnas bref, deri hon underrättar dig
om sin återkomst?»

»Jag har erhållit det.»

»Du reste således för att slippa träffa din hustru?»

»Jag reste derför, att jag älskar friheten», svarade
baronen.

En paus uppstod. Öfversten vred sina mustascher och
såg bister ut.

»Du hade icke kunnat resa hvarken hit eller dit,
utan de penningar, du fått med Carna, då hon för tre
år sedan blef din hustru. Godt, nu har jag allting
klart för mig. Du har försummat henne, från den stund
du kom i besittning af hennes pengar, du har gift
dig af egennytta och du har gjort min älskling så
olycklig, att hon säkert legat i grafven nu, om jag ej
företagit resan till Pyrenéerna. Det kan således vara
tid på, att vi göra ett slut på det här eländet. Mitt
förslag är derför, att du fortsätter resan till
Paris och stannar der ett år. Jag lyser i tidningen
efter dig, du infinner dig icke och min dotter är
fri. Du må gerna behålla halfva den förmögenhet,
hon förde i boet; mig qvitta penningar lika, blott
jag besparas den sorgen, att längre se henne bunden
vid en lättsinnig usling, sådan som du. Hon skall
aldrig få veta, att du bott på samma hotell, som hon,
eller något, som rörer duellen. Går du in härpå?»

»Nej.»

»Och skälet?»

»Jag vill återse Carna. För en timma sedan ansåg
jag ett möte med henne som förlusten af min frihet,
men nu vill jag återse den qvinna, för hvars skull
dessa män duellerat.»

»Och sedan du återsett henne, hvad följer då?»

»Återförening eller skiljsmessa för alltid. Ett af
de två.»

Vagnen stannade utanför hotellet; herrarne stego
tigande uppför trapporna och inträdde i öfverstens
salong.

Carna stod vid ett af fönstren, med ryggen vänd åt de
inträdande. Hon bar en vacker hvit morgondrägt. Utan
att förändra ställning, sade hon:

»Jag började blifva orolig öfver, att du ej skulle
återkomma till frukosten, min far. Jag har bjudit
löjtnant Klingström att frukostera med oss.»

»Han har rest», svarade öfversten.

»Ni narras, min far», utropade Carna lifligt och
vände sig om.

»Fredrik», stammade hon då baronens och hennes ögon
möttes. Hon skyndade icke mot honom; hennes kinder
blefvo bleka och blicken sänktes.

Baronen sprang fram och fattade lifligt hennes händer,
sägande:

»Carna tycks med ledsnad återse sin man, då hon
deremot med glädje skulle hafva helsat löjtnant
Klingström välkommen, och likväl hafva vi varit
åtskilda i ett års tid.»

Carna teg.

»Hon älskar mig ej mera, hon älskar honom, hvars 
sekundant jag varit, tänkte baronen och betraktade sin
hustru. Aldrig hade han förr märkt, att hon var så
skön. Hon hade bestämt blifvit skönare, än hon varit.

»Huru har det varit mig möjligt, att vara denna
qvinnas man och icke älska henne?» frågade sig
baronen. Nu såsom alltid lydande ögonblickets
ingifvelse, sade han henne allt, hvad han erfor. Hon
lyssnade och hon slutade med att tro på hans ord,
att förlåta det förflutna och att hoppas på framtiden.

Baronen återvände med sin hustru och svärfader
till Sverige. Efter deras återkomst till hemmet
uppblomstrade för Carna den lycka, hon förut saknat
i sitt äktenskap. Den försumlige äkta mannen hade
blifvit förälskad och svartsjuk om den minsta blick,
hon gaf åt andra. Han kunde icke glömma, att hans
hustrus skönhet framkallat en duell och att han varit
sekundant åt en af sina rivaler.

Fem år hafva förflutit sedan dess, utan att baronens
af svartsjuka tända kärlek slocknat.

*

Ordet till Charad-logogryfen i föregående häfte,
s. 256: Norrsken; hvaraf fås: ok, sko, ros, nos, os,
son, sno, o, ren, kors, korn, ro, so, ek, en, kor,
sken, orre, ko, snok, kos.

Uttydning af Charaden i föregående häfte, sid.
256: Fantasi.

Uttydning af Palindromen i föregående häfte, sid.
256: Krut-turk.

Uttydning af Charaden i föregående häfte, sid. 256,
hvilken utgjorde lösning på en schack-charad uti
nästföregående häftet: Visbok.

Historiska Bilder.

LXVII.

En svensk prestson medlar fred i Europa.

För mången skall måhända denna öfverskrift låta sagolik, 
och likväl inträffade det verkligen för etthundrade 
sjuttiotre år sedan, först och främst, att Sverige 
uppträdde som fredsmedlare mellan stridande europeiska stormakter, 
och, för det andra, att den, som på fredskongressen förde 
Sveriges talan, var son af en svensk prest.

I Asby prestgård i Linköpings län lefde i förra hälften af 
sjuttonde århundradet kyrkoherden Hans Nilsson, med tillnamnet 
Eosander, och hans maka Elisabeth Larsdotter Trana, 
kyrkoherdedotter från Halla i Södermanland. De hade, såsom 
det vill synas, tvenne söner, af hvilka en hette Nils. Denne, 
som föddes i April 1636, inhämtade grundliga studier och 
inträdde i konungens kansli. Han började snart användas i 
vigtiga värf och skickades 1674 till Holland såsom kommissionssekreterare. 
Samma år blef han adlad och utbytte då fadersnamnet 
Eosander mot Lilljeroth, såsom brukligt var den tiden, 
att adelsmännen skulle bära så tillkonstlade och granna namn 
som möjligt. Nils Lilljeroth användes derefter i en ännu svårare 
beskickning, nämligen såsom svenskt sändebud vid franska 
hofvet. Här vistades han under åren 1681-1686 eller 
inemot utbrottet af det så kallade tredje plundringskriget, som 
Ludvig XIV i Frankrike förde mot tyska kejsaren, Spanien, 
Holland och England.

Lilljeroths ställning vid det franska hofvet var så mycket 
svårare, som Ludvig var högligen upptänd af harm öfver 
Sverige, emedan dess konung, Carl XI, öfvergifvit förbundet 
med honom och i stället slutat sig till hans fiender. Detta 
åter var en följd af den franska konungens öfvermod, som 
rent af betraktade Sverige som ett slags lydrike. Det gick 
så långt, att Ludvig under flera år icke underhöll något offentligt 
och högre bemyndigadt sändebud i Stockholm. Såsom 
belysande den rådande tonen i Paris, må vi anföra, att en 
fransk hertig, som, för att smickra sin konung, ämnade uppresa 
hans bildstod, ville på fotställningens fyra sidor i bild 
framställa Ludvigs fienders förödmjukande och nederlag. Så 
framställdes på en sida den tyska kejsaren, konungen i Spanien, 
kurfursten af Brandenburg och Holländska republiken såsom 
slafvar bundna vid Ludvigs fötter. På en annan sida var 
den underjordiska, trehöfdade hunden Cerberus afbildad och 
skulle häntyda på trippelalliansen af år 1668. På en tredje 
sida var konungen af Sverige afbildad i en bugande och 
ödmjuk ställning, med en krona i handen, liksom han fått den 
af den franske konungen. Den bugande konungabilden bar 
Carl XI:s anletsdrag och höll i den andra handen en fana 
med tre kronor på, till yttermera visso, att dermed menades 
Sveriges konung och ingen annan. Några rader i inskriften 
antydde, att Ludvig befallt Brandenburg och Danmark att åt 
Sveriges konung återgifva dess länder. Lilljeroth lyckades 
förskaffa sig en ritning af dessa bilder, som han hemskickade 
till sin konung, jemte en bifogad berättelse om alltsammans. 
Man kan lätt föreställa sig, huru uppbragt Carl XI skulle 
blifva. Han ville i första hastigheten återkalla sitt sändebud 
från Paris och helt och hållet bryta med Frankrike. Men 
Ludvig XIV, eljest så öfvermodig och trotsande mot de europeiska 
furstarne, afböjde detta steg derigenom, att den på konungen 
af Sverige syftande bilden blef borttagen.

Emellertid blef stoden rest med sina för de ifrågavarande 
furstarne och folken skymfliga bilder. Under det pågående 
kriget var icke förty Carl XI på Frankrikes fienders sida och 
skickade en härafdelning på 6000 man, som underhölls och 
aflönades på holländska republikens bekostnad. De svenska 
regementena afgingo från Göteborg, när den holländske 
arfståthållaren Wilhelm af Oranien gick öfver till England, år 
1688, för att blifva detta rikes konung efter den fördrifne 
Jakob II. När denne konung fått en tillflykt hos Ludvig XIV, 
utbröt kriget och fortfor i nio år, då slutligen en fred slöts 
i Rysswick.

Det var Ludvig sjelf, som gjorde första steget, i det han 
skickade sina fiender ett förslag till fredsvilkor, hvilka i sjelfva 
verket voro de bästa, dessa kunde önska. Han erbjöd sig 
nämligen att erkänna Wilhelm af Oranien för Englands konung, 
att återlemna Strassburg till kejsaren och Luxemburg till 
Spanien samt afstå Lothringen till dess hertig. Då ägde 
nämligen Frankrike hvarken norra Elsass, der Strassburg ligger, 
eller Lothringen, hvilka båda besittningar det sedermera 
erhållit, nämligen Strassburg med område vid Rysswickerfreden 
och Lothringen 1738. England och Holland, de enda 
af de förbundna, hvilka med kraft deltagit i kriget, funno 
Ludvigs vilkor antagliga, men icke så kejsaren och Spanien. 
Den förre af dessa ville fortsätta kriget, som i alla fall fördes 
af Holland och England utan synnerlig kostnad för honom, 
till dess att Spaniens gamle och oduglige konung, Carl II, 
hunnit dö -- han dog ock tre år efter fredsslutet --; då ville 
nämligen kejsaren hafva ett stort europeiskt förbund på benen 
mot Frankrike, som jemte honom var arftagare till det stora 
spanska arfvet.

Till följd häraf var det ganska lätt att hitta på skäl, 
än det ena, än det andra, för att draga ut på tiden med 

fredsverket. Först tvistade man länge om orten
för fredsunderhandlingarne. Slutligen kom man
öfverens om, att de förbundna makternas sändebud
skulle sammanträffa i Haag, de franske deremot
taga sin bostad i det ett par mil derifrån belägna
Delft. Dit anlände derför fransmännen Harlay, Crecy
och Caillères, medan i Haag infunno sig de engelska
fullmäktige, earlen af Pembroke och Edward, viscount
Villiers, samt Prior såsom sekreterare. I spetsen för
den kejserliga beskickningen anlände till Haag furst
Kaunitz, och i spetsen för den spanska don Francisco
Bernardo de Quiros.

Sverige hade blifvit antaget till medlare
vid fredsverket, och Carl XI utskickade Nils
Lilljeroth. Denne kunde naturligtvis icke taga
sin bostad hvarken i Haag eller Delft, utan tog
in i ett furstligt lustslott nära den lilla byn
Rysswick. Denna ort ligger halfvägs mellan de båda
nämda städerna. Slottet låg i en park, indelad i
regelbundna lunder och omgifven af raka kanaler,
samt öfverallt en rikedom af blomstersängar och
melonbänkar. Det tycktes vara bygdt enkom för den
samling statsmän, hvilka nu skulle sammanträda der. I
midten låg en rymlig sal, målad af Honthorst. På ömse
sidor funnos tvenne hvarandra motsvarande flyglar,
till hvilka man kom öfver särskilta bryggor genom
hvar sin allé.

Sedan en mängd till största delen betydelselösa
etikettsfrågor blifvit afgjorda, utsattes den 9
Maj till den första mötesdagen, något mer än en
månad efter Carl XI:s död, som inträffade den 5
April. På den utsatta dagen såg man en mängd med
sex hästar förspända vagnar, åtföljda af löpare,
lakejer och pager, från olika vägar nalkas Rysswick
och slottet. Det svenska sändebudet steg ut vid
hufvudingången. Vagnarne från Haag framskredo
genom den högra alléen, och de höga herrarne från
England, Tyskland och Spanien togo dervarande
flygel i besittning; vagnarne från Delft åter
med fransmännen skredo genom den venstra alléen,
och herrarne afstego i dervarande flygel. Derefter
samlades man i den stora mittelsalen inför Sveriges
sändebud, och förhandlingarne begynte. Men hvilka
förhandlingar! -- Läsaren kan icke göra sig ett
begrepp om, hvilka småsaker och eländigheter här
kommo före till behandling af allvarsamma män,
på hvilkas ord och åsigter millioners väl eller
ve berodde. Hela fredskongressen var ett narrspel,
en kedja af enfaldiga tvister, hvaråt efterverlden
måste le.

Vid första sammanträdet framlemnade fredssändebuden
från ömse sidor sina fullmakter till Lilljeroth, och
vid den andra sammankomsten, som ägde rum fyratioåtta
timmar derefter, utvexlade denne dessa fullmakter. Nu
följde en mängd sammankomster, för att afgöra sådana
frågor, som huru många vagnar, huru många hästar, huru
många lakejer och pager hvarje sändebud skulle hafva
rätt att medföra till Rysswick; vidare om lakejerna
skulle bära käppar eller svärd, om de skulle hafva
pistoler i hölstren, hvem som skulle intaga främsta
platsen, då de visade sig tillsammans offentligen,
och hvilken vagn skulle köra främst på gatorna.

De kejserliga sändebuden gjorde anspråk på att
sitta öfverst vid bordet. Detta ville don Francisco
Bernardo de Quiros icke medgifva. Kurfursten
af Brandenburg jemte andra hade äfven sändebud
närvarande, och åt dessa ville icke furst Kaunitz
medgifva »excellens-titel». Brandenburgaren
yttrade hotande: »Får jag icke kallas excellens,
så skall min herre draga sina trupper ur Ungern.»
Kejsaren hade nämligen samtidigt krig med Turkarne,
hvartill han fick hjelp af de tyska riksfurstarne. De
kejserliga sändebuden yrkade vidare att få ett rum
för sig sjelfva i slottet och att få en särskilt
plats på gården anvisad för sina vagnar. Detta
anspråk förklarades af alla sändebuden från de
förbundna makterna såsom högst otillbörligt, men en
hel sammankomst upptogs med endast denna barnsliga
tvist. Hade nu Lilljeroth, såsom hvad man kan finna,
åtskilligt besvär och bråk med dessa tvister mellan
de förbundna rikenas målsmän, så faller det af sig
sjelffc, att frågorna mellan dem och fransmännen
icke heller skulle vara så lätta att lösa. Den ena
löjligheten gaf icke heller den andra efter.

Så såg man Harlay och furst Kaunitz med den yttersta
noggrannhet gifva akt på hvarandras ben. Ingendera
ville nämligen närma sig den andre hastigare, än
denne gick honom
till mötes. Sådant hade icke varit förenligt med den
kronas värdighet, hvars talan han förde. Derför hände
det, när de kommo in genom hvar sin dörr i den stora
mittelsalen, att om den ene märkte sig händelsevis
hafva gått för fort, så vände han om till dörren igen,
och då måste äfven den andre göra det samma, och
så började den ståtliga menuetten å nyo. Ännu värre
var det, när fransmännen kommo fram med en skrift,
uppsatt på deras eget språk. Nu rörde tyskarne upp
himmel och jord. Det var nämligen vanligt den tiden,
att alla statshandlingar de europeiska folken emellan
uppsattes på latin. Fransmännens djerfhet att begagna
sitt språk var derför en upprörande nyhet, det var
en skymf -- sade man -- mot det heliga romerska (det
tyska) rikets värdighet, en kränkning af oberoende
staters rättigheter. Man protesterade derför emot
detta tilltag och ville icke veta af den inlemnade
skriften, förr än den blifvit öfversatt på latin.

Till dessa obetydligheter hör äfven sättet för
tillkännagifvandet af Carl XI:s död. En hvar,
som var närvarande vid mötet, visste så väl, att
detta dödsfall timat, som att Carl XII uppstigit på
Sveriges tron; men hvarken Lilljeroth sjelf eller
någon annan låtsade derom. Det var nämligen stridande
mot etiketten, att visa sig hafva någon kännedom om
denna sak, förr än Lilljeroth gifvit den formligen
tillkänna, och detta kunde icke denne göra, utan
att begå ett lika stort etikettsfel, förr än hans
vagnar och betjeningen blifvit klädda i svart. Men
veckor gingo åt, innan vagnmakarne och skräddarne
hunnit blifva färdiga med sina arbeten. Först den 12
Juni kom Lilljeroth åkande till Rysswick med vagn och
lakejer vederbörligen i sorgdrägt, och nu förkunnade
han för de församlade, att det behagat den högste att
hädankalla Carl XI. Alla sändebuden beklagade nu den
sorgliga och oväntade händelsen samt begåfvo sig hem
för att aflägga sina guldbroderade kläder och ikläda
sig sorgdrägt.

Vid samma tid började utsigterna till fred allt
mera försvagas, och Lilljeroth förtviflade om
att kunna inverka något på spaniorernas halffåniga
stolthet och på de kejserligas sjelfviska politik. En
historieskrifvare påstår till och med, att det svenska
sändebudet icke hade någon synnerlig böjelse att
påskynda ärendena. Han skulle gerna hafva hållit på
att medla i evighet, för att fortfarande få intaga
sin betydande och framstående ställning mellan de
tvistande. Huru dermed i sjelfva verket förhåller sig,
veta vi icke att säga.

Emellertid brann den kraftfulle konung Wilhelm af
otålighet öfver den snäckgång, hvari sakerna gingo
i Rysswick. Han sände en pålitlig och rättskaffens
general vid namn Portland, som vände sig rakt fram
till en af de franska marskalkarne, hertigen
af Boufflers, hvilken med Ludvigs tillåtelse
sammanträffade med engelsmannen. I slutet af Juni
ägde detta möte rum i en liten stad mellan Brüssel
och Mons. I en trädgård gingo de allena ett par timmar
upp och ned och uträttade derunder mer, än sändebuden
i Rysswick på lika många månader. Fem sådana möten
höllos i fria luften; vid det sjette uppsattes
frukten af deras arbete skriftligen i ett litet hus,
der Portland låtit anskaffa bord, pennor, bläck och
papper. Hela fredsunderhandlingen mellan England och
Frankrike var gjord inom Juli månads utgång.

I Rysswick blef detta sätt att underhandla föremål för
många anmärkningar, åtlöje och förnämt förakt. Det
var ju något alldeles oerhördt i kristenheten,
att en fred skulle kunna åstadkommas derigenom, att
tvenne män gingo upp och ned under några äpelträd,
utan vederbörliga fullmakter, utan skriftvexling,
utan medling, utan protokoll och, framför allt,
utan att räkna hvarandras steg eller kalla hvarandra
excellens. Allt detta var något högst oordentligt
och opassande. »Det är besynnerligt» -- yttrade dock
den kloke och förståndige Harlay -- »att generalerna
göra fred, under det ambassadörerna föra krig.»
Spanien ville med högdragen likgiltighet icke låtsa om
alltsammans; de kejserliga förundrade sig öfver, att
Wilhelm kunde understå sig att underhandla, utan att
rådfråga deras herre. Och der sutto de höga herrarne
och kifvade om småsaker. Konung Wilhelm retades af
sina bundsförvandters

oförnuftiga beteende, och lyckliga tillfälligheter gjorde, att 
Frankrike stämde sina fordringar allt högre.

Den 10 Juli framställde ännu Frankrike billiga vilkor för 
freden, men fordrade, att de skulle antagas till den 21 Augusti. 
Denna dag gick, och det var lika när. Då förkunnade de 
franska sändebuden, att konung Ludvig beslutat behålla Strassburg, 
men att han, om de sålunda förändrade vilkoren icke 
voro antagna före den 10 September, ansåg sig äga frihet att 
ytterligare höja sina anspråk. Detta jemte konung Wilhelms 
bestämda hållning verkade. Den 10 September sammanträdde 
Frankrikes, Englands, Spaniens och Hollands sändebud i slottet 
vid Rysswick. Men äfven vid detta tillfälle uppstod en lång 
tvist om, hvem som skulle underteckna först. Klockan var 1 
på morgonen den 11:te, innan denna vigtiga fråga blef afgjord. 
Innan alla dokumenter voro färdiga, började dagen gry. 
Derefter började bugningar och lyckönskningar mellan sändebuden, 
och så var då ändtligen freden en afgjord sak. Kejsaren fick 
betänketid till den 1 November; men detta vållade icke någon 
förlängning af kriget.

Nils Lilljeroth, som samma år blef upphöjd till friherre, 
uppträdde äfven sedermera i åtskilliga svåra beskickningar. Han 
hade bland annat den tillfredsställelsen att inlemna en omständlig 
berättelse om Carl XII:s lysande seger öfver ryssarne vid Narwa. 
Meningen var att skrämma holländarne, hvilka dock aldrig voro 
Sveriges uppriktiga vänner. Väl afslöt Lilljeroth år 1703 ett 
nytt förbund mellan Sverige och sjömakterna, äfvensom ett 
fördrag mellan Sverige och Preussen, samt året derpå ett 
försvarsförbund mellan Sverige, Hannover och Lüneburg, men 
framtiden visade, huru föga Sverige fick skörda af dessa förbund.

Det sistnämda året, 1704, blef Nils Lilljeroth kongligt råd. 
Han dog dock året derpå och har lemnat det namnet efter sig, 
att hafva varit en bland vårt lands utmärktaste diplomater.

St.



Europa och Amerika i mark och skog.

När våra emigranter öfverflytta till Nord-Amerika, så 
komma de ej blott i en stat med helt andra institutioner, 
samhällsinrättningar, seder och lefnadssätt, utan 
äfven i ett annat klimat och bland en helt annan natur, än i 
gamla Europa, och hvilket allt för dem således är nytt och 
fullkomligen obekant. Deremot är det en välkänd sak, att 
våra svenska emigranter till sina nya hem i vestern öfverflytta 
sina gamla från barndomen insupna vanor och fördomar, sin 
vidskeplighet och ofördragsamhet, samt alla möjliga oarter från 
gamla verlden; och de hafva der alla våra tama husdjur, långt 
före deras tid öfverförda och domesticerade. Hvad de emellertid 
omöjligt kunna taga med sig, är vår vilda natur, våra vilda 
djur och fåglar, våra skogsträd och våra vilda blommor, hvaraf 
visserligen många arter kunna såsom odlade uppdragas genom 
frön och äfven sålunda förvildas, men den vilda naturen i 
Amerika blifver dock, både hvad djur och växter beträffar, 
helt annorlunda än i Europa, och endast i de mest nordliga 
och arktiska delarne har både faunan och floran en viss likhet 
med de öfriga polarländernas. Uti Europas parker och 
trädgårdar förekomma många odlade nord-amerikanska träd, buskar 
och örter och af de sednare förvildar sig en och annan äfven 
i vårt land; men Europas vilda flora blir dock aldrig Amerikas, 
huru många vackra praktblommor vi än derifrån erhållit och 
ännu årligen erhålla, synnerligast från Californien och de 
vestliga bergstrakterna.

Märkvärdigt är, att våra emigranter icke synas gifva akt 
på eller hafva sinne för naturen i det främmande landet. Uti 
de tusentals bref, som årligen skickas från Amerika till Sverige 
och hvaraf många publiceras nästan i alla landets tidningar, 
ser man aldrig en beskrifning öfver Amerikas vilda natur, dess 
jordlager och geologiska bildningar, dess djur och fåglar, skogar, 
träd, blommor och insekter m. m. Våra emigranter synas 
vara döda och likgiltiga för allt detta samt hafva, liksom 
amerikanarne i allmänhet, endast ett mål för sig, nämligen 
att förtjena penningar och förvärfva ägodelar. Dollarn är det 
enda, som eftersträfvas, och för dennes skull uppoffras allt, 
både vetgirighet och skönhetssinne. Vetenskapen synes ännu 
vara något underordnadt i Amerika, och hvad landets natur 
beträffar, så hafva europeiska resande och vetenskapsmän gifvit 
oss lika stor kunskap om den samma, som amerikanarne sjelfva, 
hvilka mest synas hafva sinne för sektväsende och religiösa 
söndringar och hvilka uppbjuda allt för att förlöjliga, fördöma 
och förkättra hvarandra.

Vi vilja här, så vidt det är oss bekant, lemna en kort 
skildring öfver olikheten mellan Sveriges och Amerikas vilda 
natur, hvilket är det samma som skilnaden hos den vilda 
naturen i Europa och Amerika. Af insektätande däggdjur finnas 
i Amerika hvarken igelkotten eller mullvaden, ej heller några 
af våra näbbmössarter. Bland rofdjuren har man i nordliga 
delarne en lo (Felis borealis), som till någon del liknar 
vårt lodjur. Derjemte förekommer amerikanska lejonet eller 
kaguaren (F. concolor) både i södra och tempererade 
Nord-Amerika, men ej annorstädes. Nord-Amerikas varg (Canis 
occidentalis) med korta, tvära och rundade öron samt af mera 
ljusgrå färg, synes vara skild från vår. Så äfven den 
ljusgula amerikanske räfven (C. fulvus), som äfven finnes på 
Kamtschatka. Tvenne arter björnar (Ursus americanus och 
U. ferox) finnas i Nord-Amerikas skogar och som likna vår 
europeiska landtbjörn, men som dock synas vara skilda arter. 
Tvättbjörnen eller sjubben (Procyon lotor), något mindre 
än en räf, till färgen brungrå, och som tvättar eller doppar 
sin föda i vatten, innan han förtär den, tillhör deremot endast 
Nord-Amerika, Gräflingen finnes der icke, men järfven 
förekommer deremot i polartrakterna. En utter (Lutra 
canadensis) skild från vår art, förekommer i Nord-Amerika, äfvenså 
menken; men deremot finnas der icke hvarken våra mårdar, 
illrar eller vesslor; dock tros det, att sobeln skall finnas der i 
de nordliga skogarne. Ett med mårdarne närbeslägtadt och 
för Nord-Amerika egendomligt djur är stinkdjuret (Mephitis 
Chinga), stort som en katt, svartgrått med breda hvita 
långsgående band, yfvig svans och gräfklor på framfötterna. Det 
har en stinkande lukt.

Vår vanliga skälhund finnes äfven vid Nord-Amerikas kuster 
samt de nordiska arterna i Polarhafvet. Och af gnagare har 
Amerika en mängd djur, men nästan inga af våra, om man 
undantager råttor och möss, som äfven dit blifvit 
öfverförda. Vår ekorre finnes der icke, men i stället har man en 
flygekorre (Pteromys Volucella), till färgen brungul, som 
blott finnes i Nord-Amerika. Derjemte förefinnas der flera arter 
jordekorrar (Tamias), hvilka göra landtmannen stor skada 
genom deras gräfda gångar i åkrarne. Ett eget och endast 
på Amerikas prärier inhemskt djur är präriehunden (Arctomys 
Ludovicianus) af 16-20 tums längd och som vistas i stora 
kolonier på prärierna samt gräfver bo och hålor i jorden, 
hvardera försedd med en kulle, i hvilken djuret ofta tittar 
upp med förvetenhet på förbifarande samt skäller nästan som 
en hund. En dylik koloni kallas en präriestad. Djuret är 
ätbart samt beslägtadt med murmeldjuret. Nord-Amerikas bäfver, 
som förnämligast lefver vid öfra Missouri och dess bifloder, anses 
af många zoologer vara identisk med vår europeiska art. 
Derjemte förekommer derstädes bäfverråttan (Fiber zibeticus), 
hvilken bor och bygger på lika sätt som bäfvern. Vår hare, 
eller åtminstone en närstående art, finnes äfven i Nord-Amerika.

Den nord-amerikanska elgen (Alces americanus) står 
ganska nära den europeiska, och den canadensiska hjorten 
(Cervus canadensis) är äfven en nära anförvandt till våra 
hjortar. Rådjuret finnes ej i Amerika, men vild ren 
förekommer i de arktiska trakterna. Tvenne vilda fårslag (Ovis 
montana och O. californica) finnas på Nord-Amerikas berg, 
men ingen vild stenbock synes förekomma derstädes. Deremot

tillhör bisamoxen (Ovibos moschatus) nu mera endast
nordliga Nord-Amerikas berg, men har i en urtid äfven
lefvat i Europa. Den är liten till växten, brun och
med långt hängande ragg, samt har vid pannans sidor
nedböjda, vid basen flata horn med uppåtvridna
spetsar. Han klättrar förträffligt. Amerikanska
bisonoxen (Bos americanus), som förekommer i stora
hjordar på prärierna och i vesterns vildmarker
samt utgör indianernas hufvudsakliga vildbråd och
lefnadsmedel, har längre man samt kortare horn, än
den, som nu finnes i Lithauen och på Kaukasus. Någon
vild svinart finnes ej i Nord-Amerika, och de vilda
hästar, som der förefinnas, äro endast förvildade
från dem, som européerna dit infört i äldre tidehvarf.

Af fåglar saknas nästan alla Europas småfåglar och
sångfåglar i Nord-Amerika, der andra arter intaga
deras ställe. Hvarken bofinken eller steglitsan,
hvarken hämplingen eller domherren, hvarken
lärkan eller göken eller ärlorna och andra allmänt
bekanta och af alla nordbor älskade fåglar förekomma
derstädes. Endast gråsparfvar hafva följt menniskan
dit eller dit blifvit öfverförda. Tallbiten och
gråsiskan finnas deremot i nordliga Nord-Amerika,
äfvensom lappsparfven och sandlärkan. Gulsparfven,
kornlärkan, fjällstaren, sqvättorna, flugsnapparne
m. fl. finnas der icke. Några mesar, skilda från
våra (Parus carolinensis, P. atricapillus
P. rufescens m. fl.), förekomma derstädes,
men talgoxen icke. Sidensvansen finnes i arktiska
delen. En liten kungsfågel (Regulus Satrapa) finnes
äfven i Nord-Amerika. Våra svalor finnas der icke,
utan i stället en annan art (Hirundo rufa). Korpen
är derstädes allmän, men kråkor och kajor saknas,
och af skator har man
icke vår, men väl en annan närstående art. Staren
finnes der icke, men i stället besväras landtmannen
af ett annat närstående slägte, kalladt majstjufvar,
hvilka i stora flockar plundra majsfälten. Af
trädkrypare har man flera arter, olika vår.

Nord-Amerika har flera, hos oss obekanta
sångfåglar. Den förnämste, allmänt omtyckte
och värderade, är den endast derstädes inhemske
Mocking Bird eller härmfågeln (Turdus, eller af
nyare författare kallad Mimus polyglottus), en af
jordens herrligaste sångfåglar. Han är stor som en
sångtrast, brungrå med hvit stjert samt härmar alla
andra fåglars sång, inblandad i hans egna vackra
melodier. Han sitter vanligen i toppen af ett träd
eller buske, utbreder stjerten och vänder sig omkring
under sången, hvilken han låter höra hela dagen
under våren och försommaren. En annan märklig fågel,
som förtjusar hvarje nybyggare, är den så kallade
Vippoor-will, ett slags nattskärra (Caprimulgus
vociferus), som hvarje afton och natt låter höra sitt
märkvärdiga läte i närheten af menniskoboningar. En
annan dylik art (C. Jotaka) förekommer på prärierna.

Härmfågeln (Mimus polyglottus).

Jordens hittills bekanta största hackspettar
(Picus principalis och P. imperialis) finnas i
Nord-Amerika, den sednare på de stora mammutgranarne 
på Sierra Nevada. En annan hackspett (Melanerpes
formicivorus) lefver om sommaren af myror, om
vintern af ekollon. Han borrar djupa hål i träden och
insticker ett ollon i hvarje hål för att hafva till
vinterföda. Våra vilddufvor finnas ej i Amerika, men
der förefinnes deremot den bekanta vandringsdufvan
(Columba migratoria), med hvit mage och lång stjert,
och som bygger i kolonier i skogarne samt företager
höst och vår stora vandringar, ofta i sådana skaror,
att de upptaga ända till 5 mils längd och 6,000
fots bredd, beräknade att innehålla 2 millioner
individer. De rasta alla på en gång samt förtära
allt, som är i deras väg, och äro för landtmannen
en landsplåga. Hönshöken finnes i Amerika, men ej
våra falkar eller vråkar, ej heller gladan eller
större delen af våra ugglor, utom snöugglan i
arktiska delen. I Californien finnes en uggla, som
bor i jordkulor. Många för oss obekanta roffåglar
och ugglor finnas derjemte i Nord-Amerika. Kalkonen
härstammar såsom vild, enligt uppgift, från Amerika,
der den i norr lärer förekomma
till 50 breddgraden, men är temmeligen utskjuten. Ett
närstående slägte, med ögonfläckar på stjerten, är
upptäckt i vestra delen. Våra orrar, tjädrar, hjerpar
och rapphöns finnas der icke, endast fjällripan
förekommer på bergen i norden. Deremot har man en
annan orrfågel, den så kallade präriehönan (Tetrao
Cupido, eller af nyare kallad Cupedonia americana),
som vistas på prärierna. Hanen har på halsen 2 gula
blåsor, stora som ägg, och på hvardera sidan af dessa
en liten vinge af bruna fjädrar. Hvarken våra storkar,
tranor, hägrar, morkullor, vipor,
vildgäss eller svanor finnas i Nord-amerika, der man 
i stället har andra vattenfåglar. Endast 
de arktiska arterna äro gemensamma
både för Europa och Amerika.

Vilja vi nu betrakta de amerikanska skogarne, så
finna vi der icke ett enda trädslag af de svenska
eller europeiska arterna. Af löfträd har man der
popplar af flera slag i stället för aspar, flera
slags björkar, som ganska mycket likna vår, lindar
med mjukludna eller på undra sidan snöhvita blad,
storbladiga almar, liknande vår alm, flera slags
lönn, deribland den bekanta sockerlönnen, af hvars
saft, tappad om våren, nybyggarne med föga konst
bereda sitt mesta pudersocker, flera slags ekar,
dels med affallande, dels med vintergröna blad, och
af hvilka en art har mycket stora ollon, som användas
af indianer till vinterföda. Derjemte förekommer der
en mängd träd och buskar, som dels ej äro bekanta
i gamla verlden och dels odlade i våra parker och
trädgårdar. Svart valnötträd och hickorieträden
(slägtet Carya) lemna ätbara nötter, men vår hassel
eller nötbuske förekommer icke 

derstädes. Smultron förekomma, men icke våra vilda arter, och 
af bär har man der icke våra, men väl andra för oss obekanta 
sorter. Bland de märkvärdigaste äro buffelbär (Shepherdia 
argentea och canadensis), växande på temmeligen höga buskar, 
hvaraf den första bildar ogenomträngliga snår i trakten af 
öfra Missouri, samt en art stora tranbär (Oxycoccos 
macrocarpus), hvilka lemna ett förträffligt sylt samt äro här och 
der föremål för storartade odlingar på torfaktig botten. 
Buffelbären äro vinröda, genomskinliga och af en behaglig syra 
samt äfvenledes goda till saft och sylter. I Californien växer 
en art alldeles svarta stickelbär (Grossularia divaricata) 
m. fl. Många pil- och videsorter förekomma i Amerika, olika 
med våra arter.

Amerikas barrträd äro icke heller de samma som våra. 
Vår fura representeras der af weymutsfuran, och våra granar 
af hvit-, svart- och rödgranen med flera andra arter. 
Hämlocksgranen är ett vackert träd, men ömtålig för vårt klimat. 
Så äfven en del
af N.-Amerikas Thuja's 
och cypressartade 
träd, hvaraf flera 
arter likväl odlas i våra 
trädgårdar. Vestliga 
Nord-Amerikas 
berg och hafstrakter 
synas hafva öfverflöd 
på arter af 
cypressartade trädslag, 
äfvensom på stora och 
märkvärdiga furor. 
En af de sednare är 
Lambertsfuran 
(Pinus Lambertiana), 
växande i Californien, 
med mycket stora 
kottar, som innehålla 
sockerämne samt 
användas af folket
till pudersocker. Vår 
enbuske förefinnes ej, 
men väl andra, mera 
trädartade enar 
(Juniperus virginiana 
m. fl.). Amerikas och 
hela jordens 
märkvärdigaste barrträd 
är ostridigt mammutgranen 
(Wellingtonia 
gigantea) på 
Sierra- Nevada-bergen 
nära Californien, 
upptäckt af Douglas 
1832, men obeskrifven, 
samt sedermera 
af engelske botanisten Lobb 1845, som äfven öfverförde frön 
deraf till Europa. Trädet, som tillhör familjen Cupressineæ 
och ej Abietineæ, och som på barren mera liknar enbusken 
än gran eller fur, är af skön blågrön färg och utgör det största 
af alla hittills kända träslag, samt kanske det äldsta på vår 
planet. En af de största mammutgranar, som blifvit kullfälld 
(medelst maskin), beräknades innehålla öfver 1000 famnar ved 
och hade en så stor stubbe, att 16 par kunde dansa derpå. 
Förenta Staternas regering har utfärdat förbud mot vidare 
fällande och förödande af detta träd, som nu mera blifvit 
infördt i Europas trädgårdar och uthärdar vintern på fritt land 
äfven i Skåne. Byggnadsvirket i Amerika består mest af ek-, 
gran- och furutimmer.

Att uppräkna, om också blott de märkvärdigaste af gräs 
och örter i en hel verldsdel, är naturligtvis ändamålslöst och 
mera, än utrymmet i vår tidskrift medgifver. Vi vilja blott 
påpeka, hvad vi förut sagt, att man i Amerika har helt andra 
vilda blommor än hos 
oss, att våra sippor, 
gullvifvor, konvaljer, 
ängbollar, 
orchidéer och andra för 
både barn och äldre 
kärkomna vår- och 
sommarblommor saknas 
derstädes eller 
ersättas af andra 
arter. Men att 
Amerika har en mängd 
vackra och herrliga 
blomsterväxter, finner 
man af de många 
praktväxter, som vi 
för våra trädgårdar 
erhållit från denna 
verldsdel.

Vi hafva med denna 
korta uppsats 
endast velat visa, att 
våra till Amerika 
öfverflyttade landsmän 
hafva inkommit i en 
för dem alldeles 
främmande natur, till stor 
del olik den. bland 
hvilken de uppväxt 
i hemlandet, och att 
det kanske dröjer, 
innan de bland denna 
natur hunnit göra 
sig förtroliga och 
tillräckligt hemmastadda.

L-a.



August Ehrensvärd.

Ett fosterländskt Bildergalleri.

XV.

August Ehrensvärd.

Vi hafva en gång förut tecknat en man med detta namn, 
hvilket gjort vårt land så stora tjenster och har en 
utmärkt plats bland det svenska riddarhusets sköldar, 
om det än icke är gammalt. Det var först år 1719, som 
August Ehrensvärds far, Johan Jakob Scheffer, blef adlad och 
med adelskapet tog det namn, som hans efterkommande ännu 
bära, högt aktadt af svensk och finne.

August Ehrensvärd föddes på Fullerö gods i Vestmanland
den 29 September 1710. Han åtnjöt der enskilt undervisning 
och fattade en sådan håg för de bokliga studierna, att han 
ville gå den så kallade »lärda vägen». Det var i synnerhet 
de matematiska vetenskaperna, som fängslade ynglingen, hvars 
drömmar om framtiden sträckte sig till en professorsstol i 
matematik vid Upsala universitet. Men hans styfmoder lade sig 
ifrigt deremot, hvarför han vid sitt sextonde år uppgaf den
bokliga banan och i stället valde krigaryrket till vitæ genus.
Hans val härinom föll på artilleriet, vid hvilket han ingick 
som volontär. Hans håg för de matematiska ämnena brann

fortfarande varm hos honom, så att han vände sig till vår 
berömde Polhem, för att af honom erhålla undervisning i 
mekaniken. Derpå upptogs han i sin slägtinge, riksrådet grefve 
Cronstedts hus, der han blef grefvens handsekreterare. Detta 
öfvade ynglingens tålamod i hög grad och gaf honom smak 
för det lakoniska skrifsätt, som varit ett slägtdrag, öfverflyttadt 
äfven på sonen. Han började emellertid nu med ifver arbeta 
på att lära sig skjutkonsten och befordrades år 1733 till 
adjutant.

Hans goda kunskaper väckte allmän uppmärksamhet, så 
att han fick af konungen anslag ur allmänna medel till att 
göra en studieresa i utlandet. Han besökte härvid först 
Danmark och Tyskland, samt derefter Frankrike, Nederländerna 
och England. Under dessa resor bevistade han ifrigt 
krigsöfningar och artilleriskolor, men besökte äfven lärda och 
konstnärer. På det ena stället aftecknade han fästningar; på det 
andra forskade han i biblioteker och laboratorier; korteligen, 
han sökte att skaffa sig kunskap om allt. Men så utgjorde 
ock vitterhetsarbeten och öfning i de fria konsterna för honom 
en kär sysselsättning. Han hade också ett fint sinne för det 
sköna i naturen och konsten, hvarom hans teckningar och 
skrifter bära vittne. Fastän det på den tiden ej ansågs vara 
passande för en adelsman och officer, tvekade han icke om 
att i Paris inhämta kunskap i graveringskonsten. Hans brist 
på medel tvang honom slutligen att begifva sig hem, der han 
i sina berättelser till krigskollegium ådagalade, att han 
ingalunda försummat sin tid.

1738 års riksdag var då församlad i Stockholm, och 
Ehrensvärd intog nu, efter fadrens år 1731 timade död, sitt 
ärfda rum på riddarhuset, der han väckte allmänt uppseende 
för sina kunskaper och sitt redbara tänkesätt, under en tid, 
då korruptionens gift anfrätte Sveriges representation och 
derifrån spred sig uti öfriga samhällsådror. Han höll sig klokt 
på afstånd från partierna, hos hvilka han ibland var föremål 
för pris, ibland för tadel. Han kände blott en herre: fosterlandet.

Den nybildade Vetenskaps-akademien tog också upp honom 
bland sina första medlemmar, och han förvärfvade sig der, som 
annorstädes, ett aktadt rum. Stödd på sina vetenskapliga rön, 
var han den förste, som i svenska artilleriet införde ett på 
matematiska bevis grundadt undervisningssätt.

Han utgaf i detta ämne en skrift, deri han äfven 
ådagalade, huru man skulle kunna kasta bomber med större 
noggrannhet och hastighet än förut.

Ett krig mot Ryssland utbröt nu och Ehrensvärd måste 
öfver till Finland, der kriget dock lika litet för honom, som 
för de öfriga deltagarne, bar några lagrar. Bättre tillfälle att 
inhämta praktisk kännedom i militäryrket erhöll han dock, i 
det han följde konung Fredrik den store af Preussen på dennes 
fälttåg i Böhmen (1745), der han bevistade slaget vid Sorr. 
Ehrensvärd tillvann sig konung Fredriks synnerliga bevågenhet, 
och denne ville vid sig fästa den kunskapsrike krigaren; men 
Ehrensvärd älskade varmt sitt fädernesland och ville ej 
beröfva det de tjenster, han kunde göra det, om än hans 
utsigter lofvade att annorstädes blifva mera lysande.

Hemma i Sverige hade man fred, då Ehrensvärd återkom, 
och man var härvid betänkt på att dels sätta försvarsskicket 
både till lands och sjös i ordentligt skick och dels 
anlägga befästningar, som kunde skydda de blottade 
gränserna. Ehrensvärds insigter i befästningsväsendet, hans 
arbetsamhet och drift voro tillräckligt kända, hvarför regeringen 
inkallade honom i kretsen bland de män, som skulle besluta 
om bästa sättet att i denna sak gå till väga. Han inkom 
slutligen med sitt storartade förslag, att, eftersom svenska 
farvattnen äro trånga och grunda, så bör Sverige, förutom 
några större örlogsfartyg, de der skydda handeln och 
upprätthålla svenska flaggans anseende i främmande land, äfven hafva 
en för dess skärgård lämplig flotta. Och då Sveriges farligaste 
fiende är dess i makt ständigt tillväxande östra granne, så 
var det hufvudsakligen mot denne man borde värja sig, ehuru 
man derför icke borde släppa Danmark ur sigte, hvars 
traditionella politik då ännu gick ut på att i förening med 
Ryssland söka minska Sveriges makt. Mot Danmark skulle ett 
nytt citadell uppföras i Landskrona och befästningarne vid 
Kristianstad utvidgas och upphjelpas. Men, som sagdt, mot 
Ryssland skulle man främst värja sig. Finland vore Sveriges 
förmur mot Ryssland; och då dess genom vatten och skär 
afskilda läge gjorde förbindelsen med Sverige svår och vintertiden 
nästan omöjlig, så borde Finland hafva sitt försvar inom 
sig. Och detta kunde bäst verkställas genom en gränsfästning 
och en annan fästning för förråderna, der säkra magasiner 
kunde anläggas samt krigsskeppen och den nya skärgårdsflottan 
kunde finna skydd, ja, hvarifrån den sednare kunde, 
sjelf betäckt, när som helst löpa ut och oroa fienden. 
Gränsfästningen blef Lovisa, och den andra Sveaborg vid 
Helsingfors, omfattande ej blott inloppet till denna stad, en half mil 
från fasta landet, utan äfven sjelfva staden, med kringliggande 
Kasa och Brobergen. I den stora försvarsplanen ingick äfven 
anläggandet af en ny fästning vid Slitö på Gotland, kallad 
Carlsvärd, hvilken skulle dels kunna betäcka denna ö, dels 
lemna en fast punkt för Östersjöflottan, då det gällde att 
möta den ryska.

Planen fick regeringens och riksdagens bifall, och af 
befästningsarbetena lemnades de i Skåne åt generaladjutanten 
von Liewen att utföras, de på Gotland åt öfverstelöjtnant baron 
Funck, och de i Finland åt Ehrensvärd, som äfven fick 
uppsigt öfver byggandet af den finska skärgårdsflottan.

Så uppväxte nu under Ehrensvärds ögon och ledning 
Sveaborgs fästning, Sveriges Gibraltar, om hvilket 
Familj-Journalen förut, i VII bandet, sid. 55 o. f., lemnat en 
fullständigare redogörelse. Sveaborg har väl sedan blifvit den 
fiendes byte, mot hvilken det var bestämdt att tjena till borg; 
men felet var ej anläggarens, utan snarare dens, öfver hvilken 
Finlands skald låter sitt anatema ljuda i den dystra sången, 
vi alla känna.

Ehrensvärds genialiska tanke står alltjemt lika stor och 
nämnes ännu i dag med vördnad. Vi hafva ju återvändt till 
hans idé om skärgårdsflottan, och när helst nära krigsrykten 
förnimmas, hör man ock talas om, att något måste tillgöras, 
för att icke lemna Gotland öppet för den östra örnen att deri 
slå sin klo.

Emellertid bestämde sig det herrskande partiet inom rådet 
och riksdagen för det så kallade pommerska kriget, i hvilket 
Ehrensvärd fick ett vigtigt befäl öfver svenska arméen. Detta 
var en allt annat än behaglig plats, ty de inom Sverige 
rådande splittringarne och svårigheterna gjorde den samma 
mycket besvärlig. Ehrensvärd intog vid fälttågets början 
Ysedomslandet och belägrade Penemünde skans med det eftertryck, 
att den fiendtliga besättningen derstädes måste gifva 
sig. Ehrensvärd uppgjorde planen till de företag, som kröntes 
med någon framgång, men fick vid Passewalle ett svårt sår 
i bröstet. Han måste nu tillbringa nära ett år i hemmet; 
men så fort han väl tillfrisknat, måste han åter begifva sig ut 
i kriget, der förtroende till svenska vapnen åter väcktes hos 
soldaten genom hans närvaro, ty Ehrensvärd hade en god 
kännedom om landets terrängförhållanden och besatt i öfrigt 
ett lugn och en sinnesnärvaro i striden, som ingåfvo förtroende. 
Affärerna vid Loitz och Triebsees, hans anfall vid 
Neukahlen och Sprengtportens, under hans ledning utförda, 
vackra försvar vid Malchin, lände Ehrensvärds befälhafvarenamn 
till heder, ehuru kriget likväl i det hela ingalunda 
kunde kallas ärofullt, ty de inre söndringarne förlamade den 
yttre handlingskraften.

Under alla de inre hvälfningarne i hemlandet fortfor 
Ehrensvärd att arbeta för landets uppkomst. Han blef ofta 
belönad, men äfven ofta förföljd, allt som partierna vexlade 
och hattar eller mössor flöto ofvanpå. Ehrensvärd blef grefve 
och fältmarskalk, riddare af Serafimer- och Svärdsorden. Huru 
mycket man än tillvitat flera af den tidens ledande män, att 
de för egen nytta och vinning förbisett fosterlandets bästa, 
har likväl ingen kunnat i detta afseende kasta någon fläck på 
Ehrensvärds namn. Han efterlemnade också till sin maka 
och son intet annat arf, än hedern af ett frejdadt namn. 
Han ägde ett alltid förnöjdt sinne. Hans kroppsbyggnad var 
icke stark eller stor, men väl bildad; hans umgänge var 

ledigt; ibland vänner var han öppenhjertig och glad, i större 
samqväm tystlåten. Fåordig och sinnrik i tal som skrift, ägde 
han ej det muntliga ordet synnerligt i sin makt. Sin förmåga 
att skrifva vers begagnade han sällan; men man äger deremot 
af honom flera taflor i olja, hvilka skola vara ganska lyckade. 
»Han lefde sitt mesta lif för det allmänna, något för vänner, 
ganska litet för sitt hus, intet för sig sjelf» -- säger kort 
en minnestecknare. Prof på sin talang i graveringskonsten 
har han lemnat i ett lyckadt porträtt af sin vän Linné. Han 
var den förste, som uppmuntrade och handledde den sedan 
berömde landskapsmålaren Elias Martin, som på Sveaborg sjelf 
blef i teckningskonsten lärare för hans store son Carl August, 
hvilken föddes år 1745 i hans äktenskap med Catharina 
Elisabeth Adlerheim.

Sjuklig under senare åren, afled August Ehrensvärd år 
1772 på öfverstebostället Taaris i Finland. Han ligger 
begrafven på Sveaborg, der hans minnesvård har denna enkla 
inskrift: »Här hvilar Ehrensvärd bland sina arbeten och sin 
flotta.» Då ryssarne erhöllo -- vi kunna ej kalla det intogo -- 
Sveaborg, gjorde de honnör vid hans graf; och då i 
vestmakternas krig mot Ryssland de förras bomber förstörde så 
mycket af det, som på Sveaborg kunde förstöras, lemnade de 
dock den grafven oskadad, i hvilken förvaras stoftet af en 
man, hvilken vårt fäderneslands häfder med all rätt 
inregistrerat bland dem, som de nämna med synnerlig aktning, 
med vördnad. Denna graf skyddas visserligen ej längre af 
svenska vapen, och den flotta, i hvars sköte den skulle enligt 
grafskrift en hvila, har måst draga sig inom Sveriges egna 
skär, för att der försvara en älskad kust; men är stoftet än 
icke vårt, så är deremot minnet af August Ehrensvärd det, 
och det minnet skall blifva väl förvaradt och det skall 
förblifva högt aktadt.

				Axel Krook.



Något om halmflätning.

I en tid, då maskinen så allmänt och med så afgjord 
framgång uppträdt som konkurrent till den handaslöjd, 
som egentligen tillhör qvinnans område och hvarigenom 
naturligtvis en stor del af den gamla husslöjden gjorts öfverflödig, 
är det väl af nöden, att man ser sig om efter passande och nyttigt 
arbete åt de händer, som eljest skulle dömas till sysslolöshet och 
i följd deraf komme att försjunka i fattigdom eller bringas till 
utvandring. Ibland de slöjder, som kunna göras hemmastadda 
inom hvarje familj, intager tvifvelsutan halmflätning ett utmärkt 
rum, emedan råämnet är billigt och lätt åtkomligt samt 
redskapen, som erfordras, föga kostsam och i synnerhet derför, 
att ingen maskin ännu sökt att täfla med fläterskornas 
smidiga fingrar. Också hafva våra hushållsnings-sällskaper -- 
hvaribland med beröm må nämnas det i Halland -- gjort mycket, 
för att bringa en sådan industri i farten, ehuru hittills i 
allmänhet utan synnerlig framgång, hvartill den hos vår allmoge 
rådande fördomen mot allt nytt måhända icke så litet bidragit.

Förbrukningen af halmhattar inom Sverige är icke 
obetydlig, som man bland annat kan se af tullberättelsen år 1868, 
då 6,824 hattar af strå infördes, beräknade i tullvärde till 
17,060 riksdaler, samt stråflätor m. m. 3,136 skålpund à 5 
riksdalers tullvärde = 15,680, eller tillsammanstagna för 32,740 
riksdaler halmhattar och halmflätor. Men utom tillverkningen 
af dylika finare halmarbeten skulle, om halmflätningen blefve 
en inhemsk husslöjd, en mångdubblad arbetsförtjenst vinnas 
genom tillverkning af gröfre hattar för landtbefolkningen; 
och vi uppställa derföre en sådan industris uppblomstring såsom 
ett vackert och patriotiskt önskningsmål.

Utan att här vilja ingå i en detaljerad beskrifning öfver 
det handtverksmessiga i halmflätningen, hvilken för öfrigt icke 
torde inläras genom några teoretiska antydningar, vilja vi här 
lemna en kort skildring öfven denna vackra konsts uppkomst 
och spridning jemte anvisningar till halmens odling och 
behandling.

Det bästa halmflätningsarbetet lemnar, såsom bekant är, 
Italien, ty blott den italienska jorden frambringar den fina, 
smidiga halmen i hela dess fullkomlighet. Det ursprungliga 
sätet för detta lands stråvaru-industri är det lilla Toscana, 
som också ännu i närvarande tid intagit främsta rummet på 
de stora industri-utställningarne genom finheten, jemnheten 
och skönheten i halmen och deraf gjorda flätor och tillverkade 
hattar, mössor, arbets- och cigarretuier och dylikt. Från 
detta sitt stamsäte har flätningen småningom utbredt sig öfver 
öfra Italien, Schweiz, Frankrike, Tyskland, Belgien, England, 
korteligen öfver de mest industriidkande länderna, och står nu i 
synnerhet i Schweiz (Aargau) åtminstone på en lika hög ståndpunkt, 
som i sjelfva moderlandet.

Det bästa materialet till stråflätning är halmen af 
sommarhvete, som särskilt odlas för detta ändamål. I Italien 
anlägger man hvetefälten helst på höjder och undviker tung, fet
mark. Åkern hålles med stor sorgfällighet ren från ogräs, och 
man fördrager icke några träd i närheten af den samma, på 
det att solvärmen må fullkomligt komma marken till godo. 
Åkern gödslas efter omständigheterna och plöjes mycket väl 
i November och December. Man sår ganska tätt, för att 
erhålla mycken och riktigt fin halm. Då hvetet hunnit så långt 
i mognad, att kornen blifvit nästan fullvuxna, men ännu äro 
mjölkaktiga inuti, så uppdrager man stråna försigtigt med 
rötterna, låter dem ligga 3-4 dagar på slag, hvarigenom de 
erhålla större seghet, frånskiljer sedan de fläckiga eller eljest 
odugliga stråna och formar af de öfriga smala knippor af 
2-4 lods tyngd, hvilka man under två eller tre veckors tid 
utsätter för sol och dagg, för att fullständigt torka dem, och 
äfven till en viss grad bleka de samma. Mot slutet af denna 
period upplöser man knipporna, utbreder halmen glest på 
gräsvall och vänder den emellanåt. På det att den ej må blifva 
fläckig, måste halmen sorgfälligt skyddas mot regn och annan 
fuktighet; ty endast dagg och solsken få utöfva sin på dess 
godhet välgörande vexelverkan. Sedan nu mera rötterna blifvit 
aflägsnade från stråna, genom att afbryta dem vid understa 
lederna, uppmjukar man halmen i en klar bäck eller utsätter 
den för en ström af vattenånga, samt upplägger den sedan 
korsvis i en låda, för att åstadkomma fullkomlig blekning 
genom svafvelångor.

Liksom i allmänhet hela behandlingen, så fordrar i 
synnerhet svaflingen stor uppmärksamhet, för att icke, i stället 
för hvit, gifva svartfläckig halm. Halmen lägges derefter 
ytterligare en natt på gräsvallen, för att åter blifva seg. Först 
efter alla dessa förberedelser är materialet dugligt till 
bearbetning.

I de icke italienska länder, som drifva strå-industri, tager 
man det italienska förfaringssättet så mycket som möjligt till 
norm. Det har öfverallt visat sig, att det bästa materialet 
erhålles å högländ mark; men då den italienska solen fattas, 
så frambringas också ingenstädes så fin halm, som i Italien, 
och i stället för den der brukliga naturblekningen måste man 
af brist på fortfarande godt blekningsväder begagna det 
konstmessiga förfaringssättet. Som den mest ändamålsenliga 
blekningsmetod har föreningen af svafvel- med chlorblekning visat 
sig vara, då halmen, sedan den förut blifvit extraherad genom 
het pottaskelösning, först behandlats i svafvelkammaren och 
sedan i en svag chlorkalklösning.

Den egentliga bearbetningen af halmen börjar dermed, 
att man sorterar den, allt efter graden af dess finhet (i 
Italien i 8 sorter). Den bättre halmen delar man från led till 
led och erhåller sålunda 8-9 tum långa stycken. 
Sammanflätningen af dessa strån till smalare och bredare band eller 
remsor utgör den egentliga konsten; sammansyendet af dessa 
remsor till hattar m. m. är ett mer mödosamt än konstigt 
arbete. Till vissa flätvaror användes strået i hela dess 

rundning, remsorna utplattas sedan genom pressning och glättas; för andra tillverkningar delar man åter halmen med ett efter dess storlek afpassadt stålinstrument i fyra, sju och ännu flera remsor. Dessa olikheter i materialets finhet och å andra sidan de olika flätningssätten, sådana de merendels blifvit uppfunna af toskanska flickor, tillåta 
en stor omvexling i flätornas finhetsgrader och utseende. Toskanskorna hafva också redan sedan längre tid tillbaka förstått att genom användandet af silke och hästhår gifva sina arbeten ytterligare nyansering och behag. I Toskana hafva för högt uppsatta personer
förfärdigats stråhattar, som kostat 1000 francs eller mer. Öfver 80,000 menniskor i Toskana äro sysselsatta med halmflätning. Ett enda hus i Prato gifver arbete åt 15,000 menniskor. Men italienarne rätta sig efter omständigheterna och afyttra sina flätade remsor och till och med halmen lika gerna som färdiga arbeten. Deraf kommer det sig, att äkta italienska stråhattar knappast mera förekomma hos oss, utan de flesta förfärdigas i Frankrike och Tyskland af italienskt material.

På tal om hattar, vore det måhända här på sin plats att orda något om de så kallade Panamahattarne, som en tid voro en vogue och hvilka ursprungligen förfärdigas af de indianer, som bebo de inre Cordillererna. Den punkt, der staterna Peru, Ecuador och Nya Granada beröra hvarandra, är det egentliga sätet för denna industri, som på sin tid
sände för åtskilliga millioner riksdaler hattar i marknaden. De äkta Panamahattarne lära endast hafva gått öfver den lilla staden Moyobamba.

Den växt, hvars bladnerver lemna materialet till Panamahattarne, är en palmartad, till Cyclanthererna hörande buske, af infödingarne kallad Bombonaxa, af botanici Ludovica palmata. Sedan de unga bladen befriats från sina köttiga delar, kokar man fiberdelarne, de fiberhaltiga nerverna, samt underkastar dem i solen en bleknings- och rötningsprocess, ur hvilken de framgå fullkomligt hvita och smidiga.

Bombonaxa (Ludovica palmata).

Flätning af Panamahattar.

Flätningsarbetet börjar från midten af hatten och företages under regniga dagar, emedan
nerverna i torr luft blifva sköra och svårligen låta behandla sig. Indianerna besitta
en ganska stor skicklighet i konsten att framställa flätverk af den högsta finhetsgrad. De färdiga hattarne inpackas i kistor, men sammanbrytas dervid i midten, hvaraf den
der upphöjda valken uppkom, hvilken gick öfver hela hufvudet och som sedan förblef i samma skick, emedan varan sammanpressades i fuktigt tillstånd. Häruti sökte den okunnige afnämaren ett bevis på äkthet, och efterapare hade ingenting vigtigare att företaga, än
att genom pressning påtrycka sitt fabrikat denna lätt åstadkomna stämpel. Hattar af mångfaldiga olika slags växtfibrer hafva förfärdigats, försetts med sådana valkar och sålts som Panamahattar. Material dertill lemnar växtriket, i synnerhet det tropiska, i rik mängd. Vi nämna blott palmato'n (Sabal mexicana), skärmpalmen (Corypha inermis), säfpalmen (Trinax argentea), från hvilken de i England omtyckta
"chiphats" härstamma, toko-pat'en (Livistonia australis) i Assam, chattah-pat'en (Licuala peltata), dvergpalmen (Chamærops humilis) och förbigå dervid
en mängd andra, hvars fibrer i deras hemländer förarbetas till flätarbeten, i synnerhet till hattar, om också icke alla deraf förfärdigade produkter komma till oss som Panamahattar. Men Bombonaxan har bland alla de förträffligaste egenskaperna, emedan dess
fibrer icke blott utmärka sig genom en vacker, mild hvit färg, hvilken alltid kan återgifvas dem genom enkel tvättning med tvål, utan äfven emedan de emot yttre åverkan äga en utomordentlig motståndskraft och, utan att brytas, låta sammantrycka sig i hvarje form; ty deras stora elasticitet medgifver alltid återställandet af den förra formen. Men
förberedelserna, urvalet och bearbetningen af fibrerna, flätningen o.s.v. måste ske med stor sorgfällighet, och deraf kommer det också, att goda, äkta Panamahattar icke höra till de billiga beklädnadspersedlar, som man får alldeles för rampris.



I den eviga staden.

»Till Rom, till Rom!» -- jublar ynglingens själ, när 
han förtrollad lyssnar till lofsångerna öfver Romas 
herrlighet, när han bländas af de praktfulla taflor, 
som Roms och romarväldets historia upprullar för hans syn.

»Till Rom, till Rom!» -- drömmer han, som invigt sitt 
lif åt konstens tjenst och från dess tempelförgård blickar till 
den »eviga staden», liksom Moses såg hän mot löftets herrliga 
land.

»Till Rom, till Rom!» -- suckar hvarje from katolik, 
korsar sig i sin syndfullhet och böjer sitt hufvud i tankarna 
för Kristi föregifna ståthållare, från hvilken all välsignelse och 
allt lifvets goda förmenas komma.

»Till Rom, till Rom!» -- ropa alla dessa skaror, som 
fått lifvets gåfva utan annat bekymmer och synligt mål, än att 
på angenämaste sätt fördrifva tiden och derför jaga hvarandra 
rundt omkring jordklotet, på hvilket »alla vägar bära till Rom».


Nervas Forum i Rom.
(Se texten å nästa sida.)

»Till Rom, till Rom!» -- storma dessa patrioter, hvilka 
ännu hafva ett hjerta fullt af fosterlandskärlek och varmt blod 
i sina ådror och hvilka i det Rom, som är, se ett hinder för 
den framtid, på hvilken de hoppas, och för hvilket hopp de 
vilja både lefva och dö.

»Till Rom, till Rom!» -- ljuder det från alla folk, bland 
hvilka bildningens ädla säd blifvit utsådd, från alla land, öfver 
hvilka civilisationens sol uppgått.

Och detta rop, hördt genom årtusenden, har ännu ej 
förlorat något i styrka eller lockande behag; generation efter 
generation har vallfärdat till Rom med samma ifver, samma 
obetvingeliga längtan, och traditionen har uppehållit denna 
Romakult vid friskt lif, ehuru af det Rom, som man beundrar 
och som man söker, ej finnes mer i verkligheten, än af de 
luftiga bilder, vi vid uppvaknandet ur drömmen förlora ur sigte.

Ack, denna »eviga stad», så lockande för fantasien, så 
skimrande i drömmen, så lofsjungen af poeter, som aldrig 
varit der eller ock saknat ögon, med hvilka de kunnat se -- 
denna »eviga stad», huru ser den väl ut i verkligheten? Hvar 
är Ciceros och Julius Cæsars Rom? Hvar det Rom, som 
Augustus förvandlade »från en stad af lera till en stad af marmor», 
den hugstora republikens, det verldsbetvingande kejsarrikets 
praktfulla hufvudstad?

Förgäfves söker du den vid Tibern. Der vandrar du 
endast bland en fornverlds spillror och ser dina egna förväntningar 
krossas mot grushögarne.

Våra dagars Rom tillhör hvarken den gamla tiden eller 
den nya, utan är stäldt som en gränsbo mellan båda, och 
man återfinner der något af hvardera, men framför allt bådas 
lyten. Den gamla tiden ser man som en krossad jätte, den 
nya som en tynande krympling.

Icke ens för sitt eget folk -- i fall man kan säga, att Rom 
har något sådant -- äger den »eviga staden» betydelse som 
samlingsplats, som centralpunkt, der nationens skilda intressen 
sammanlöpa och derifrån nya idéer, ny lifskraft sedan utströmma 
till periferiens alla punkter. Der är icke ens hufvudplatsen 
för söderns brokiga, sprittande folklif. Förgäfves spanar man 
der efter folkets barnsligt naiva förlustelser, dess offentliga 
lekar, spel och dans -- sådana man sett dem i Neapel, Genua, 
Venedig, det glada Florens och andra städer. Det är dock 
gifvet, att Rom icke helt och hållet är blottadt på den poesi, 
som likt ett skimmer ligger utbredd öfver söderns natur och 
folk, hvarhelst man än kommer, och som lifligt tilltalar nordbon 
och vinner honom.

Men denna poesi påträffar man icke på korson, de 
större gatorna eller i de mer civiliserade qvarteren; nej, de 
trånga, smutsiga bakgatorna måste för detta ändamål uppsökas, 
de aflägsnare qvarteren, den ödsliga Campagnan. Ute vid Pont 
Molle, der osterian ligger vid Tiberstranden, utanför Porta 
Pio i Mezzo Miglio och vid många andra af de talrika osterierna, 
hvilka återfinnas utanför portarne, kan man ännu om 
eftermiddagarne, i synnerhet på helgdagarne, få höra tamburinens 
klang eller mandolinens smekande toner och se saltarellon dansas 
af romare och romarinnor ur medelklassen.

Pittoreska taflor, ehuru af annat slag, kan man påträffa 
äfven inom staden, om man vill fördjupa sig i till utseendet 
något afskräckande gator, t. ex. den, som bär det ståtliga 
namnet Via della Purificazione, ehuru hon är den smutsigaste 
af alla. Obeskrifliga äro de scener, som denna och dylika 
gator erbjuda. Skäggiga banditer spela kort på gatan med 
junoniska qvinnor; halfnakna barn, långt komna i lättinglifvets 
själsmördande yrke, raffla med tärningar eller spela morra på 
en bädd af sönderslaget porslin, gammal halm, apelsin- och 
drufskal, förruttnade päron och äpplen, lök, kastanier och trasor 
af alla slag och färger. Man kan tro sig förflyttad midt uppe 
i en af de skräpigaste svenska flyttdagarne, fastän man 
befinner sig bland ett främmande folk och hör ett främmande 
tungomål.

Detta skräpiga utseende har nästan hela Rom, till och 
med byggnaderna lemna ett totalintryck af bortkommenhet, 
liksom stode de ingalunda på sin plats, utan endast blifvit 
ditflyttade af en slump eller alldeles obehörigt. Och, i sanning, 
på sin plats äro de flesta icke!

De platser, på hvilka fordom den gamla kejsarstaden 
utbredde sig, äro nu dels förödda, dels bebyggda med smaklösa, 
oansenliga hus, sedan kärnan af den moderna staden blifvit 
förlagd till påfvens vaticanska residens vid Tibern och på 
Marsfältet. Der fordom verldens stoltaste och mäktigaste 
borgare vandrade med högburet hufvud, drifva nu trasiga tiggare 
omkring med drag, som bära spår af hunger, elände och den 
elakartade malariafebern, den osunda Campagnans ständige gäst, 
som så lätt skulle få respass, om man ville besluta sig för att 
genom dränering förvandla den ödsliga slätten till fruktbart 
fält -- ett välsignelserikt arbete, som i den medfödda lättjan 
och den påviska och fåvitska styrelsen hittills mött oöfverstigliga 
hinder. Vinkrogar, slagtare- och bagarebodar äro inrättade 
bland qvarlefvorna af de gamla fora. I Colosseum, i hvars 
midt man upprest ett enkelt kors -- en symbol, som på intet 
annat ställe lämpligare och mer segerrikt kunde påminna om 
historiens Nemesis -- predikar en kapucin under bar himmel 
och förvandlar åter detta ställe till en stridsplats, ty med 
rasande åtbörder och dundrande stämma drar han i härnad och utslungar
förbannelser mot allt, som står i någon gemenskap
med protestantismen.

Vi skulle kunna vandra från det ena namnkunniga och 
minnesvärda stället till det andra -- och huru många sådana 
har icke Rom! -- och uppdraga tröstlösa jemnförelser mellan 
förr och nu; vi skulle, som så många andra, kunna fälla 
bittra tårar öfver barbarernas och vandalismens framfart bland 
det stora Roms oändligt rika konstskatter; vi kunde hafva 
anledning att i klagorop uttala vår sorg öfver, att den gigantiska 
tidsålder, hvars, så att säga, främsta representant Rom en gång 
varit, fallit i spillror, och att det folk, som en gång var 
herrskare öfver verlden, sjunkit så djupt och förlorat allt, som ger 
lifvet värde: minnets ambition och det hopp på framtiden, som 
fixerar sitt mål och sporrar till handling! Men vi föredraga 
att efter denna flyktiga blick på Rom i våra dagar, med 
hvilket vi hafva så litet gemensamt, äfven kasta en blick på 
det gamla Rom, hvars historia är så betydelsefull och hvars 
rika och lysande minnen äfven af oss så troget bevaras.

Den »eviga staden», som gjorts till hvad den är af de 
»heliga fädernas» ovisa styrelse, är ur historisk synpunkt ännu 
likväl jordens märkvärdigaste stad, ehuru den ojemförligt 
djupast sjunkna. Men äfven ur konstens är Rom fortfarande 
en stad af första rang, emedan ingen annan kan med större 
rätt kallas en »högskola för ögats uppfostran». Den svåra 
konsten att se, så vigtig för konstnären och konsthistorikern, 
liksom i allmänhet för hvar och en, ehuru ej i lika grad, 
inhämtas ingenstädes så grundligt och mångsidigt som i Rom, 
sedan man riktigt lefvat sig in i den romerska verlden och 
der funnit ett andligt hem. Har detta inträffat, glömmer man 
lätt våra dagars Rom och dväljes helst bland ruinerna och 
dess minnen. På Forum romanum, som en gång var hjertat 
i det republikanska Rom, känna vi vårt hjerta fyllas och blifva 
fullt medvetna af hvad det Rom, som vi beundra, en gång var. 
Ingen plats i verlden kan jemföras med den, hvilken begränsas 
af Capitolium å ena, af Colosseum å andra sidan, ingen väg 
i verlden med den, som leder från den capitolinska kullen 
genom Titusbågen till kejsartidens sista monument, Constantins 
båge. Hvarje sten berättar här väldens och folks historia. 
Nu qvarstå blott pelare, isolerade eller två till flera förenade 
medelst murkna arkitraver, samt Colosseums gigantiska stenmur, 
det hela som ett skelett af Roms sjunkna herrlighet.

Men i dess storhets dagar, hur annorlunda då! Det lilla 
forum var ej länge tillräckligt för det offentliga lifvet, detta 
lif, som uppehöll republikens tillvaro. Det flyttades från den 
allmänna folkplatsen till kejsareborgen, och när Julius Cæsar 
byggde ett nytt forum i närheten af det gamla, då borde 
romarne äfven förstå, att deras gamla forum ej längre hörde dem 
till. Augustus började, som bekant, praktbyggnaderna och 
anlade äfven ett nytt forum, som likväl uppfylldes af dyrbara 
monumenter. Det skulle här blifva allt för vidlyftigt att 
uppräkna alla de monumentala byggnader, som sedermera uppfördes. 
Vespasianus, Titus, Hadrianus, Caracalla, Diocletianus, 
Domitianus, Trajanus m. fl. hafva i detta afseende gjort sig 
odödliga, fastän det mesta af deras verk för länge sedan ligger i 
grus. De två sistnämde hafva äfven byggt hvar sitt forum, 
Trajanus det yngsta, som öfverträffade alla de andra i storlek 
och prakt.

I midten af det forum, Domitianus byggde, höjde sig 
ett prunkande Pallastempel, hvars storartade qvarlefvor Paul 
V, med et barbariska sinne, som de heliga fäderna ofta 
visat, under förra århundradet plundrade, för att med 
marmorn pryda en efter honom uppkallad -- fontän. Detta 
forum har fått sitt namn efter Nerva, som fullbordade det 
samma, men kallas nu i dagligt tal le Colonnacce. Det är 
beläget vid sidan af Augusti mausolé, men af dess prakt 
återstår nu knappast så mycket, att man deraf kan bilda sig 
en föreställning om, hurudant det hela varit. Man finner 
der endast ett stycke mur och två korintiska kolonner, 
krenelerade i hvit marmor med entablement, och öfver detta en 
nisch med en Pallas-staty, hvaraf platsen äfven bär namn af 
Forum Palladium.

Hvarje steg, man tar i Rom, väcker vemod och ingifver 
ett intryck af förfall. Mera än af templens och monumenternas 
ruiner väckas dock dessa känslor af befolkningens andliga 
lägervall. Folket har fullt medvetande häraf, det visade sig 
klart för få år sedan, då -- under det att karnevalen tågade 
genom korson och i stället för den fina grace, som romarne, 
ända till de lägste, förstå att visa vid dylika fester, engelsmän 
drefvo sina smaklösa, spleenfulla, hysteriska upptåg -- ett 
antal romare i sorgdrägt vandrade omkring på det gamla forum, 
begråtande den tid, som farit och den storhet, af hvilken ej 
annat än de vittrande ruinerna återstår. 

A.-E.



Sommarqvällen.

Eklog.

Det är i dag ett så gudomligt väder, 
Att jag förtjust min pipa tar och qväder 
En herdesång, så obeskrifligt söt. 
Ni visst mitt tycke för naturen delar: 
Var god och hör, hur vackert jag nu spelar 
Om menniskor och nöt!

Se denna äng med grönska som ett sammet, 
Och dessa får och oskuldshvita lammet, 
Som dansar med behag kring söta mor; 
Och unga herden, som med hemlig bäfvan 
En herrgårds-Dafne ser, som går med stäfvan 
Att mjölka sina kor!

Gudomligt sött!  Det råmar uti dalen, 
Och nymfen Eko repar upp finalen 
Och bäcken spelar på sin silfversträng. 
Ekorren lätt från gren till gren sig svingar, 
Och fjäriln tar på purpurväfda vingar 
Sin lilla hambosväng.

Och lilla myran vandrar tyst och stilla, 
Och trastens djupa aftontoner trilla 
Med silfverklang igenom skog och lund; 
Och välluktmättad vestanvinden kular 
Och lätt och lekfullt lilla böljan hjular 
Utöfver fjärd och sund.

Och som en bön är skogens stilla susning, 
Och kreaturen sucka af förtjusning 
I aftonsolens sken kring dal och höjd. 
Med silfverdagg sig blomsterfolket fuktar, 
Naturen som ett himmelrike luktar 
Och allt är frid och fröjd.

När skapelsen som nu sig uppenbarar 
Och uti sång och bilder sig förklarar, 
Då är det ljuft att akta på natur'n. 
Det är en diktkonst, som är oupphunnen; 
Då är det bäst att skalder hålla munnen 
Och tiga tyst som mur'n.

E. S-dt.



Ungerska Bilder.

II.

För att kunna rätt bedöma Pesths läge, bör man 
bestiga Ofens höjder och stanna på terrassen, vid foten 
af citadellet och kungliga slottet. Först och främst 
är det Donau, som fängslar uppmärksamheten. Floden anländer 
i nästan rak linie och gör nu en svängning åt höger. Ögat 
hvilar med tillfredsställelse på dess vidsträckta yta, som är 
beströdd med trädbevuxna öar, hvilkas strandkanter äro osynliga. 
Man skulle kunna tro, att det vore skogar, som plötsligen 
uppstigit ur vattnets sköte. Utsträckningen på andra sidan är 
obegränsad och öfvergår vid horisonten i luftens töcken. Till 
höger röjer sig Pesth genom stora varf, rykande smedjor, en 
fullstaplad nederlagsplats, under byggnad varande fartyg och 
allt, som tillkännagifver grannskapet af en stor stad. 
Vändande oss en fjerdedels cirkelbåge till höger, lemna vi den 
första panoraman till venster, och Pesth ligger fullständigt 
utbredd för våra blickar.

Från denna upphöjda ståndpunkt beskrifver staden en 
halfcirkel, hvars diameter bildas af Donau. Omgifningen är 
prydd med en mängd vackra villor, omgifna af parker och 
trädgårdar. Något längre bort till venster varseblifva vi det 
beryktade Rakosfältet, hvarest fordom dessa riksdagar under 
bar himmel höllos, vid hvilka prelaterna och magnaterna, till häst 
och beväpnade, rådslogo om fred och krig, eller om konungaval.

Längre bort, så långt som ögat kan nå, upptäcker man 
ingenting annat än en gränslös slätt, sammanhängande som en 
matta, «ett verkligt mosaikarbete, som framställer en obegränsad 
mångfald af toner och färger». Det är puzsta'n, d. v. s. den 
omätliga steppen, med sin stela ödslighet, sina förfärliga stormar, 
sina hjordar af halfvilda hästar, som påminna om Syd-Amerikas 
pampas, -- puzsta'n, magyarens älsklingsort, ty den verklige 
magyaren flyr städer och de trånga och inskränkta platserna; han 
tycker ej om »att vara inspärrad i stenhus». För ungraren 
är puzsta'n Ungern, det verkliga Ungern.

I öster utbreder sig puzsta'n i nästan rak linie från Pesth 
till Transylvanska bergen och sträcker sig mot söder ända till 
Belgrad. Den mäter trettiosju till fyratiotvå mil i längd och 
nästan lika mycket i bredd. Denna vidsträckta rymd 
framställer för blicken en enformig följd af ödsliga hedar, 
betesmarker, som underhålla en oräknelig mängd hornboskap; kärr, 
hvarest storkar i talrika skaror uppehålla sig; här och der, 
på de jemna flodstränderna, synas små buskdungar, till hälften 
försänkta i vattnet, samt några sädes- eller majsfält.

Puzsta'n hade fordom sina stråtröfvare -- och måhända 
är den ännu ej så fri derifrån -- jemförliga med de serbiska 
trakternas hejdukar, liksom den nu för tiden har sina kanasz (herdar) 
och czikós (hästvaktare). Czikós är slättbygdens konung, 
liksom klephten bergsbygdens. En äkta magyar, som han är, 
älskar han musik med passion, och träffar han under upprymdt 
tillstånd en tsigan (zigenare), låter han denne sjunga för sig 
några af dessa nationella sånger och visor, hvaraf Ungern har 
ett så stort antal. För ungraren är afhörandet af denna 
nationella musik en allvarlig sak och dervid tänker han på fordna 
dagar. Detta drag synes vara en qvarlefva af de chevalereska 
tänkesätt, som ännu i dag karakterisera ungraren. Han låter 
ofta sista skillingen springa för tillfredsställandet af detta sitt 
favoritnöje; men zigenaren skall också hafva något!

Dessa zigenare äro för öfrigt allmänt utbredda i Ungern 
och bilda der ett vigtigt element i samhället. De äro mycket 
musikaliska, utan att likväl äga de ringaste teoretiska 
kunskaper. Utan zigenare skulle det icke finnas några folkfester, 
några offentliga eller enskilta lustbarheter. I saknad af dem, 
skulle förlofningar, giftermål och barndop, födelsedagar och 
familjesammankomster vara utan lif och friskhet. De äro utan all fråga 
de aktningsvärdaste zigenare i verlden; men stammens karaktersdrag 
göra sig äfven gällande hos dem, och de bibehålla sina 
egendomligheter, från generation till generation, så oförändrade, att 
intet närmande äger rum till det folk, hvaribland de lefva. 
Stoiskt fördraga de ytterligheterna af köld och hetta, betäckande 
sig om vintern med idel trasor och gående i sommarhettan 
utan hufvudbetäckning. De äro sorglösa som barn, 
vilda som skogens djur, obekymrade om morgondagen och 
alltid fattiga.

Dansande Czicós.

Men under denna långa digression glömma vi, att vid 
våra fötter utbreder sig en hel stad, en i alla hänseenden 
egendomlig stad, om hvilken det är tid att yttra några ord; 
ty ehuru förenade genom ett mästerverk af engelsk byggnadskonst 
-- en 1200 fot lång, praktfull kedjebro af jern -- äro 
Pesth-Ofen eller Ofen-Pesth, som man kallar dem, väl i sjelfva 
verket tvenne städer.

Pesth är den nya staden, politikens och affärernas 
medelpunkt. Ehuru en gammal stad, och i trettonde århundradet 
hufvudsakligen tysk, började Pesth först från slutet af adertonde 
århundradet blifva af betydenhet. Ofen är historiens, de gamla 
minnenas stad. Den är det förflutna, Pesth det tillkommande. 
Ofen är den officiella hufvudstaden och guvernörens residens. 
Det herbergerar administrationen och arméen, och dess kastell, 
alltid beväpnadt, håller ännu, såsom på den ottomanska ockupationens 
tid, den ungerska oppositionsandan under sina kanoner. 
Staden har femtiofem tusen invånare och föga eller ingen handel; 
men den har en vidsträckt arsenal och präktiga kaserner. Det 
är mera en fästning, än en hufvudstad. På dess gator träffar 
man blott soldater och patruller. Emellertid varseblifva vi 
några gamla kyrkor, katedralen bland andra, fordom af 
turkarne ombildad till moské, och temmeligen vackra palatser. 
Det ståtliga kungliga slottet har en front af nittiofyra famnar 
och innesluter en kyrka, tafvelsamling och bibliotek. Midt 
emot tyghuset står Hentzi-monumentet, till minne af åtskilliga 
österrikare, som här stupat. -- Men grannskapet med 
fästningen gör Ofen till en, på det hela taget, mindre behaglig 
vistelseort, hvarföre vi säga det farväl och återvända till det friska, 
pulserande lifvet i det framåtgående Pesth.

Man finner der få minnesmärken, men husen äro stora och 
beqväma samt hafva denna götiskt-alcazarska karakter, som 
i våra dagar är så mycket på modet i Tyskland och annorstädes. 
Bland storartade byggnader må här nämnas Nationalmuseum, 
som grundlades år 1802 genom en donation af grefve 
Frans Széchényi. Muséet innehåller stort bibliothek, en 
fullständig ungersk myntsamling, präktiga historiska samlingar, 
åtskilliga målningar och ett naturaliekabinett. Det är der som 
den ungerska landtdagen håller sina sessioner. Det berömda 
Esterhazyska Målningsgalleriet är hitflyttadt från Wien och 
inrymdt i en våning af Akademipalatset, också en ståtlig 
monumental anläggning, som fullbordades 1865. Den 
ansenligaste byggnaden är dock den så kallade »Nybyggnaden», 
påbörjad 1786, bestående af fyra gårdar, kasern, artilleridepot 
och fängelse för politiska förbrytare. Vidare äro Invalidkasernen 
med en front af fyrtiosju fönster och Ludoviceum, 
som nu tjenar till militärhospital, anmärkningsvärda, jemte 
Rådhuset, Nationalteatern och den Judiska synagogan, 
hvilken med rätta nämnes som en af de sevärdaste byggnader i 
Pesth. Staden räknar inalles sexton kyrkor samt några kloster. 
De vackraste och största privata husen ligga i den af Pesths 
fem stadsdelar, som kallas Leopoldstadt. Staden har mer än 
5,600 hus och 136,000 invånare.

Pesth är medelpunkten för Ungerns vetenskapliga och 
litterära lif. Bland vetenskapsinstituterna står Ungerska 

Akademien främst. Vid sidan af denna verka en naturforskareförening, 
läkareförening m. fl. För konsternas vård finnas tvenne 
konstföreningar, en musikförening med ett konservatorium och en 
skådespelareskola. Till bildningens spridande medverka slutligen icke 
mindre än sexton boktryckerier och aderton litografiska anstalter. 

Industrien står äfven på en ganska hög ståndpunkt, i 
synnerhet finnes en mängd qvarnar; också har Pesth den mest 
betydande spannmålshandel i hela österrikiska monarkien, hvilken 
handel det egentligen har hela sin uppblomstring att tacka för. 

Efter att här hafva i allsköns korthet meddelat denna 
generella revy, skola vi i det följande söka lemna några 
fotografier af de egendomliga folktyper, som man får tillfälle att 
betrakta under promenaderna på de vackra gatorna i den lifliga staden.

Exteriör af Nationalmuseum i Pesth.
(Tillhör art. "Ungerska Bilder".)



En bild ur verkligheten.

Upptecknad af Richard Gustafsson. 

1.

Portvaktarkammaren.

Verlden kan synas oss oändligt stor, om man också ser 
den blott genom en portvaktsglugg. Det kommer an  
på, med hvilket öga man ser den. 

Ida Falk hade behöft hela sin barndom, för att till det 
yttre lära känna den verld, som dagligen passerade fram och 
tillbaka genom porten till det hus, der hennes mor var 
portvakterska. Det höga stenhuset med sina tre våningar, den 
fyrkantiga gården, stallet med de stampande hästarne, och 
vagnshuset med de granna ekipagerna, utgjorde Idas hela verld, 
och den tyckte hon var så stor, att det svindlade för hennes 
tankar, när hon försökte att uppfatta dess storhet, liksom det 
svindlar äfven för stora andar, när deras tankar flyga för djerft 
och icke finna någon hvilopunkt.

Ida var född i det låga och mörka portvaktsrummet. De 
med blommiga tapeter beklädda väggarne voro ramen för 
nästan alla hennes minnen, bland hvilka det förnämsta var, då 
de sex svartklädda männen buro bort hennes far i en kista 
med blanka plåtar på. Ida kom väl ihåg, att hon frågat modern, 
hvilka de svarta männen voro, men hon hade icke fått annat 
svar än en ström af tårar. Då hade hon vändt sig till pappas 
gode vän, den långa kusken med stora skägget, och han hade 
gifvit henne till svar, att de voro »dödens kammartjenare».

Innan Ida somnade om aftonen på den minnesvärda dagen, 
bad hon sin mor att aldrig mer öppna porten för dödens 
kammartjenare, och sedan dess hade heller icke de svarte männen 
återkommit, för att bära bort någon från Idas stora verld. 

Portvaktarkammaren hade två fönster, ett större med 
fyra rutor, och så den lilla gluggen med en enda liten ruta. 
Genom de båda nedersta rutorna på det stora fönstret såg 
Ida ut på gården, och genom de två rutorna, som sutto högst, 
kunde hon betrakta ett stycke af hustaket och vidare en smal 
remsa af den blåa himmelen. Om hon steg upp på en stol 
och drog undan gardinen från gluggen, såg hon den 
stenlagda portgången och den gulrappade väggen. Genom dessa 
båda fönster blickade Ida ut i verlden och gjorde sina små 
betraktelser öfver hvad hon såg.

För hvar gång hon hörde något buller ute på gården, 
skyndade hon till det stora fönstret och tittade ut. Såg hon 
då, att kusken och stalldrängen drogo fram en vagn ur skjulet, 
så stannade hon och betraktade med uppmärksamhet, huru de 
ståtliga hästarne leddes ut från stallet och spändes för åkdonet. 
Det var ett nöje, som alltid var lika stort, ty Ida kunde aldrig 
se sig mätt på de blanka seltygen, med de lysande messingsbeslagen, 
den grönlackerade vagnen, med vapnet på vagnsdörren, 
och på kuskens gråa livré, med silfverknapparne och de 
röda uppslagen. När modern sedan gick ut att öppna 
portarne på vid gafvel, för att vagnen skulle kunna komma ut, 
hoppade Ida upp på stolen vid gluggen och fattade posto

bakom gardinen, för att se, hvem som skulle ut och
åka, antingen baronen sjelf, baronessan eller lilla
baron Axel med sin lärare, den fula magistern.

Någon annan kunde det icke vara, ty det var baron
Poppelstams eget ekipage. Kammarrådet, som bodde i
andra våningen, och grosshandlaren, som bodde i den
tredje, åkte sällan, och om det någon gång hände,
så var det alltid i hyrvagnar och åkardroskor, som
stannade utanför porten.

Baron Poppelstams familj var egentligen den, som
mest sysselsatte Idas tankar, och det kom sig af
många orsaker. Först och främst var det baron
Poppelstam. som var ägare till hela huset, och
det var hans godhet, att enkan Falk fick behålla
portvaktarsysslan, när hennes man lade sig att
dö. Bland Idas minnen stod också klar den stunden, då
modern kom ned från baronen med tacksamhetens tårar i
ögonen och sade till Ida: »Du skall alltid komma ihåg
att bedja Gud för vår gode husbonde, den beskedliga
baronessan och den snälla lilla baron Axel. Det är
dem du har att tacka för att vi få stanna qvar här,
och se här, hvad baronessan gifvit oss!»

Gumman Falk visade den förvånade Ida ett par
gamla svarta klädningar, som skulle ändras om till
sorgdrägter, och en blank specieriksdaler, att köpa
nya kängor för.

När Idas svarta klädning blef färdig och de nya
kängorna voro påsnörda hennes fötter, skickade
gumman Falk med kammarjungfrun en förfrågan till
baronessan, om lilla Ida skulle få komma upp och
tacka för presenterna. När kammarjungfrun kom ned
igen, bad hon Ida följa sig, ty baronessan hade sagt,
att hon fick komma. Till att börja med gret Ida och
nekade att gå utan moderns sällskap, men till sist
lyckades det för madam Falk att öfvertala henne till
det vigtiga steget. Darrande följde hon kammarjungfrun
uppför den breda trappan, och hon var nära att åter
brista ut i tårar, då dörren till våningen öppnades
och hon trädde in, men i samma ögonblick glömde hon
tårar och allt vid åsynen af de präktiga föremålen
omkring henne. Det föreföll henne, som om hon blifvit
förflyttad till ett af de trollslott, modern berättat
om, i sagan om den bortröfvade prinsessan. Hon trängde
sig så nära som möjligt intill sin ledsagerska och
stirrade med vidöppna ögon på de granna möblerna, de
förgyllda speglarne och på den gnistrande glaskronan
i taket. Hon tyckte sig sväfva i luften, då hon gick
fram öfver de mjuka mattorna, och hennes hjerta
klappade med fördubblad hastighet vid åsynen af
de underbara kines-gubbarne, som stodo på ett bord
och nickade åt henne. Mången gång hade Ida nere i
portvaktskammaren gjort sig en föreställning om den
prakt, som borde finnas i första våningen, men hvad
hon nu såg, var likväl tusen gånger skönare, än allt,
hvad hennes fantasi drömt om.

I ett af rummen satt baronessan i en soffa. Hon var
ännu ung och vacker, och när Ida såg hennes milda ögon
och det vänliga leendet på hennes läppar, fattade
hon mod och vågade närma sig, för att kyssa handen,
ty det hade modern sagt att hon skulle göra.

Lilla baron Axel kom inspringande från ett af
sidorummen och ställde sig bakom en länstol, för
att betrakta den främmande med nyfikna blickar;
men då baronessan bad honom gå fram och helsa på
lilla Ida, skrattade han blott och sprang åter sin
väg. Det grämde Ida, att baron Axel icke ville helsa
på henne, men säkert visste han icke, att hon hvarje
afton nämnde hans namn i en bön, som hon fått lära
af sin mor; ty hade han det vetat, så hade han nog
kommit och fattat hennes utsträckta hand.

Baronessan tröstade henne snart genom att klappa henne
på kinden och stoppa hennes fickor fulla med nötter
och konfekt, och när Ida efter en stund återfördes
ned till modern, kände hon sig gladare och lyckligare,
än hon någonsin varit.

Besöket hos baronessan var en af de minnesrikaste
händelserna i Idas barnalif, och under flera veckor
derefter talade hon knappast om något annat. Om
icke konfektbitarne och nötterna varit så aptitliga,
så skulle hon nog hafva gömt dem som heliga minnen,
men fastän hon åt upp dem, så glömde hon dem likväl
aldrig.

Gerna skulle Ida ännu en gång velat förnya det
lyckliga besöket, men då hon yttrade denna önskan för
sin mor, fick hon till svar, att det höga herrskapet
kunde tycka illa vara, om hon kom utan anledning, och
Ida måste derför nöja sig med att som förr fatta posto
vid gluggen, för att bakom gardinen förstulet uppfatta
en skymt af den Poppelstamska familjens medlemmar.

Det fanns också något annat, som Ida önskade fullt ut
så mycket som att åter få besöka baronessan. Hvar dag
solen kastade sitt sken ned öfver gårdstomten, ja,
till och med om vintern, då himmelen var mulen och
snön föll i täta flockar, såg Ida några jemnåriga
leka ute på gården och hörde deras jubel. Det var
gårdsdrängens barn, som aldrig tröttnade att upprepa
sina glada lekar. Under sommarens dagar byggde de
hus af stenar och brädlappar invid stallväggen, eller
också slogo de »pippi-gubbe» framför vagnslidret. När
vintern kom och snön blef kram, gjorde de präktiga
snögubbar, med ögon af sotkol och röda läppar af
ett stycke tegel. Ack, hur gerna skulle icke Ida
velat vara med om dessa nöjen, ja, hon ville till
och med afstå från ett nytt besök hos baronessan,
om hon blott hade kunnat få ett löfte af modern, att
en gång få leka med på gården och bygga sig ett eget
hus af lera och sand. Men i det fallet var gumman Falk
obeveklig, och hon hade en gång för alla förklarat,
att hennes Ida aldrig skulle få leka med gårdsdrängens
»trasungar», som bara skulle lära hennes afgud all
slags »odygd», om hon kom i deras sällskap.

Ofta gret Ida, då hon satt vid fönstret och såg på
trasungarne, utan att få deltaga i deras upptåg. Då
modern såg det, kom hon alltid till henne och slöt
henne i sin famn, kysste henne och sade:

»Inte skall du gråta, för att jag nekar dig att leka
med de elaka barnen. Hur skulle du väl se ut, om du
fick ligga i sandhögarne och böka, som de göra? Jo,
du blef trasig och ful, i stället för att du nu är fin
som en liten fröken. Nej, var du nöjd med, att det är,
som det är, ty på det viset blir du en bättre flicka,
när du blir stor. Man måste vara på sin kant här i
verlden, om man skall kunna bli' någonting. Hade jag
inte vuxit upp som de der ungarne, så skulle jag inte
nu sitta som en simpel portvakterska. Men af skadan
blir man vis, och jag vill inte, att du ska' släpa och
träla, som jag gjort i mina dar. Nej, med Guds hjelp
ska' jag arbeta till dödda'r, så att du må kunna hålla
dig på din kant och bli en bättre flicka med tiden.»

Till att börja med gjorde detta tal icke någon verkan
på Ida, ty hon förstod icke, hvad modern menade med,
att man måste vara »på sin kant», och hon skulle gerna
öfvergifvit tanken på att blifva en bättre flicka,
om hon blott derigenom hade vunnit sin önskan, att
få deltaga i de glada lekarne på gården.

Gumman Falks svaghet att vilja uppfostra sitt barn
på herrskapsvis väckte stor uppmärksamhet bland
tjenstepersonalen i huset, och en vacker dag hittade
en spefågel till betjent på ett öknamn åt lilla
Ida. Han kallade henne för »fröken Portklapp», och
från den dagen fick gumman Falks dotter bära detta
namn. Förgäfves hotade portvakterskan att klaga för
baronen, om man icke ville sluta med sitt begabberi;
men så småningom började hon dock att vänja sig vid
att höra öknamnet, och till sist kände hon sig till
oeh med smickrad af den uppmärksamhet, som kom Ida
till del. På samma sätt gick det också med Ida, ty
först gret hon, då trasungarne bultade på fönstret
och ropade: »fröken Portklapp!» men ju längre hon
hörde detta namn, desto mindre förhatligt blef det
för henne, och till sist kände hon en viss stolthet
deröfver.

En af tjenstfolket afhöll sig från att deltaga i det
allmänna begabberiet mot fröken Portklapp. Det var
långe Erik, kusken med det stora skägget, som varit
god vän med Idas aflidne far. Öfver hans läppar kom
aldrig det elaka öknamnet; men han försummade dock
aldrig att säga gumman Falk rent ut, att hennes
beteende med Ida var alldeles inte rätt; »ty»,
sade han, »bättre är att göra henne till en duglig
tjenare, än

att af fåfänga göra henne till en fin mamsell, som inte kan 
lägga två strån i kors.»

Men för hvarje gång långe Erik kom fram med sina 
välmenta råd, hade madam Falk alltid ett svar att gifva honom.

»Han vill kanske, att jag skall uppfostra min Ida till 
hustru åt honom?» sade hon. »Nej, tack vackert, bättre upp 
till måg vill jag ha' en gång.»

»Sämre kan madam få. Jag är visserligen redan nära 
tretti år och blir kanske något för gammal, när Ida blir 
giftasvuxen en gång; men om inte så vore, är jag inte att 
förakta, ty jag är en rapper karl och har till och med börjat 
att lägga ihop en liten styfver.»

»Den kan han just ta' och sätta bo för, när som helst; 
ty inte är det värdt, att Erik väntar, tills att min lilla fågel 
blir så stor, att hon vill ha' sig ett eget bo. Hon flyger nog 
högre, än så, och der hon slår sig ned, ska' det vara annan 
förgyllning, än guldgalonerna på en kuskhatt.»

»Jag har allt mina spekulationer på att få silfver på 
hatten en gång», svarade Erik, surmulen.

»Silfver måtte väl vara sämre än guld, vill jag tro», 
invände gumman.

»Ja, det kommer an på hatten, det. Är den rund, så 
kan silfver och guld komma på ett ut; men är den trekantig, 
så förändrar det saken.»

»Ja så, låter det på det viset. Erik tänker så stort om 
sig, att han tror sig få köra för hofvet en gång. Kanske för 
sjelfvaste kungen?»

»En sådan ståtlig karl, som jag, ä' just passande att bli' 
lifkusk», sade Erik och strök sjelf belåten med handen öfver 
sitt vackra skägg.

»Lycka till! Men om han också blir lifkusk hos sjelfva 
kejsarn, så tror jag inte att Ida vill ha' honom till man.»

»Det är det, vi få se tio år härefter!«

Madam Falk skakade på hufvudet åt långe Eriks 
funderingar och lät icke på ringaste vis inverka på sig, utan 
fasthöll sin föresats, att uppfostra Ida till något riktigt fint. 
Som ett grundvilkor, för att denna sträfvan skulle lyckas, 
betraktade madam Falk det gamla ordspråket: »som man är 
klädd, så blir man hädd.» Också arbetade hon från morgon 
till qväll, för att kunna hålla Idas toalett nätt och prydlig. 
Några styfrar satte gumman också in på sparbanken för 
framtiden, då Idas uppfostran skulle kräfva större offer.

Största bekymren hade madam Falk, innan hon fick bugt 
med barnasjälen; men så småningom lärde sig dock Ida att 
inse de fördelar, hon skulle få, om hon lydde moderns råd. 
Hon slutade upp med att gråta, då hon såg de andra barnen 
leka, och betraktade snart med ett visst förakt gårdsdrängens 
trasiga barn, som sneglade afundsjukt på hennes vackra kläder 
och pekade fingret åt fröken Portklapp, så snart hon visade sig.

(Forts.)



Loke och Sigyn.

Man kan väl tycka, att det onda icke borde vara
representeradt inom gudarnes verld, att här
endast borde finnas idel fullkomlighet. Men denna
fullkomlighetens verld har ännu ingen mensklig tanke
förmått tänka sig, och all filosofi arbetar ännu
med en dualism, från hvilken hon så oändligt gerna
ville befria sig. Man vill naturligtvis icke ur Gud,
fullkomligheten sjelf, hvars väsende är sanning,
godhet och skönhet, härleda det onda, falska, vidriga;
-- men, som sagdt är, denna stötesten har ännu ingen
filosofi fullkomligt lyckats undanrödja. Hvad under
då, att en hednisk religion, som ock i grunden är
en natur-religion -- och som är djupt medveten af den
menskliga ofullkomligheten -- får in Loke bland Asarne?

»Eld är Loke till namn och betydelse», säger Geijer,
ehuru i början, emedan han var skön till utseendet,
ej erkänd såsom den onda, underjordiska, förderfliga
elden. Redan i tidernas början hade Oden och Loke,
blandande blod tillsammans, knutit fostbrödralag, och
»i den gamla tiden», hvarom myten talar, då allfader
Oden ännu med Loke var edsvuren broder, deltog den
sednare i menniskans skapelse och inlade i hennes blod
sin eld. Vattnet och elden spela en stor roll i den
nordiska kosmogonien, och båda dessa principer äro på
ett mytiskt-historiskt sätt återspeglade i berättelsen
om Asarnes och Vanernas krig och förlikning; det är
ett krig mellan eld- och vattengudar.

Gudarne bodde först på jorden i Asgård, det
fordna. Denna herrliga boning kallade menniskorna
Gladshem, och der grundades det vida, guldstrålande
Valhall. Asarne anlade härdar, gjorde konstiga
redskap, smidde rikedom, pröfvade på allt sin
gudaförmåga och voro glade -- »tills trenne kommo,
mäktiga mycket, jättemöar ur Jotunhem», olycksbådande
gäster, om hvilka de behållna urkunderna för öfrigt
icke lemna närmare besked. Frid och förbindelser
tyckas hafva blifvit ingångna med jättarne:
gudar förmäla sig med sköna jättedöttrar och
ätterna blandas. Den till utseendet sköne Loke,
»gudarnes besvikare och förtalare», lyckas störa
friden; onda spådomar börja bebåda gudaväldets
förestående undergång; fåfängt bränna gudarne en
olycksprofeterande Vala, hon och de onda spådomarne
upplefva beständigt å nyo, och det första kriget
uppkommer i verlden. Jättarnes krafter och öfvermod
växa, Loke föder med den brända jätteqvinnan Hel,
som Oden nedstörtade
till Nifelhem, Midgårdsormen, som han kastade i
hafvet, i hvars djup han ligger kring alla land
och biter sig i stjerten, och Fenrisulfven, hvilken
gudarne lyckades binda. Jättarne bortröfva Iduna,
genom hvars äpplen gudarne föryngras, så att dessa
begynna blifva gamla och gråhåriga, tills Lokes list,
som vållat gudinnans bortröfvande, äfven måste utverka
hennes återlemnande. Jättarne hota att försänka
Asgård, att flytta Valhall till Jotunhem och dräpa
alla gudarne; de blanda hela luften med gift och
blod. Thor rensar luften med sin ljungeld, bryter allt
aftal och förening och begynner den väldiga striden
mot denna onda ätt. Men ännu är gudaväldet säkert,
så länge Balder den gode, så länge Valhalls väktare
lefver. Men svåra drömmar och spådomar förutsäga hans
död, och de bekräftas, då Oden sjelf rider till Hels
boning och med runor och trollsång uppbesvärjer den
gamla spåqvinnan. Frigga, Balders moder, tager då ed
af alla väsenden, att icke skada Balder, och denne och
Asarne falla på det skämtet, att han skulle ställa
sig midt i deras församling och de andra skjuta,
hugga eller kasta på honom. Ingenting skadar honom;
men den illsluge Loke går i en qvinnas skepelse till
Frigga och utletar af henne, att hon försummat att
taga ed af misteln, som växte vestan för Valhall,
men syntes henne för ung att kräfva ed utaf. Loke
upprycker misteln, gifver den åt den blinde guden
Höder och beder honora att äfven med ett skott bidraga
till Balders ära, och denne sjunker genomborrad död
till marken. Det är den största olycka, som drabbat
gudar och menniskor. Gudarne stå mållöse och fälla
händerna; alla vilja hämnas på upphofsmannen, men
ingen vågar det, ty församlinggstället är heligt och
fridlyst. Då de försöka tala, brista de i gråt. Frigga
sporde, hvilken af dem ville rida till Hels boning och
erbjuda lösepenning för hennes son. Denna beskickning
åtog sig den hurtige Hermoder. Hel gaf till svar, att
nu skulle pröfvas, om Balder vore så vänsäll, som det
blifvit sagdt; begreto honom alla ting, utan undantag,
i verlden, så skulle han få återkomma. Då sände Asarne
bud öfver hela verlden, att alla måtte gråta Balder
ur Hels våld. Alla gjorde det, med undantag af en
jätteqvinna vid namn Töck; men denna var ingen
annan, än Loke. Han svarade: »Töck månd' gråta med
torra tårar Balders likfärd. Döds eller lefvandes
son jag ej nödgar: Hel behålle sitt rof!» 

Nu var Asaväldets fall och verldens förödelse inne.

Loke hade  den dristigheten, att ännu en gång visa sig 
bland Asarne. Han infann sig nämligen vid gudarnes gästabud 
hos jätten Æger på Hlers-ö, dertill drifven af sin onda ande, 
och i förtröstan på den heliga fred, som vid sådana tillfällen 
gällde och af gudarne sjelfva obrottsligen hölls, begick han 
först dråp och icke allenast öfveröste med ondskefull tunga 
alla Asar och Asynior med giftiga smädeord, utan berömde 
sig till och med sjelf af Balders död och att Balder icke blifvit 
från Hel återlöst. Nu, fruktande för de uppbragta gudarnes 
hämd, flydde Loke bort till en bergsklyfta, der han byggde sig 
ett hus med fyra dörrar, för att kunna hafva utsigt åt alla
håll; stundom förbytte han sig äfven till en lax och
gömde sig i Franangers fors. Der grepo honom Asarne
slutligen, sedan Oden hade från Hlidskjalf upptäckt
hans tillhåll. Då förvandlade de hans son Narve till
en varg; han sönderslet sin broder Nare, och med
dennes, med sin egen sons, till hårda bojor härdade
tarmar blef Loke bunden vid trenne klippor. Öfver
hans hufvud upphängdes en etterorm, och från honom
dryper etter. Hos Loke sitter hans maka Sigyn och
håller en skål under det drypande ettret; när skålen
blir full och hon slår ut den etterfulla vätskan,
dryper giftet under tiden i Lokes ansigte; då ristar
han sig så, att hela jorden skälfver. Detta kallas
jordskalf. Så ligger han bunden till Ragnarök.

Loke och Sigyn.
(Efter en oljemålning af Winge.)

Detta är i största korthet Lokes historia och motivet 
för professor Winges berömda tafla: »Loke och Sigyn», ett
kolossalt arbete, som af konstnären utfördes i Rom och
inköptes af staten för 3,500 riksdaler, hvarpå Fria
Konsternas Akademi skyndade att 1864 invälja Winge
till sin ledamot. -- Nu några ord om konstnären sjelf,
hämtade ur en biografisk uppsats af 
signaturen »Svante» i kalendern »Norden» för 1865.

Mårten Eskil Winge föddes den 21 September 1825 i 
Stockholm. Fadern var då varande rektorn i Jakobs skola, 
sedermera pastorn i Lenna och Blidö församlingar i Roslagen, 
Martin Isak Winge. Mårten Eskil skickades vid elfva års 
ålder till en faderns slägting i Roslagen, för att genomgå der 
varande katedralskola, ur hvilken han utgick såsom student 
1846. Tidigt erhöll hans håg en bestämd riktning åt det 
gamla nordiska, så väl genom en inre drift, som ock genom 
den yttre väckelsen från hans närmaste omgifning, ty fadern
och dennes intimaste vänner, hvaribland i första
rummet må nämnas Ling, skalden och
gymnasten, svärmade alla för den höga nordiska
andan, sådan den ännu lefver i de gamles saga
och sång. De lära ock samtliga hafva tillhört Götiska
förbundet. Redan vid gossens inträde i katedralskolan
var den första bok, som kom i hans hand, Lings
»Asarne». I denna fick han visa sitt prof på kunnighet
i innanläsning. Men denna dikt hade han redan, innan
han ännu förstod någon vanlig bokstaf, läst på ett
språk, som talade till honom inom eget bröst med en
inre vältalig tunga. Detta språk var den store
Wahlboms snillrika teckningar till den Lingska 
dikten. Andan och
framställningssättet i de  Wahlbomska kompositionerna
var den egentligen första, kraftiga impulsen för
riktningen af Winges konstnärsskap.

Den unge Winge måste, efter undergången studentexamen,
välja lefnadsyrke: detta blef målarens -- icke konstnärens,
utan handtverksmålarens. Men denna för den bildade
ynglingens lifliga sinne tunga bana lofvade honom
ej någon framtid, som motsvarade hans inre kallelse,
och efter att hafva på

prydligaste sätt målat och ornerat sin faders prestgård, 
återvände Winge 1848 till Stockholm och ingick som extra-ordinarie 
kontorsskrifvare i Kongl. Postverket. Den tjenstgöring, som 
här inbringade honom en ytterst knapphändig dagsaflöning 
vissa dagar i veckan, jemte årliga ljuspenningar, lemnade honom 
tid nog öfrig, för att egna sig åt konsten, och han ingick 
såsom elev vid Akademien för de Fria Konsterna. Professor 
Scholander fästade uppmärksamhet vid ynglingens ovanliga 
kompositionsförmåga, som först offentligen framträdde 1852 uti 
»Thors strid med jättarne». Då varande kronprinsen Carl 
beställde ett antal af sextio till sjuttio större kompositioner 
af Winge, som redan genom uppköp rönt uppmuntran af 
Konstföreningen; och sedan Winge vid den af professor Boklund 
vid akademien upprättade målareskolan börjat egna mera flit 
åt koloriten, vann han 1857 för prisämnet »Carl X vid Axel 
Oxenstjernas dödsbädd» den kongliga medaljen, hvilken 
berättigar den prisbelönte att söka resestipendium. Winge begaf 
sig till Düsseldorf och Paris. »Kraka inför Ragnar Lodbrok», 
»Simson i fängelse» och »Den siste kämpen» vittnade om 
successiva framsteg i koloritens behandling, och med »Kraka», 
som förekom på akademiens exposition 1852, vann Winge 
erkännande äfven som målare i detta ords mera speciella 
betydelse. I Rom gjorde Winge verkliga jättesteg framåt i 
utvecklingen af sitt konstnärsskap.

En fläkt af Thors ljungande hammare genomgår Winges alla 
kompositioner. »Men», säger den ofvan antydde minnestecknaren, 
»det är ej kraften blott: den mera milda skönheten saknar 
han ej heller, hvarom de hänförande dragen i Krakas intagande 
och ädla ansigte, liksom uttrycket af qvinlig uppoffring och 
deltagande hos den sörjande Sigyn, lemna ett ojäfaktigt vittnesbörd.»

L. J. S.



Vandringar vid hafsstranden.

Det finnes ett fält, dit den forskande menniskoanden 
först i senare tider trängt och hvilket äfven dervid blifvit 
föremål för allvarliga, vetenskapliga studier, och man har derifrån 
hämtat en skatt af erfarenheter, som skänkt oss ljus i mången sak, 
hvilken förut ansetts vara oförklarlig. Detta fält är hafvet och 
dess botten. Vi vilja här endast flygtigt beröra en liten försvinnande 
del af dess flora, och vi bedja derföre den vänlige läsaren att 
för en stund taga farväl af grönskan på »terra firma», för att följa 
oss på en liten promenad utmed stranden, som utgör gränsen af 
det vidsträckta växtriket.

Vi behöfva ej söka länge, ty vi blifva strax varse väldiga 
massor af hafsväxter, som blifvit lösslitna af vågorna och 
uppkastade på låglandets flacka strand. De utveckla i solskenet en 
oangenäm lukt. Dels öfvergå de sjelfva i förruttnelse, dels dö och 
förmultna samtidigt bland dem mångfaldiga små djur, som förut 
der hade sin tillvaro. Hela moln af flugor svärma deröfver. Vår 
vandring fordrar en viss försigtighet. Vägen leder öfver 
oräkneliga klippblock af alla möjliga 
storlekar, hvilka finpolerats af den oroliga vågen. Många af dem 
betäckas af slemmiga växtmassor, hvilket gör, att foten lätt 
slinter derpå, men ju längre vi gå, desto friskare finna vi 
också de qvarliggande växterna.

Det tyckes vara de flesta tångarter temmeligen likgiltigt, 
af hvilken kemisk beskaffenhet det föremål är, på hvilket de 
sätta sig fast. Några äro fästade vid stenar, andra vid snäckhus 
eller musselskal, ja många till och med vid ryggen af 
lefvande kräftor och krabbor; dessa djur framställa 
sannerligen små vandrande skogar, utan att de besväras genom 
växternas tyngd, ty vattnet bär de sednare. Näringens insugning 
ur hafsvattnet försiggår hos alla arter af hafstång och alger 
genom samtliga deras organer.

Tångarternas bladverk tillväxer i spetsen, liksom stängeln 
hos de flesta landväxter, men är af enklare och enformigare 
byggnad, utan kärl, bestående blott utaf celler af temmeligen 
likformig gestalt. Tångarterna utveckla aldrig blommor; ty 
de tillhöra de blomlösa växternas (kryptogamernas) afdelning. 
De alstra icke heller äkta frön, -- i det äkta fröet ligga utbildade 
groddämnen, omgifna af näringsförråder, -- tångarterna 
frambringa blott å bestämda ställen i sina blad grupper af 
egendomligt förändrade celler (sporer), hvilka vid uppnådd mognad, 
skilja sig från moderväxten och stundom till och med, i likhet med 
infusionsdjuren, röra sig vidare i vattnet medelst mycket fina hår 
och trådar, hvarefter de fästa sig och sedan utbildas till nya växter 
af samma art.

Hafsväxter i Nordsjön.

Här se vi nu en formlig äng med tjockt, en till två fot högt 
gräs af olivbrun och svartaktig tång af slägtet Fucus, hvars blad 
äro bandartade, ungefär fingerbreda, eller smalare, samt flera 
gånger gaffelformigt förgrenade. De unga spetsarne skimra i 
gulbrunt, och många af dem hafva tjockt uppsvällda, bönformiga 
blåsor. I dessa sednare samlar sig luft; de gå sönder med en smäll, 
då man trampar på dem, och göra sannolikt tjenst som simblåsor, 
för att hålla bladen i närheten af vattenytan. En art af 
detta slägte, den sågade tången, 
gör sig genast bemärkt genom de skarpa sågtänderna 
i bladkanten. På dess bladartade utbredningar varseblifva vi 
ett antal mörka fläckar. Detta är sporhus, växtens 
fortplantningsorganer. Efter den mörka färg, som utmärker denna 
tångs sporer, har man förenat alla lika färgade tångarter, 
hvilka dessutom öfverensstämma i en mängd andra egendomligheter, 
till gruppen de svartfröiga. Alla öfriga grupperar man, 
äfvenledes efter den förherrskande färgen hos deras sporer, 
till de båda afdelningarne de rödfröiga och de grönfröiga.

Några steg längr ute träffa vi mellan de täta 
fucus-massorna en armslång buske af fin fördelning. Hans 
mörkfärgade stam är mycket förgrenad, utbreder sig på vissa ställen 
till smala, bladartade flikar, hvilka i kanten äro försedda med 
skarpa taggar, och bär talrika simblåsor, som äro förvillande 
lika smala skidor. På grund af denna form kallar man växten 
skidbärande hafs-ek. Der bredvid ligger ett intrassladt knippe, 
af en knytnäfves storlek, utaf den masklika gaffeltången;

af den djupt svarta färgen kan man genast se, att den tillhör 
den svartfröiga gruppen. Dernäst finner man ett virrvarr af 
trådar, hvilket ser ut, som om det vore en svart, slipprig 
metref, hvilken blifvit hitförd af vågorna. Det är hafstråden, 
äfvenledes en svartfröig tångart, hvars enkla, jemnsmala trådar 
blifva ända till tjugo fot långa och icke äga några bladformiga 
utväxter.

Vi hafva nu fortskaffat oss ett godt stycke utefter stranden 
och betraktat den gamle hafsgudens ängar och trädgårdar. 
Låtom oss nu lemna de torra strandväxterna, det förtorkade 
sjögräset och algerna ur sigte och försöka med blicken 
nedtränga i vattnet, för att taga i betraktande den lifliga 
växtverldens prakt på hafvets botten. Vi hafva nu kommit till ett 
intressant klippstycke. Det innehåller i midten en två fot 
djup urhålkning af ungefär fyra fots diameter, ett det allra 
täckaste naturliga hafsvatten-aquarium.

Hvem skulle väl vid anblicken af allt det sköna, som deri 
ter sig för åskådarens ögon försumma att försöka tillegna sig 
och som minne medtaga åtminstone några af de undersköna 
och sällsamma växterna? Handterandet af dem är lättare, 
än mången tror. Vi utvälja ett antal af de vackraste och 
medtaga dem till vår bostad. De finaste bland dem, hvilka 
stundom bilda små gräsmattor och kolonier på de större 
arternas stjelkar, transporterar man lättast i glas med något 
hafsvatten. Som hafssalterna försvåra torkandet och beständigt 
åter tilldraga fuktighet, samt förorsaka röta i växterna, 
måste vi mycket väl skölja alla våra skatter i flod- eller 
regnvatten. Sedan föra vi ett hvitt pappersblad ned i vattnet, 
utbreda växterna noggrant under vattnet på papperet, hjelpa 
härvid till med fingret och med en fin hårpensel, der så 
behöfves, för att gifva de sista förgreningarne en lämplig form, 
och lyfta derefter papperet med den derpå liggande växten 
varsamt ur vattnet. Ett sådant blad lägga vi bredvid ett 
annat på bordet och låta det torka i luften. Det slem, som 
tången innehåller, fäster af sig sjelf vid papperet och de finare 
formerna deraf se sedan ut, som vore det icke de verkliga 
originalen, utan med tuschfärger väl utförda, frappant lika 
afbildningar deraf. Först sedan de äro temmeligen torra, lägger 
man någon ringa tyngd på papperet eller pressar det lindrigt 
mellan tvenne andra papper, för att förekomma bucklor och 
ojemnheter i kanterna. De hårdare, större tångarterna, såsom 
af slägtena Fucus, Laminaria, Hydralis och dylika, tvättar 
man äfvenledes i sött vatten och torkar dem sedan emellan 
papper, som dagligen utbytas mot friska torra. Äfven dervid 
använder man blott en ringa pressning, för att förekomma 
fastklibbande. Äro de fullkomligt torra, så fäster man dem 
på papperet.

För att en gång kunna på ett lämpligt sätt taga de 
intressanta undervattens-ängarne i betraktande, välja vi en lugn, 
solig dag och låta båten långsamt glida öfver det kristallklara 
vattnet. Vi se då under oss i det mystiska djupet ängar och 
skogar med sällsamma färger och former. Laminariernas 
väldiga solfjädrar vaja i eleganta svängningar, liksom utvecklade 
banér och flaggor, de mörka fucus-arterna skimra i brungrönt 
och svart; hafs-ekar, tätt betäckta af parasittång, glittra, som 
vore de förgyllda. Andra, ljusgröna och röda, tångarter 
förläna genom sina lysande färger en stor mångfald åt den mörkare 
koloriten och ersätta de felande blommorna. Genom de 
besynnerliga buskarne ströfva svärmar af små silfverglänsande 
fiskar; här sitter en långärmad krabba på en gren, der 
uppstiger ur det svarta djupet en mjölkhvit manet, och längre 
bort glittrar en orangefärgad sjöstjerna!

Vi se en ny verld, genom hafsvattnets klarhet och 
genomskinlighet skenbarligen oss så nära, som skulle vi kunna gripa 
allt detta med händerna, och likväl ligger hela herrligheten 
som ett förtrolladt paradis flera famnar djupt under oss.



Carl XII.

Der växte upp i Sverges kungasalar 
En kungason, en smärt, en skön gestalt; 
Hans namn blef Carl den Tolfte.  Minnet talar, 
Ehvar vi lyssna kringom berg och dalar, 
Ännu om honom lifligt öfverallt; 
Ty kärt hans namn har blifvit Sverges söner, -- 
Sent kommer dag, då det ej hyllning röner. 

Strax, när hans fader dött, vid himlaranden 
Uppstego mörka moln kring Svea land, 
Och åskor mullrade vid andra stranden 
Af Östersjön, och Nidhögg hvässte tanden, 
Hvartut man såg, der tändes krigets brand: 
Den unga örnens vingar skulle stäckas, 
Den nyss uppgångna solen skulle släckas. 

Och politiken sina rådslag gjorde, 
Och budskap gingo ifrån hof till hof, 
Det svenska väldet nu kringskäras borde,
Nu lägenheten dertill vara torde, 
Ty Carl den Elfte uti grafven sof: 
Hans unge son, den skulle lätt bli' slagen, 
Och öfvermakten ifrån Sverge tagen. 

Czar Peter vill ha' plats vid Finska Viken, 
Och Polens konung efter Lifland står, 
Kung Fredrik efter vidgad gräns är fiken, 
Från alla håll blir gifven lofven sviken, 
Om fredsbrott bud på bud till Stockholm går. 
De gamla råden blifva härvid häpna 
Och veta knappt, om Sverge sig bör väpna. 

Men fars och farfars blod det lifligt flyter 
I barmen hos Carl Gustafs soneson, 
De gamles mod hos ynglingen frambryter, 
Det svenska lejonet af vrede ryter: 
»Hvad det har tagit, tog det ej som lån; 
Hvad det har vunnit, skall det icke ämna 
Att utan strid och svärdsslag från sig lemna.» 

Och kungen skyndar ifrån jagt och lekar, 
Hans blåa bussar följa honom käckt; 
I hela landet ingen är, som tvekar 
Att gå ditåt, som han med svärdet pekar. -- 
Som stormen, då den en gång blifvit väckt, 
Far fram på väldig vinge öfver jorden, 
Så far mot söder hären ifrån norden. 

Till Seland tåget går, och först bland alla 
Kung Carl från skeppen hoppar der i land. 
Som regndugg kulor kringom honom falla, 
Och dundret från kanonerna hörs skalla; 
Då kommer fullt hans stridsglöd uti brand. 
»Det här är min musik», han sig uttrycker 
Och flinkt mot Danmarks hufvudstad framrycker. 

Han kommer, ser och segrar, och han ilar 
Strax österut mot czaren, som der står 
Och lömsk, förrädisk skäftar sina pilar, 
(Ännu ej ryssen från det yrket hvilar) 
Att svenska lejonet ge djupa sår; 
Men oförskräckt kung Carl till strids ger order, 
Och falla eller fly ses Rysslands horder. 

Och segertåget går att sedan skörda 
Sig nya lagrar i det polska land, 
Hvars kung ej lärt sig att det rätta vörda, 
Men söker nästans gods med ränkor börda. -- 

Framåt går Carl, och snart med samma hand 
Han ta'r en krona och den strax bortgifver 
Och djupt sitt namn i häfdens taflor skrifver. 

Men tro och ära icke alltid vinna 
Det ädla syfte, de sig föresatt. -- 
Du, tolfte Carl, du hjelte fick det finna, 
Ty som din segersol ses klarast brinna, 
Den slocknar vid Pultava. Det blir natt. 
Dock tapperhet och heder icke släcktes, 
Fastän din krigarlycka dervid bräcktes. 

Men, viker lyckan, kraft och mod ej vika 
Från den, som har till valspråk: »Med Guds hjelp», 
Som svärdets bud med Biblens vet förlika, 
Som lärt sitt hedersord att aldrig svika, 
Som bjuder sig: för det stå eller stjelp. 
Den bär sitt hufvud högt i alla öden, 
Den trotsar fiender, den trotsar döden. 

Derför kung Carl behåller hjeltemodet, 
Fast nödgad blifva gäst i andras land; 
Det svallar högt, det unga kungablodet, 
Och stadigt klingan för's, rätt riktas lodet, 
När hemmet, honom gafs, man satt i brand, 
Och, när till Sverge sist han återvänder, 
Djerft rider han igenom oväns länder. 

Och än han samlar sina krigarskaror. -- 
De komma gladt till kungen, dyr och kär 
Att än en gång med honom dela faror 
Och söka sönderhugga listens snaror,
De vilja lätta bördan, som han bär. -- 
Och den är tung: -- sex fiender tillhopa. 
Mot hjelten väpnas halfva Europa. 

Dock ej han viker, ej tillbaka ryggar, 
Hans goda sak den tror han segra skall, 
Vid Gud och vid sitt svärd han lugn sig tryggar, 
För ingen fara, ingen möda skyggar, 
Tills ändligt allt är slut vid Fredrikshall, 
Der blek hon blifver, denna hjeltepanna, 
Och lejonhjertats slag för alltid stanna. 

Men dock förbleknar ej hans hjelteära, 
Hans rykte genom tidehvarfven går, 
Och svenska hjertan honom hyllning bära, 
Hans bragder äro svenska sinnen kära 
Och skola blifva det från år till år. -- 
Kung Carl den Tolfte! -- Högt det namnet klingar, 
Historien bär det stolt på sina vingar. 

Ty hvar är tapperhet, som hans, att finna? 
Och hvar är dygd, som mäter sig med hans? 
Hvar sågs, som hans, en tro på Gud väl brinna? 
Hvem i försakelse kan honom hinna? 
Så svensk, som han, det sällan någon fanns, 
Ett mod som hans -- det grundadt var på Herran -- 
Får länge sökas både när och fjerran. 

Derföre vördadt är och blir hans minne, 
Så länge mandom bor uti vår bygd, 
Så länge som hos Sverges folk vi finne 
Dess gamla tro och heder och ett sinne, 
Som öppet är för gudsfruktan och dygd, 
Så länge fadrens tapperhet och ära 
Ännu af deras söner hållas kära. 

Claës Joh. Ljungström.



Carl den Tolfte-stoden i Stockholm.

 "Böj, Svea, knä vid griften, 
 Din störste son göms der; 
 Läs nötta minnesskriften, 
 Din hjeltedikt det är! 
 Med blottadt hufvud stiger 
 Historien dit och lär, 
 Och svenska äran viger 
 Sin segerfana der!" 

Så sjöng Tegnér vid hundraårsfesten till hjeltens minne, 
och så länge svenskt språk ljuder, glömmas aldrig de orden. 
Historien må säga, huru mycket den vill, att han var en 
galning, ett tjurhufvud, den man, som förde de svenska 
vapnen i glans, seger och nederlag öfver det häpna Europa; 
det svenska folket glömmer honom aldrig, och kommer i 
evighet att helsa honom som sin hjelte. Det är häfdens 
pligt att döma strängt, men det är folkets rätt att låta sin 
känsla mildra domen, och visa på dagrarne, då häfden ställer 
fram skuggorna. Och så har det svenska folket gjort, och så 
kommer det att göra, då det gäller den tolfte Carl, huru 
mycket blod och tårar hans krig än må hafva kostat en 
förgången generation. Nu äro såren läkta, nu se vi endast det 
stora och hjeltemodiga hos mannen, icke det mindre statskloka 
hos konungen, och hvad vi alltid skola beundra, af hvilken 
mening vi än må vara, det är det rena och upphöjdt sedliga 
hos menniskan. I detta fall står Carl den Tolfte som ett 
ensamt lysande undantag midt i den mest förderfvade tid, som 
den nyare historien vet att omtala. Ordhållig midt i 
trolöshetens tidehvarf, renhjertad och ärligt gudfruktig midt i 
sedeslöshetens och vantrons, tapper midt i vekhetens, enkel midt i 
yppighetens, lyfte han sitt folk med sig till samma sedliga 
höjd, till samma spartanska hjeltemod och kraft i motgången.

Med skäl kunde derför Geijer, i sin icke mindre utmärkta 
sång, säga om honom: 

 "Allt för hög för den vekliga tiden, 
 Kastad ur fornverlden in i striden; 
 Svärd för rättvisan, okänd för friden, 
 Tills den för evigt hjelten behöll!" 

Och i hundrafemtio år hade denna folkets dom om den 
store hjelten haft tid att stadga sig, att växa, att nöta sig 
mot de olika åsigterna, innan den djupa beundran, som vi för 
honom insupit med modersmjölken, hann gifva sig luft i 
handling. Många af våra konungar hade vi sett taga plats på 
hufvudstadens torg, en och annan väl förtjent af denna 
utmärkelse, en och annan mindre; men ännu saknade den tolfte 
Carl sin minnesstod och svenska nationen en sinnebild, 
omkring hvilken den kunde samla sig i farans stund. Så är det 
icke mera. Carl den Tolfte har fått sin stod, och det svenska 
folket ett monument mera, ett monument, som för det kanske 
är det käraste af alla.

Den 30 November 1868 var i detta hänseende för svenska 
folket en stor, en oförgätlig dag. Få af de närvarande skola 
glömma den högtidliga stund, då täckelset föll från Molins 
ungdomliga hjelteskapelse och den klara Novembersolen kastade 
sin gloria kring det ståtliga Apollohufvudet på den smärta, 
resliga gestalten, medan den församlade mängdens jublande 
hurrarop vittnade om, att nu hade nationens innersta tanke 
fått lif och uttryck, nu hade svenskheten fått en fana att 
samlas omkring.

Och så må vi i sanning uppfatta denna bild af en utaf 
våra störste män, -- stor i allt, till och med i sina villfarelser. 
Det är så många gånger sagdt och upprepadt, att han var en

Carl den Tolfte-stoden i Stockholm.

inkarnation af vårt nationallynne, med alla sina förtjenster och 
brister, att här icke torde vara skäl att söka vidare bevis för 
den satsen. Men äfven ur en annan synpunkt står Carl den 
Tolfte som en märkvärdig företeelse i vår historia. Han står 
der, skulle man kunna säga, som en gränssten emellan vår 
stormaktstid och den tid, som har blifvit kallad vår förnedrings, 
men som borde heta vår nyfödelses. Han var just den rätte 
mannen att med lysande bragder och ett verldsskakande fall 
afsluta vår stora hjelte-epopé, den vi, gent emot Europas 
förändrade förhållanden, icke längre kunde fortsätta. Och, i 
sanning, intet folk har på ett mera storartadt sätt afslutat en genomgripande period i sin historia, och låtom oss tillägga med rättmätig stolthet: få äro de folk, som så med bibehållet sjelfbestånd kunnat draga sig tillbaka till den mindre verkningskretsen, sedan det måst öfvergifva eröfrarens lysande, men farliga ställning. 

Tänkom oss i stället en Fredrik, tagande om händer Carl den Elftes arf, och låtom oss tacka Gud, för att han gaf oss mannen, vuxen det blodiga värfvet, så att nederlaget blef en seger för alla tider, just genom det hjeltemodiga sätt, hvarpå den sjunkande stormaktsvärdigheten uppehölls, tills den föll i ruiner på hjeltens graf, -- skördad ännu i fullheten af sin kraft och i hela glansen af sitt okufliga mod.

Den svenske 
man, hvars 
hjerta icke sväller 
högt af stolthet vid dessa  minnen, han är icke värd att 
vara son af den jord, som födde »lejonet från norden».

Länge efter hans död ännu, spökade likväl stormaktsdrömmarne 
i svenskarnes sinnen. De tiderna äro nu förbi; 
vi hafva hunnit sätta oss in i de nya förhållandena; men vi 
äro icke mindre stolta öfver honom ändå, och ett rättmätigt 
uttryck af denna stolthet och denna kärlek se vi i den svenske 
konstnärns kungabild, som för all framtid skall pryda en af 
de vackraste platserna i vår hufvudstad.

Många af de försigtiga, för att icke säga, af de »rädda 
i landena», -- och hvar finnas icke de? -- säga, att vi ställt 
honom der som en utmaning, derför att den muskelstarka 
armen pekar åt öster, i det den fasta munnen tyckes ropa 
sitt gamla, välkända »framåt! j, gossar blå!» -- men så är 
icke förhållandet, och sådan har icke tanken varit.

Mörsare vid fotställningen till Carl XII:s-statyn.

Han står der icke såsom en utmaning åt andra -- men 
som en uppmaning för oss sjelfva! Han visar oss, hvarifrån 
faran kan komma, och med sitt eget exempel säger han oss på samma gång, huru vi skola bemöta henne. Lugna och med samlad kraft, skola vi se henne i ögonen, vissa om, att det folk, som sjelf vill lefva, skall icke kunna förgöras. Omgifven af krigets emblemer, af honom sjelf eröfrade, säger han till oss ur bronsen: »Bygg sjelfbestånd på egen kraft, och medan du njuter fridens välsignelse, så gör dig redo till striden -- icke eröfrarens, utan försvararens af hem och härd, af fosterland och minnen!»

Så talade han icke sjelf i lifvet, men så må hans stod tala till oss nu, sedan han är borta. Europa gifver oss i dessa dagar ett skådespel, som mer än väl visar, att den eviga fredens rike är långt aflägset och att krigets furier ingenting förlorat i grymhet, hur långt 
än mensklighetens civilisation har stigit. Hjertat fasar vid 
tanken på allt det blod, som runnit och skall rinna, för den 
fåfänga drömmen om ett verldsvälde, som i sjelfva sin 
uppkomst skulle bära fröet till sin undergång. De ringas 
rätt aktas för noll, der de stora kämpa. Turen kan också 
komma till oss. Vi kunna då väl behöfva en stod, sådan 
som Carl den Tolftes, att samlas omkring, och hämta 

styrka utaf, -- en stod af den man, om hvilken skalden med 
rätta utropar: 

 "Han kunde icke vika, 
 Blott falla kunde han!" -- -- 

Tecknaren har gifvit tidskriftens läsare en framtidsbild, 
då han framställt Molins Carl den Tolfte, och det är icke 
slump blott, att han så gjort! Han ville, att de högresta 
popplarne skulle skilja hjelten från bilden af en annan Carl, 
som, om han också icke förtjenat allt det klander, han i rikt 
mått undfägnats med, dock aldrig förtjenade att blifva svenska 
folkets hjelte, trots Hogland och Svensksund, hvilka visa, att 
äfven han, den mycket förkättrade, hade hjerta i bröstet. 
Han hade också ett grymt öde, den stackars Carl den Trettonde! 
Han afslutade hjeltetidens parodi, han, -- och derför får han 
också lida mera oskyldigt kanske, än skyldigt!

Men, det var ju om Carl den Tolfte vi skulle tala. 
Popplarne hafva således vuxit upp, och de utgöra en grönskande 
skiljemur mellan den Tolfte och den Trettonde. Emellan dem 
båda reser sig ytterligare den Molinska fontänen, liksom ville 
den med sin rena vattenstråle tvätta bort fläckarne både från 
den ene och den andre. Kungsträdgården blir åter, hvad den 
var ämnad att vara: rensande lungor för den tätbyggda stadsdel, 
som omgifver den, och minnets panteon tillika!

Skola vi söka bedöma statyn ur konstnärlig synpunkt? 
Nej, vi nöja oss med att beundra, vi afstå ifrån att kritisera. 
Må gerna detaljernas män fästa sig vid pelsen, som de tycka 
vittna om vekhet, vid de stora stöflarne, som de anse klumpiga, 
och vid den utsträckta armen, som tröttar dem; vi se framför 
oss tolfte Carl just sådan, som vi tänkt oss honom: sträng, 
enkel, krigare till hvarje tum, och med ett hufvud af evig 
ungdom; -- svenskhetens ideal, kanske icke så fullt plastisk, 
om man vill; men så mycket mera kärnfull i stället.

Piedestalen och postamentet, af svensk granit, äro värdiga 
stoden, som omgifves af fyra mörsare. Artisten har gifvit 
oss en detaljerad teckning af en utaf dem. De äro gjutna af 
Andreas Hérold i Dresden 1678 -- i parentes sagdt, 
stamfadren till den Hérold från Nürnberg som 1868 på våren 
fullbordade gjutningen af Carl den Tolftes staty på gården till 
Kongl. Myntet i Stockholm.

De äro ståtliga pjeser, dessa fyra mörsare, tagne från 
den trolöse konung August, kallad den starke. På hvar och 
en af dem finnes en basrelief, föreställande Proserpinas 
bortröfvande af Pluto, och nedanför, nära fotställningen, följande 
inskription:

 »Med Guds hielp 
 af 
 Konung Karl XII tagit 
 medh 
 festningen Neumund, 
 d. 11 December 1701.» 

Något så kalladt qvickhufvud lärer en gång hafva yttrat 
sitt missnöje med, att dessa emblemer omgifva hjeltekonungens 
bild, och lärer dervid hafva yttrat, att på det öfra torget såg 
man en kruka, omgifven af fyra lejon, och på det nedra ett 
lejon, omgifvet af fyra krukor; men vi kunna icke dela den 
åsigten. För det första äro mörsarne inga krukor, -- och 
för det andra var Carl den Trettonde ingen kruka -- hvad 
han än måtte hafva varit. Och för det tredje och sista tro vi, 
att inga lejon i verlden skulle varit så lämpliga till prydnad 
på fotställningen kring Carl den Tolftes bild, som just dessa 
troféer, tagna från hans trolösaste fiende.

H.



En bild ur verkligheten. 

Upptecknad af Richard Gustafsson.

(Forts. fr. sid. 303.)

2. 

En fin uppfostran.

Den tiden kom, då verlden i Poppelstamska huset började 
krympa ihop för Idas blick och då hennes tankar allt 
oftare riktades ut till den stora verlden utanför porten.

För hvarje gång portklockan ljöd, tänkte hon, att det 
skulle vara den största lycka, att alltid få vandra omkring 
derute i den stora präktiga staden; men klockans metalltunga 
sade: »Du slipper inte ut, emedan du skall släppa alla in.» 
Då förstod Ida, hvarför modren klagade öfver att lefva som 
portvakterska, och hon började hata denna klocksträng, vid 
hvilken moderns och hennes eget öde var fastbundet.

Lyckligtvis hade Ida en faster, och det var vid hennes 
sida som Ida fick göra sina första utflykter i den stora 
verlden, ty modern var nödsakad att stanna hemma i portvaktarekammaren. 
Faster Johanna älskade sin brorsdotter med samma 
ömhet som modern, och som de båda gamla qvinnorna voro 
af samma åsigter, angående barnuppfostran, så kommo de väl 
öfverens och drogo jemt i sina sträfvanden, att göra Ida till 
en »gentil» flicka.

När faster Johanna första gången kom, för att följa Ida 
ut på promenad, så hade hon beredt sin brorsdotter en 
öfverraskning, som Ida aldrig glömde. Gumman tog fram under 
schalen en liten hatt med röd plym uti och satte den på Idas 
hufvud. Madam Falk omfamnade vid detta tillfälle sin svägerska 
och kallade henne »en hederlig själ», och Ida kysste gifvarinnans 
hand med barnslig förtjusning.

Ida var öfvertygad om, att alla menniskor skulle afundas 
henne denna prydnad, och det var henne ett stort nöje att 
sedan promenera i solen och betrakta sin egen skugga, ty 
plymen svajade så ståtligt af och an, för hvarje steg hon tog.

Så snart Ida fyllt sitt nionde år, fick hon börja i en skola, 
der hon lärde sig de första kunskapsgrunderna, men snart 
flyttades hon till en läroanstalt, der hon kunde få läsa franska 
och andra ämnen, som läras af »bättre mans barn». Det var 
då sparpenningen väl behöfdes, ty fröken Portklapp måste i 
pensionen betala fullt ut lika mycket som en adlig fröken, 
och nära var det, att pensionsföreståndarinnan låtit Ida betala 
mer än den vanliga afgiften, ty att upptaga en portvaktaredottor 
bland sina fina elever, var att blottställa skolans goda 
namn och rykte. Vid femton års ålder hade Ida inhämtat all 
den visdom, som modern och faster Johanna ansågo nödvändig för 
henne, och då lemnade hon läroanstalten och sina fina kamrater.

Men för att ingenting skulle fattas i Idas uppfostran, så 
måste hon också lära sig att spela piano. Det var en kostnad, 
som madam Falk icke ensam förmådde bära, men med faster 
Johannas hjelp, så blef likväl saken arrangerad, och snart 
hörde man både bittida och sent, huru Ida klinkade på ett 
gammalt klavér i portvaktarekammaren. En musiklärare kom 
tre gånger i veckan till Ida, för att gifva henne en timmas 
lektion, mot en ersättning af åtta skilling i banko för hvarje 
gång, och på Idas sextonde födelsedag hade madam Falk och 
faster Johanna den outsägliga förnöjelsen, att höra det älskade 
barnet spela gamla valsen och en hambopolska, utan att 
stappla en enda gång.

När Ida hade slutat polskan stego de båda gamla 
qvinnorna upp och betraktade hvarandra med tårade ögon. De 
sade ingenting, men de hade båda samma tanke, att nu var 
deras verk fulländadt. Madam Falk slöt sin svägerska i sina 
armar och gick sedan för att omfamna sin kära Ida. Faster 
Johanna följde exemplet, och då Ida hvilade i hennes armar, 
hviskade gumman:

»Låt nu se, kära Ida, att du vet rätt begagna allt det 
goda, du lärt!»

En ännu vigtigare dag var den, då Ida första gången gick 
till Herrans nattvard. Många hade bidragit att göra den 

dagen riktigt glänsande och högtidlig. Baronessan
Poppelstam hade skänkt tyget till klädningen, faster
Johanna hade gifvit slöjan, mamma sjelf hade förärat
Ida ett par blanklädersskor, och långa Erik hade
konfirmationsdagen tidigt på morgonen skänkt »lilla
Ida» en psalmbok, inbunden i pressad saffian och med
förgyllda knäppen.

När Ida gick till kyrkan, med slöjan öfver hufvudet,
följdes hon af sin mor och af faster Johanna, som
gingo på hvar sin sida om henne. På afstånd följde
långa Erik, och när Ida tog plats uppe i koret,
ställde sig Erik bakom en pelare, så nära, att han
kunde se det kära barnet, som varit hans favorit, allt
sedan hon var liten. Aldrig i sitt lif hade Erik känt
sig så rörd, som då församlingen sjöng: »O, Guds lam
-- --» och Ida skred fram emot altarrunden. Det kändes
så underligt varmt i hans hjerta, och han torkade med
rockärmen bort en tår, som rullade ned på hans kind.

Med rödgråtna ögon och rörda hjertan återvände de
tre qvinnorna från kyrkan, och när de kommo hem,
tackade madam Falk gårdsdrängen, som under tiden
varit portvakt, hvarefter hon stängde sin dörr,
omfamnade Ida och sade: »Väl bekomme dig!»

Från den dagen blef det icke längre fråga om, att
Ida skulle föröka sina kunskapsskatter, ty hennes
uppfostran var fulländad, och hon var färdig att taga
emot den lycka, som verlden helt säkert nu skulle
gifva henne.

Men att sitta sysslolös hvarje dag, utan något mål
för sina tankar, blef olidligt för Ida, och då hon
ledsnat att traktera klaveret, tillbjöd hon sig att
hjelpa modern med hushållssysslorna.

Madam Falk tog en af dotterns fina händer i sina,
skakade på hufvudet och sade:

»Spar du ditt hvita skinn, och låt mig göra det, jag
är van vid. Så länge jag orkar med släpsysslorna, så
gör jag dem helst sjelf, och sedan vill jag hoppas,
att du nog kommit så långt fram i verlden, att du
inte behöfver följa i mina fotspår och träla som jag.»

Gumman såg på den lilla hvita handen och kysste
den till sist med en häftighet, som föreföll Ida
obegriplig.

I det samma klingade portklockan, och gumman skyndade
att draga på strängen, så att porten gick upp. Ida
tog ett par steg mot gluggen, för att se, hvem som
kom. Hon behöfde icke nu hoppa upp på en stol,
för att kunna draga undan gardinen, ty den smärta
välväxta gestalten uppbar hennes vackra hufvud så
högt, att hon måste buga sig något, för att kunna
blicka ut genom den lilla rutan. Ida hörde skramlet
af en sabel och såg löjtnant Axel i sin präktiga
hästgardesuniform. »Hvad han ser ståtlig ut!» tänkte
hon. »De små svarta mustacherna taga sig så bra ut
under den blåa mössan.»

Men plötsligt fällde Ida ned gardinen och hennes
kinder blefvo purpurröda. Hon hade sett, huru unga
baronen stannat i förstugan och kastat en blick
tillbaka till gluggen, som omslöt hennes ansigte,
likt en ram.

»Hvem var det, som kom?» frågade gumman.

»Åh, det var ingen annan än unga baron», svarade Ida
med likgiltig ton, men vände sig bort för att dölja
sin rodnad.

Omkring ett år efter Idas första nattvardsgång blef
madam Falk en dag öfverraskad af, att baronessan
skickade bud till henne, att hon skulle komma
upp. Gumman klädde sig i hast och skyndade att
efterkomma hennes önskan. Under tiden satt Ida nere
i portkammaren och sökte förgäfves att utfundera,
hvad det kunde vara för vigtiga saker, som hade
förmått baronessan att kalla modern till ett samtal,
ty något sådant hade aldrig händt, utan att det varit
fråga om betydelsefulla ämnen.

När gumman ändtligen kom ner igen, såg hon mycket
allvarlig ut, men hon sade ingenting. Ida kunde dock
icke länge styra sin nyfikenhet, utan frågade, hvad
baronessan haft att förkunna.

I stället för att svara, började madam Falk att
gråta. Då blef Ida orolig och bestormade modern med
frågor om hvad som händt.

»Hon erbjöd dig plats som kammarpiga», sade gumman,
och tårarne torkade hastigt vid lågorna
af den harm, som brann i hennes ögon, då hon
uttalade dessa ord.

Ida sade ingenting, men hon tänkte inom sig, att hon
nog skulle finna ett medel att svara på en dylik
förolämpning. 

Gumman kunde icke smälta en så svår skymf, utan 
beklagade sig för tjenstepersonalen i hela huset,
men den ende, som icke skrattade åt henne var långa
Erik, som ännu tjenade qvar som kusk hos baron
Poppelstam. Ursinnig stängde sig gumman inne
tillsammans med sin Ida, och på flera veckors tid
helsade madam Falk icke på någon menniska i huset,
utan förrättade sin syssla lika noggrant, men också
lika stelt, som en maskin.

En afton öfverraskades mor och dotter af att någon
sakta knackade på dörren till deras kammare. Gumman
Falk öppnade och såg med förvåning långa Erik, som
helsade: »god qväll!» och frågade, om han fick stiga
på. Gumman bad honom vara välkommen och satte fram
en stol åt honom.

Oaktadt det redan var skymning, märkte både Ida och
hennes mor, att Erik var ovanligt putsad och fin. Han
satte sig på yttersta kanten af stolen och tummade
skärmen på sin mössa.

»Nå, min kära Erik, hvad har han för godt att berätta
i afton?» frågade gumman kantigt.

»Jag skulle helst vilja tala vid madam ensam», svarade Erik.

»Då får han vänta till en annan gång.»

»Nej, då må det hellre gå, och dessutom kan det inte
skada, att lilla Ida hör, hvarom frågan är. Saken
är, rent ut sagdt, den, att flickan är mig kär, allt
sedan jag bar henne som barn på mina armar. Jag är
visserligen nu fyrtio år, men jag tror ändå, att jag
skulle kunna göra Ida lycklig, om hon blott kunde
förmå sig att blifva min hustru.»

Erik drog en djup suck af lättnad, sedan han uttalat
sin bekännelse. Madam Falk satt som förstenad, och
Ida trodde icke, att hon hört rätt.

Efter en stunds tystnad hämtade sig gumman från sin
förvåning och vände sig till Erik, frågande:

»Ska' det vara hans riktiga allvar, det der?»

»Ja, nog är det allvar med besked», svarade Erik. »Jag
håller af Ida så innerligt, att jag visst inte blir
en riktigt bra karl, om hon säger nej.»

Erik steg upp och gick fram till Ida, som blott satt
och stirrade på honom. Han räckte henne handen och såg
på henne med en blick så hjertevarm, att Ida icke
kunde afhålla sig från att ett ögonblick känna sig
litet underlig till mods. Men hennes rörelse räckte
icke länge, ty hennes röst ljöd helt likgiltig då
hon sade:

»Inte passa vi för hvarandra, kära Erik.«

Det var ett hårdt slag för Eriks kärleksfulla hjerta,
och han stod som bedöfvad.

Madam Falk väckte honom med att säga, att den utgången
borde han hafva väntat sig, ty Ida blef inte »skapt
för honom».

Vid dessa ord spratt Erik till och blodet rusade
honom åt hufvudet.

»Kom ihåg, att högmod går för fall!» utropade han
häftigt, men vreden gick lika hastigt, som den kom,
och hans röst ljöd åter mild, då han sade: »Aldrig
skall någon i verlden hålla af Ida, mer än jag!»

Erik vände sig bort från de båda qvinnorna och
skyndade ut. I portgången stannade han och förde
rockärmen upp mot ögonen, derpå skakade han häftigt
på hufvudet och talade till sig sjelf:

»Man ska' något ha' att dra's med, för att man får
lefva här i verlden.»

Erik gick ut i stallet till sina hästar, och
stalldrängen omtalade morgonen derpå för betjenten,
att Erik vankat af och an i stallet till långt in
på natten, språkande högt med Muhamed och Ali, de
båda vagnshästarne.

Stackars Erik, han hade ingen annan, som han kunde
anförtro den sorg, som drabbat honom!

(Fort.)

En arbetarebostad. 

I de större så väl europeiska som transatlantiska städerna 
har under de sista årtiondena en stegring i pris på 
lifsmedel och bostäder gripit omkring sig, med hvilken 
löneförhöjningarne icke alltid förmått hålla jemna steg. Det 
blifver derföre allt svårare för arbetarebefolkningen, att för 
ett jemförelsevis billigt pris förskaffa sig sund bostad och kost. 
Till heder för vår tid må det vara sagdt, att denna sociala 
fråga öfverallt är föremål, för allvarligt öfvervägande och redan 
kallat många stora anstalter till lif, hvilka skola förmildra 
denna olägenhet. En sådan inrättning är också det Stewartska 
hotellet för arbeterskor i Newyork. Alexander T. Stewart, en 
af den amerikanska jättestadens rikaste borgare, hade nämligen 
på ett ädelmodigt sätt anslagit en summa af sex millioner dollars 
till upprättande af tvenne stora byggnader, af hvilka den ena 
var bestämd för män, den andra för ogifta, värnlösa qvinnor 
af arbetareklassen, och hvarest bostad och kost skulle lemnas 
dem för ett särdeles billigt pris. »Hemmet för arbeterskorna» 
är, såsom man af vår illustration finner, en särdeles ståtlig 
och imposant byggnad. Det härtill inköpta jordstycket 
betäcker en yta af 41,000 qvadratfot. Byggnaden är uppförd af 
jern, fullkomligt eldfast, och har trenne fronter mot tre gator. 
Den innehåller sex våningar tillika med ett mansardtak. De 
tornlika afsatser, som afsluta taket, förläna den jättelika byggnaden 
ett elegant utseende. Jordvåningen innehåller tjugofyra 
väl inredda handelsbutiker, hvars hyresbelopp användes till 
inrättningens bästa. Hela den inre anordningen är icke blott 
afsedd för det praktiska, utan deri framträder äfven en viss 
komfort och god smak, för att inverka förädlande och förfinande 
på invånarinnorna, enligt den grundsatsen, att den yttre 
omgifningen plägar utöfva ett stort inflytande på menniskans inre. 
I källarvåningen finnes en stor maskin för frambringande af 
ånga till värmledningen och som tillika sätter i gång en 
mekanisk inrättning, som underhåller kommunikationen emellan 
samtliga våningarne. En präktig trappa leder från den rymliga 
vestibulen till de öfra våningarne, hvarest bonings- och 
sofrummen befinna sig. Samtliga rummen äro höga och luftiga, 
liksom man i allmänhet sörjt för god ventilation. I den bakre 
delen af byggnaden, som stöter intill andra hus, finnas kök, 
tvätthus, matrum, salar för hållande af föreläsningar, konserter 
m. m., samt läsrum och bibliotek. Den af byggnadens murar 
omgifna gårdsplatsen prydes af anläggningar och är sålunda en 
angenäm vistelseort för invånarinnorna, då de vilja hämta frisk 
luft. Hela inrättningen förlänar de arbeterskor, som här blifva 
emottagna, ett hotells komfort och beqvämlighet mot 
utomordentligt ringa kostnader, som icke skola uppgå till mer än 
två dollars i veckan för hvarje person. I sin helhet skall 
anstalten innehålla rum för ett tusen femhundra värnlösa qvinnor, 
som här finna ett andra hem i ordets bästa bemärkelse. På 
alldeles liknande sätt skall äfven hotellet för män af de 
arbetande klasserna vara inrättadt.

Stewarts hotell för värnlösa arbeterskor i Newyork. 

Sekter Lundbergs bröllop. 

Novell af Maximilian Axelson. 

I. 

I mer än tjugo år har den majestätiska Wettern visat
det beundrande Jönköping sin glans, sedan de händelser
tilldrogo sig, som vi här gå att skildra. Dessa timade
nämligen på 1840-talet, en tid, då den täcka staden
knappt räknade hälften så många invånare, som nu.

Jönköping hade dock äfven på den tiden ett visst
anseende; det räknades för en af Sveriges finare
småstäder, som med heder uppbar namnet »Lilla
Stockholm». Det ägde visserligen ej så ståtliga
byggnader, som nu; men de nätta tvåvåningshusen
företedde, synnerligast utefter den största gatan,
Storsjöraden, en brokig, men ej obehaglig blandning
af alla regnbågens färger, och dessutom visste man,
att inom dessa bostäder lefde och rörde sig en liflig,
konstälskande, umgängsam och gästfri befolkning. Och
hvilka strålande, sköna ögonpar hade icke denna stads
döttrar att tjusa med -- alldeles som i våra dagar! Då,
som nu, fanns der en rik blomstergård af skönheter.

Men der funnos också fjärilar, som lifligt
kringfladdrade dessa blomster och som derunder gerna
läto fånga sig, synnerligast, om det lät sig göra, i
nät med gyllne maskor, -- unga hofrättsnotarier, som ur
sin penna ämnade framtrolla åtminstone en domsaga, --
unga löjtnanter, som på värjspetsen hoppades uppfånga
kanske till och med en statsrådstaburett.

En glad verldsborgare af det sednare slaget,
underlöjtnanten Carl Lejonhjerta, sågs en vacker
eftermiddag i Augusti månad från den odödlige van der
Haghens schweizeri träda ut på Storsjöraden, der han
för ett ögonblick blef stående, alldeles som om han
varit villrådig om, åt hvad håll han skulle styra
kosan. Men snart hade han bestämt sig och gick med
raska steg till sitt logis i kopparslagaren Noréns
gård. Han skulle derifrån samma eftermiddag fara utåt
landet och gick att efterhöra, huru snart någon skjuts
kunde vara att förvänta.

»Om två timmar, herr löjtnant!» blef svaret.

Huru skulle tiden intill dess tillbringas? Vår unge
krigare funderade åter ett ögonblick, och resultatet
deraf blef, att han gick ut och promenerade gatan
framåt i vestlig riktning.

Han hade här ej gått många steg, förrän han från ett
af de närmaste husen såg en person komma ut på gatan,
vid hvars anblick han stannade, som om han sett någon
bekant, hvars namn han ej genast kunde erinra sig. Den
sålunda uppträdande var en lång, mager och knotig
man i svarta kläder, hvilken ofvanom sitt långdragna
ansigte bar en svart mössa, fyndigt sammanfogad
af en mängd klädeslappar -- ett verkligt konstverk,
väl förtjent af den upphöjda plats, det fått.

Denne svartklädde herre fick också ögonen på
martissonen, och i samma ögonblick hörde man honom
utropa:

»Mjuka tjenare, herr löjtnant!»

»Åh, magister Nådenson! Mjuka tjenare, hur står det till?»

»Jo, Gud ske lof för helsan! -- hur mår herr löjtnanten sjelf?»

»Som perla i guld. -- Herr magistern är kanske qvar
hos prosten Haborg än?»

»Ja, jag har ännu den lyckan.»

»Nå, det fägnar mig; då kan jag få höra litet nytt
från hembygden. Jag är visserligen sjelf på väg dit;
men då det är mera än två år, sedan jag var der,
så må det ursäktas mig, om jag är litet nyfiken. Hur
mår således, att börja med, herr prosten; är han lika
liflig och kraftfull, som sist jag såg honom?»

»Jag tackar så mycket på hans vägnar; han är sig
fullkomligt lik och har ännu icke ett grått hår på
sitt hufvud.»

»Och mamsell Hanna, hon är väl nu en fulländad skönhet?»

»Hm -- åh ja, hon ser rätt bra ut ... men det är
sådant, som snart förgår.»

Pastorsadjunkten uttalade dessa ord i en så
besynnerlig och nästan besvärad ton, att löjtnanten
ej kunde undgå att
dervid närmare betrakta honom.  Och skarpt fixerande
Nådenson, yttrade han nu:

»Kanske är hon redan förlofvad, -- kanske jag får den
äran gratulera?»

»Mig?» sade pastorn och såg mycket brydd ut samt
tillade derefter med en blandning af ödmjukhet och
sjelfkärlek: »Ett sådant parti är minsann icke för
en stackars adjunkts räkning.»

»Hvarför icke det? -- En adjunkt kan blifva prost,
ja till och med biskop med tiden.»

»Ej lika falla ödets lotter!» sade Nådenson patetiskt,
tog derefter hastigt sin lappmössa i ena handen,
medan han utsträckte den andra till ett farväl,
och sade helt kort:

»Adjö, adjö!   Jag måste nödvändigt in här.»

Och löjtnanten hade knappast hunnit fatta hans hand,
förrän presten rusade tvärs öfver gatan in i närmaste
hus.

»Nå, det var en lustig fågel!» sade Lejonhjerta för
sig sjelf och gick vidare. »Han tycktes vara riktigt
generad af det der samtalsämnet; -- skulle han väl
hafva några spekulationer åt det hållet?»

Ej mycket fallen för att grubbla, slog vår löjtnant
emellertid snart bort denna tanke och fortsatte
sin promenad vesterut. Han hade ej på förhand
bestämt något mål för sin vandring, men föll snart
på den idéen, att göra ett besök vid de gamla
fästningsvallarne, hvilka redan vid denna tid voro
betydligt förfallna. Der funnos dock ännu flera
kasematter i behåll, flera mer eller mindre mörka
gångar, och i en af dessa fördjupade sig snart vår
unge militär. Må man icke förtycka honom, att han,
ehuru lefvande i djupa fredstiden, härunder hvälfde
åtskilliga krigstankar inom sitt hufvud; -- det var
ju vid en fästning, som Napoleon den Store skar sin
första lager, ett exempel, hvaraf åtskilligt var
att lära.

Bäst vår löjtnant nu gick framåt, ej längre vägledd
af dagsljuset, var han nära att falla framstupa öfver
några nedramlade stenar, men samlade då åter sina
»spridda tankar» och fann det rådligast att vända
om och träda ut i dagens klara sken. Som han nu kom
ut på gräsmattan utanför fästningsvallen, stod han,
till sin stora förvåning, ansigte mot ansigte med
magister Nådenson, hvilken å sin sida härvid såg ut,
som om han sett en uppenbarelse från andeverlden.

»Herr -- herr löjtnant!» stammade han, »vi träffades
ju nyss på Storsjöraden -- och nu ... -- mötas vi här!»

»Ja, det ser verkligen litet besynnerligt ut,
i synnerhet som magistern då tycktes hafva någon
angelägen affär att uträtta.»

»Alldeles riktigt anmärkt. Jag sökte en person,
men han var bortrest, och derför gick jag för ro
skull hit. Här är så tyst och stilla, och jag tänkte
derföre att här en stund begrunda min predikan för
morgondagen.»

»Det finnes således en viss likhet mellan magisterns
och mitt besök på den här platsen, -- jag har gått här
och funderat på huru en fästning skall stormas och
magistern, huru menniskornas hjertan skola intagas.»

»Hm!» sade vår prestman och såg något brydd ut. »När
jag tänker rätt på saken, har jag visst icke tid
att dröja här längre -- jag ser, klockan är verkligen
mycket mer, än jag trodde, och prostens dräng väntar
mig bestämdt redan med hästen.»

Han yttrade dessa ord, sedan han hastigt dragit ur
fickan ett stort silfverur af John Wards bekanta
tillverkning, nickade härefter ett par gånger,
likasom till en bekräftelse på hvad han hade sagt,
fattade hastigt löjtnantens hand och rusade derefter
åter bort.

»Ett ögonblick, herr magister!» sade Lejonhjerta,
som nu knappast kunde afhålla sig från att skratta;
men Nådenson tycktes ej höra, hvad han sade, utan
fortsatte med ökad fart sin gång, eller kanske rättare
sitt lopp. Det skulle dock snart 
blifva uppdagadt, hvarför den gode magistern nu, för
andra gången på en kort stund, tog till reträtten. Han
hade nämligen icke ännu hunnit trettio steg ifrån
platsen, då vid närmaste hörn af fästningsvallen
två unga damer plötsligen blefvo synliga, hvilka med
raska steg gingo honom till mötes.

Löjtnanten, som emellertid på något afstånd följde
magisterns spår, hörde nu en af de ankommande lifligt
utropa:

»Kanske magistern har väntat på oss?»

Hvad Nådenson härtill svarade, uttalades så tyst,
att det ej kunde höras; men strax derpå hade vår
teolog gjort helt om och kom nu med de två fruntimren
löjtnanten till mötes.

Carl Lejonhjerta skulle gerna velat som krigare likna
sin store namne, segraren vid Narva, men dennes
uppfattning af det täcka könet kunde han deremot
för ingen del gilla. Mötte han sålunda på sin väg en
huld Evas dotter med eld i ögat och ros och lilja på
kinden, så hade han lätt varit redo att för henne
bryta en lans, men att blunda för hennes behag --
se det hade varit honom omöjligt.

Nu fästade han sin uppmärksamhet nästan odeladt
vid den af de båda damerna, som gick prestmannen
närmast. Detta ljuslockiga hår, denna fina, skära
kind, denna lilla rosenmun, så förförisk, då, såsom
nu, ett småleende lekte på läpparne, och slutligen
dessa klarblåa ögon, hvilka så uttrycksfulla mötte
hans -- hade han icke sett dessa förr -- var icke detta
hulda anlete honom välbekant? Var det icke prosten
Haborgs dotter Hanna, han här såg framför sig?

Kunde det verkligen vara hon? Han såg henne sist
bland nattvardsbarnen vid prestgården, ännu till
hälften ett barn, hon var då bara femton år; men
två år hade sedan dess förgått -- nu var hon sjutton;
Två år vid denna tidpunkt af lifvet åstadkomma stora
förändringar -- det kunde således allt för väl vara
hon, ja det måste vara hon, eftersom hon gick så
bekant och nästan förtrolig vid adjunktens sida.

Nu befunno de sig blott på några få stegs afstånd från
hvarandra. Löjtnanten blottade artigt sitt hufvud,
den unga damen helsade så vänligt och vackert igen
och räckte honom med en lätt rodnad sin hand. Det
var verkligen mamsell Hanna från Kyrkebo prestgård,
prosten Haborgs enda dotter, och snart kom nu ett
lifligt samtal i gång, hvilket, som man lätt kan tänka
sig, hufvudsakligen berörde åtskilliga hågkomster
från förflutna dagar. Men äfven det närvarande blef
ej heller förgätet, och Carl Lejonhjerta fick sålunda
nu af Hanna veta, att hon sedan någon tid tillbaka
vistats i Jönköping, för att fullända sig i teckning
och musik, samt att hon i dag skulle fara hem öfver
söndagen, hvarföre magister Nådenson kommit att
hämta henne. Hon och den åtföljande unga damen, en
af hennes slägtingar, hade vid fästningen stämt möte
med magistern, som lofvade visa dem denna qvarlefva
från krigets tider, hvilken Hanna förut aldrig hade
sett. De skulle sedan fara hem.

Nådenson såg under detta samtal något brydd och tvär
ut och vexlade blott ett och annat enstaka ord med
Hannas kamrat, som derunder mera betraktade den vackre
löjtnanten än den magre, kantige adjunkten.

II.

»Fördömdt!» sade Lejonhjerta för sig sjelf, då han,
från fästningen återkommen till sitt logis, otålig
gick och väntade på sin skjuts -- »jag försökte
så vackert uppehålla mitt herrskap der borta vid
fästningen, men presten anade oråd och påminde derföre
oupphörligt om, huru nödvändigt det var att snart fara
ur sta'n ... Nå, lika godt! hon bad mig emellertid
att helsa på pappa, medan jag nu är hemma; det skall
jag min själ göra, vore det så i morgon dag.»

Detta hurtiga beslut tycktes åter bringa vår
krigares sinne i jemnvigt, ty han afvaktade nu med
något större resignation, än förut, den skjutsandes
ankomst. Allting har en ända här i verlden, det må
nu vara glädje eller sorg, och sålunda gick det äfven
med löjtnantens väntan. Skjutsbonden kom, vår resandes
mobilier instufvades i åkdonet, en försvarlig schas,
och Lejonhjerta fattade tömmarne. Nu bar det af med 
en så snabb fart, att den skjutsande med temmeligen
misslynta ögon började betrakta än den körande och
än sin stackars häst, som här mot sin och husbondens
vilja måste arbeta i framstegspartiets intresse.

Ett litet uppehåll kom dock helt ofrivilligt
att göras, innan vår resande ännu hunnit öfver
vindbryggan. På ena sidan af gatan stodo ett par
äldre herrar, och en af dessa, en korpulent sextio
års man i blå frack med blanka knappar, tog artigt
af sig mössan, som var prydd med en guldgalon, och
gjorde mine af att närma sig åkdonet. Löjtnanten kunde
sålunda svårligen undgå att besvara hans helsning,
och när han härvid tillika kastade en granskande
blick på mannen, igenkände han i denne en välbekant
person. Den helsande var nämligen en f. d. skrifvare
hos Lejonhjertas far, på den tiden denne i egenskap
af hofrättstjensteman varit bosatt i Jönköping, och
var nu, liksom assessor Lejonhjerta, bosatt på landet
och i samma församling som den fordne principalen.

»God dag, sekter Lundberg!» utropade löjtnanten
derföre nu, i det han höll in hästen. »Har sektern
träffat min far nyss?»

»Sednast i går hade jag den äran att träffa herr
assessorn, och han mådde, Gud ske lof, då godt.»

»Tack för underrättelsen, herr sekter! Ursäkta,
att jag har brådt nu; men vi träffas väl snart igen.»

Dermed sattes hästen åter i gång, och det så hastigt,
att sekter Lundberg ej hann uttala något, som tydligen
sväfvade honom på läpparne.

Vid väderqvarnen, som på den tiden stod och viftade
med sina vingar strax utom vestra förstaden, skyggade
hästen och ville ej gå förbi qvarnen, hvilket på
nytt vållade ett uppehåll, så mycket långvarigare,
som ett par fulla bönder i det samma kommo körande
från »Talavids» beryktade krog och i fullt galopp
foro förbi. Ändtligen var dock äfven detta hinder
öfvervunnet, och den stackars skjutskampen fick nu i
dubbelt mått plikta derför. Men när den resande icke
ens vid början af sjelfva Björnebergsliden gjorde min
af att köra långsammare, yttrade den skjutsande i en
misslynt ton:

»Jag tycker, herrn åker väl fort.»

»Hvad pratar du för dumheter?» svarade löjtnanten
helt lugnt. »Åker icke du lika fort som jag?»

Detta skäl måtte hafva förefallit mycket slående;
ty några invändningar gjordes härefter ej vidare,
i synnerhet som Lejonhjerta, nu åtminstone, så länge
det bar uppför, något mildare behandlade den stackars
dragaren.

Det är en skön nejd, denna strandbygd, ifrån Jönköping
uppåt Vestgötagränsen: höjder och dalar i ständig
vexling; nätta landtställen, omsusade af björk och ek;
och till allt detta den herrliga utsigten öfver den
majestätiska Wettern. Vår unge krigare var ej heller
känslolös för naturens behag; med hela ungdomens värma
njöt han deraf, och fantasien framtrollade härunder
det ena framtids-lufslottet efter det andra.

Medan han nu kastade en blick utåt sjön, der ett
par hvita segel sakta skredo fram öfver den klarblåa
vattenytan, och så för några ögonblick kom att mindre
uppmärksamt än förut se framför sig på den väg,
han hade att befara, blef han plötsligen uppväckt ur
sina drömmerier af skjutsbonden, som, pekande framåt
vägen, yttrade:

»Se, der har ett herrskap kört sönder sin vagn.»

Carl Lejonhjerta riktade nu blicken åt det håll,
som skjutskarlen visade, och såg på något afstånd
en herre och ett fruntimmer vid en öppen vagn, nära
invid ett litet hus, som snart befanns vara en smedja.

»Tänk, om det vore presten och den vackra Hanna!»
tänkte löjtnanten för sig sjelf och önskade rätt
innerligt, att det så måtte förhålla sig.

Man kom närmare och närmare, och slutligen hade
man de resande så pass nära, att man, om de visade
sina ansigten, genast borde kunna se, om det vore
bekant folk.

Den resande herrn var en lång, svartklädd man i
mössa, hans reskamrat ett mindre fruntimmer i grå
sommarkappa och ljus halmhatt. Det kunde allt för
väl vara prosten Haborgs dotter och adjunkten.

Nu vände sig fruntimret om emot de ankommande: det 
var verkligen unga Hanna. Några ögonblick derefter hade 
Lejonhjerta hunnit fram till platsen, der hon stod.

Denna gång hade vår löjtnant inga betänkligheter vid att 
göra ett uppehåll i sin färd. Han stannade hästen, räckte 
tömmarne åt skjutskarlen och gjorde ett lätt språng ifrån 
åkdonet ned på vägen.

»Har herrskapet råkat ut för någon olycka?» frågade 
han lifligt mamsell Hanna. »Här har väl ingen skadat sig?»

»Nej men, gudskelof!» svarade magistern, som nu också 
hade vändt sig om; »men ena hjulaxeln har sprungit af, och 
det är illa nog.»

»Ack ja, det var riktigt förargligt!» inföll Hanna nu. 
»Pappa och mamma vänta mig tidigt hem, och så hade jag 
litet smått att styra om i afton, emedan det är pappas födelsedag 
i morgon.»

»Ja, det här kan herrskapet icke få lagadt på mindre än 
halfannan timme», sade nu smeden, som hittills ej varit 
observerad, enär han legat på knä på andra sidan om vagnen, för 
att riktigt noga undersöka, hvad skada denne tagit.

»Icke på mindre än halfannan timme?»

Carl Lejonhjerta var, som en krigare egnar och anstår, 
i kritiska ögonblick en resolverad karl och visste således äfven 
nu att finna på råd.

»Om mamsell Hanna ej har något deremot, kan jag 
erbjuda en plats i mitt åkdon», sade han. »Herr magistern har 
väl ingenting emot, att stanna qvar, tilldess vagnen blir lagad.»

»Åh nej -- nej bevars!» svarade denne, synbarligen helt 
brydd; »men det är ju icke plats i schäsen för mer än två ... 
och skjutsbonden ...»

»Han kan ju stanna qvar och åka med magistern, när 
vagnen blifvit lagad, eller, om han tycker att det dröjer för 
länge, så kan han gå, då han utom gångpenningar också kan 
beräkna drickspenningar.»

Detta behöfde ej två gånger sägas åt en smålänning, skjutskarlen 
var genast villig att gå till fots till Kyrkebo prestgård, 
dit han kände åtskilliga genvägar, hvarigenom han skulle komma 
nästan lika fort fram, som de åkande.

»Hvad säger nu mamsell Hanna sjelf?» frågade löjtnanten 
å nyo.

»Jag är rädd, att jag gör allt för mycket besvär», svarade 
Hanna med en sidoblick på adjunkten.

»Det blir en allt för stor krokväg för löjtnanten», tillade 
presten och drog upp snusdosan, för att taga sig en pris -- 
pour contenance.

»Ingen krokväg i ärtåkern», hade löjtnanten så när sagt, 
men inskränkte sig i stället till att svara: »Betyder ingenting, 
det är blott halfannan fjerdingsvägs krok och dessutom en 
mycket vackrare väg att fara.»

Den täcka prestdottern gaf nu snart med sig, adjunkten 
ansåg sig ej längre kunna opponera sig deremot, och så hjelptes 
den unga damen af sin nye kavaljer upp i schäsen, dervid 
Nådenson helt beskäftigt passade på att knäppa till fotsacken, 
naturligtvis endast för att bereda Lejonhjerta så ringa 
besvär som möjligt. Derpå åkte det unga paret hastigt derifrån.

Carl Lejonhjerta var en vacker karl; han hade mörkt, 
lockigt hår, lifliga mörkblåa ögon, helsans färg på kinden och 
ett manligt uttryck i sina ansigtsdrag, hvilket fick en ännu 
bestämdare karakter genom de temmeligen yfviga mustascherna. 
Han var för öfrigt en glad själ, som det aldrig kunde falla in 
att, likt Goethes Werther, sätta sig under ett päronträd och 
gråta för en flickas skull, men han var derföre ej likgiltig 
för Evas sköna döttrar och hade ett hjerta, som kunde känna lika 
lifligt och varmt, som den mest förälskade ynglings. 

Det var ett vackert par ihop, den unge, mörklockige 
mannen och den blonda flickan vid hans sida. De hade lekt 
som barn tillsammans, dessa unga; de hade således många 
gemensamma minnen, och intet band förenar lättare två hjertan 
med hvarandra. Det var ju således helt naturligt, att ett lifligt 
samtal skulle komma i gång, och om detta än i början röjde 
något tvång, synnerligast då det blef fråga om att titulera 
hvarandra, så kom man dock med ungdomens vanliga raskhet 
snart derhän, att det i stället för tilltalsorden »löjtnant» och 
»mamsell» endast begagnades »Carl» och »Hanna».

Härunder hade Lejonhjerta så småningom saktat hästens 
fart, och detta blef också en ren nödvändighet, då man förbi 
det vackra, men sorgligt namnkunniga Attarp kom in på den 
s. k. Bankeryd- eller Attarpsmon, der den sandiga vägen gjorde 
det omöjligt att komma fort framåt, så vida man icke ville allt 
för illa behandla sin dragare.

Inne i den dunkla barrskogen var allt så tyst, blott en 
och annan fågel hördes då och då qvittra; och ingen 
menniskoboning, lika litet som någon enda mensklig varelse, kunde de 
resande under en halftimmes tid upptäcka i sitt grannskap.

»Vet Carl», sade Hanna och flyttade sig omedvetet litet 
närmare sin reskamrat, »jag har alltid tyckt, att den här skogen 
är så dyster, och hvar gång jag far igenom den, kommer jag 
alltid ihåg Geijers 'kolargosse', hur han springer mellan träden 
och ropar: 'Hu, det är så mörkt, långt, långt bort i skogen!'»

»Jag har verkligen mer än en gång erfarit det samma, 
och det är helt naturligt, då jag ej vet någon, som mera 
målande skildrat en skogsvandring, än hvad Geijer i den der 
visan gjort.»

»Ack, jag påminner mig, att Carl förr sjöng så bra, i 
synnerhet folkvisor, och det skulle riktigt vara roligt att höra 
en sådan nu. Här fins visst ingen, som kan göra någon 
anmärkning deröfver.»

»Jo, min reskamrat», inföll Lejonhjerta leende, med en 
blick på sin täcka granne.

»Fy, nu är Carl elak!» svarade hon. »Jag anmärker 
visst ingenting.»

»Nå, då skall jag sjunga», återtog han, och efter några 
ögonblicks betänkande sjöng han nu med klar, välljudande 
stämma:

 "Jag gick mig ut en aftonstund, 
 Jag gick mig nedåt stranden, 
 Der möter mig en gosse huld, 
 Han räckte mig der handen: 
 'Du flicka huld! 
 Hvar ska' vi bo? 
 Hvar ska' vi bo på denna jord, 
 På dessa jordelanden?'"

Slutorden i visan betonades af sångaren kanske mer än 
nödigt var, och medan han framsjöng de samma, vände han 
sitt hufvud så pass mycket åt den sidan, der Hanna satt, att 
han kunde se minspelet i hennes ansigte. En lätt rodnad flög 
dervid öfver hennes kind; hon visste ej sjelf hvarför, men 
honom sade en ljuf aning, hvad den hade att betyda.

Men den, som på en gång skall sjunga, betrakta en vacker 
flicka och köra en häst, kan svårligen samtidigt sitta och 
beräkna, huru han klokast skall föra tömmarne. Derföre hände 
också nu, att just som vår sångare skulle påbörja andra 
versen, kom schäsens ena hjul upp på en sten, hvilket hade 
till följd, att den unga prestmamsellen föll alldeles i famnen 
på sin körsven och dervid i förskräckelsen slog sina armar 
omkring honom. Den unge krigaren hade härvid så när släppt 
tömmarne alldeles ifrån sig och eldigt besvarat den opåräknade 
omfamningen, men hejdade sig i samma ögonblick, tog ett 
kraftigt tag i tömmarne och förde åkdonet så tillbaka i dess 
rätta hjulspår. Då faran af en stjelpning härmed var undanröjd, 
lät Hanna sina armar och händer åter intaga deras vanliga 
plats, i det hon utropade:

»Min Gud, hvad jag blef rädd!»

»Förlåt mig, Hanna, jag skall nu se bättre upp!» sade 
Lejonhjerta, höll för ett ögonblick in hästen, fattade den ungas 
hand och förde den eldigt till sina läppar. Hon drog visserligen 
handen tillbaka, men helt sakta, -- och i nästa ögonblick 
fortsatte man färden, precist som om ingenting hade passerat.


III.

Löjtnanten och hans reskamrat hade längesedan lemnat 
Bankeryd-mon bakom sig, då deras väg förde dem förbi ett 
gammalt, rödmåladt tvåvåningshus, som låg så nära landsvägen, 
att det derifrån blott var skildt af en några alnar bred, med

en ligustrum-häck prydd jordremsa, hvars yttersta
gräns betecknades af ett svartmåladt staket med hvita
portar. Just som de kommo midt för dessa, varseblefvo
de ett äldre, korpulent fruntimmer med rödblossande
kinder, som stod på tröskeln till förstugudörren
och började göra den ena djupa nigningen efter den
andra, så snart hon fick ögonen på de resande. Dessa
nigningar åtföljdes af så egendomliga gester, att de,
som artighetsbetygelsen gällde, hade största möda
i verlden att dervid afhålla sig från att skratta.

»Jag har minsann alldeles glömt bort, hvad det
här stället heter, sade Lejonhjerta, då de farit
om gården.

»Det heter Bäckebo», svarade Hanna, »och äges nu af
en mamsell Svanbom. Det var hon, som stod i dörren
och neg, när vi foro förbi.»

»Mamsell Svanbom ... henne vet jag mig aldrig hafva
hört omtalas förr.»

»Nej, hon har knappt bott här ett år än; hon fick
ärfva gården efter en aflägsen slägting och skall
snart gifta sig med en gammal bekant till oss båda.»

»Med hvem då, om jag får fråga?»

»Med sekter Lundberg.»

»Med gamle sekter Lundberg -- nå, det var komiskt! Jag
såg honom inne i staden, just som jag for derifrån,
men kom ej att tala med honom.»

»Han har redan sitt kontor på Bäckebo och skrifver
och för rättegångar åt folk, såsom han förut gjort.»

»Nå, då kan man kanske få komma med på ett muntert
bröllop endera dagen?»

»Ja, det är mycket troligt, att alla socknens
herrskaper blifva bjudna.»

»Godt! Jag skall då dröja hemma sålänge som möjligt;
får jag icke hålla bröllop sjelf, så vill jag
åtminstone vara med på andras.»

Under dylikt samspråk och i en mycket lifvad
sinnesstämning fortsatte de båda barndomsvännerna
sin resa och anlände i god tid till Kyrkebo prestgård.

*

Vi återvända nu till pastor Nådenson, hvilken,
som läsaren behagade erinra sig, stannat qvar på
landsvägen, för att få prostens trilla lagad.

Så länge de bortfarande ännu voro inom synhåll, stod
magistern orörlig på sin plats och endast såg efter
dem; men när han ej vidare kunde upptäcka en skymt,
vare sig af åkdonet eller af dem, som sutto deri,
vände han sig hastigt mot smeden och frågade i en
nästan häftig ton:

»Hur snart kan vagnen vara lagad?»

»Det dröjer, som jag sagt, halfannan timma», svarade
denne.

»Halfannan timma, så länge kan jag omöjligt vänta;
jag har ännu något oskrifvet på min predikan och
måste ovilkorligen så fort som möjligt härifrån.»

»Om jag hade något 'passerligt' åkdon hemma, kunde
pastorn gerna få låna det, och då finge jag också
riktigt se om prostens trilla, som väl kunde behöfva
mer än den här lagningen.»

»Jag är icke så noga med, hur åkdonet ser ut, bara
det är så pass, att det håller ihop.»

»Ja, se det är just frågan om det. Jag har en
gammal kärra, som har mycket klena hjul, så att det
åtminstone inte duger att köra fort med henne. Vill
pastorn sjelf komma och se?»

Nådenson var härtill genast villig, och de följdes
åt till ett närbeläget vagnslider, der kärran var
att beskåda.

»Den här är ju fjädersäte på, och hjulen, tycker
jag, se icke så klena ut», sade magistern, i det han
fattade uti och ruskade på det ena af dem.

»De se bättre ut, än de verkligen äro», anmärkte
smeden. »Se här skall pastorn få se, att det ena är
brutet på flera ställen och att sjelfva hjulskenan
heller icke är öfver sig.»

»Nå ja, men det måtte väl åtminstone hålla hem till
prostgården?»

»Det tror jag väl att det gör, bara pastorn aktar sig,
så han icke kör emot någon sten.»

»Åh, det har ingen fara; jag är van att köra, och
dessutom är det ju stora ljusa dagen, så att jag
kan se mig för. Var derföre god och låna mig kärran,
så kan den skickas tillbaka på måndagen, när trillan
hämtas.»

Sagdt och gjordt. Några minuter derefter satt presten
i smedens kärra och for otåligt framåt i de ungas spår.

»De kunna ej vara så långt före mig», sade han för sig
sjelf, »och för resten gör väl den der löjtnantspojken
sig icke så brådt. Bara nu hjulen ville hålla.»

Han lät hästen springa litet fortare, för att
försöka, hvad åkdonet kunde tåla vid, och det kunde
ej förmärkas, att den snabbare farten i ringaste
mån menligt inverkade på det hjulet, som smeden hade
förklarat vara så svagt.

»Smeden är rädd om sin kärra och vill icke, att
den skall fara illa, det är hela hemligheten», sade
Nådenson, helt belåten med denna sin upptäckt, och
lät dermed hästen springa ännu fortare undan. Allt
tecknade sig lyckligt och väl, och sedan han nu ansåg
sig ej vidare behöfva gifva så noga akt på sitt eget
åkdon, började han i stället ifrigt spana efter det,
som var honom i förväg, såg och lyssnade, så mycket
han förmådde, och satt derunder med halsen framsträckt
och hufvudet vridet på sned, så att det ena örat kom
något framom det andra. Han trodde sig derigenom
lättare kunna uppfånga hvarje ljud och tyckte sig
verkligen snart förnimma ett aflägset buller, likasom
af ett framrullande åkdon. Men det försvann åter,
hördes på nytt och försvann återigen.

»Tyst, nu ser jag dem!» utropade han slutligen
triumferande, då han på långt håll såg ett rörligt
föremål skymta fram emellan träden.

Han hade verkligen sett rätt; det var löjtnantens
schäs, som började blifva synlig, och körsvennen och
hans dam kunde snart allt tydligare observeras.

»Jag skall helt oförmärkt närma mig», tänkte
magistern; »lyckligtvis höres ej åkdonet långt på
den sandiga vägen, och det skall just blifva roligt
att se, huru de bära sig åt... Se, så långsamt han
kör! ... Minsann tror jag icke, att han sjunger
... Det är bestämdt icke någon psalm, det kan man
vara säker på ... Ja så, det är en folkvisa ... Se,
nu körde han upp på en sten, så att schäsen höll på
att välta. Se, nu håller han stilla ... Nu trycker
han hennes hand!»

Detta var mer, än presten kunde uthärda, och i
nästa ögonblick fick hästen ett så bastant piskrapp,
att han skyggade åt sidan och ryckte kärran ur det
spår, hon hittills hade följt. Hon törnade dervid
emot en närliggande sten, och -- kratsch! nu brast
hjulet sönder, och kärra och häst föllo omkull; men
vår magister skulle härvid lätt kunnat bryta en arm
eller ett ben, om han icke lyckligtvis i tid bemärkt
faran och hoppat ur åkdonet. Hans första göra blef nu
att lösgöra hästen, så att denne åter kunde komma på
benen, och när detta med stor möda blifvit verkstäldt,
kastade han en blick framåt vägen, för att se till,
om icke löjtnanten möjligen hade observerat hans
olycka och nu kunde komma honom till hjelp.

Men nej! det var redan för sent. Schäsen hade
försvunnit vid en krökning af vägen, der skogen till
på köpet stod så tät, att man omöjligen mellan träden
kunde varseblifva de åkande.

Nådenson funderade ett ögonblick på att ropa efter
de bortfarande, men afstod strax derifrån, då han
i samma ögonblick kom att inse, det hans ofärd här
kanske, åtminstone hos löjtnanten, snarare skulle
väcka åtlöje, än medlidande. Dessutom hoppades han
att någon af hans sockenbor snart skulle komma vägen
fram, helst han strax före sin afresa från staden
sett flera af dem ännu vara qvar der.

Men vänta fick han. Der gick en timme om, der gingo
två, och ännu sågs ingen komma. Under tiden hade han
då och då i flera riktningar gått inåt skogen, för
att se till, om det icke fanns någon bostad i närheten
eller om ingen menniska der kunde upptäckas, men allt
förgäfves. Han kunde ej heller utsträcka dessa sina
undersökningar synnerligen långt, då han naturligtvis
hade att riskera, att hästen under tiden kunde

blifva bortstulen; och medan han så oroligt vankade
af och an, såg han solen sjunka allt djupare ned
emot horisonten.

Nu kom der ändtligen en sockenbo farande, och
när denne förnam magisterns missöde, ref han
sig fundersamt bakom örat, medan han uppmärksamt
betraktade det sönderbrutna hjulet, hvilket han
snart fann vara så illa medfaret, att det ej utan
tillhjelp af en smed kunde lagas. Men så fick han en
idé: det låg ej så långt ifrån vägen en bondgård, dit
han kände en genväg, och der kunde han nog få låna
en kärra eller åtminstone ett hjul. Ville pastorn
bara se efter hans häst, skulle han genast springa
dit. Nådenson tackade naturligtvis för anbudet, och
mannen lunkade derpå sin väg. Återigen en halftimmes
väntan, men så kom slutligen hjelpen. Bonden från
den närbelägna gården kom sjelf, i sällskap med
magisterns sockenbo, dragande med en kärra, i hvilken
han lagt ett löst hjul, som befanns skäligen bra
passa till smedens åkdon. Visst haltade det något,
men då det var tillräckligt starkt, fann magistern
sig belåten dermed, betalte bonden en tolfskilling
för besväret och fortsatte så åter sin resa, med
den förståndiga föresatsen, att nu fara helt varligt
fram. Skymningen hade redan börjat inträda, och när
han kom fram till prostgården, var det så mörkt,
som det under en sommarnatt kan blifva.

Just som Nådenson for in på gården, såg han en schäs
från stora byggningen komma sig till mötes och hörde
en röst ropa:

»Är det magistern, som kommer nu?»

»Ja, det är det», svarade Nådenson något tvärt,
då han i den talande igenkände löjtnant Lejonhjerta.

»God natt då, herr magister, och tack för den trefliga
sammanvaron i dag!»

»Med mamsell, ja!» tänkte adjunkten, men tillade högt:
»God natt, herr löjtnant, lycklig resa!»

»Så långt som pepparn växer!» tänkte löjtnanten och
for småleende ut genom prostgårdens grind.

IV.

Det var söndag. Vid Kyrkebo var mycket folk samladt
redan långt före gudstjenstens början, och man såg
der de mer umgängsamma bönderna stå samtalande i
spridda grupper, medan de blygare stodo orörliga
och stumma, som bildstoder, uppradade utefter
kyrkogårdsmuren. De sednare hade just icke den
sämsta platsen, synnerligast de af dem, som befunno
sig utanför muren invid stora vägen. Dessa kunde
obehindradt mönstra de ankommande kyrkobesökarne,
bland hvilka, då det led närmare gudstjensten, flera
ståndspersoner blefvo synliga.

Här kom assessorn på Ekevik med sin fru och sin
son, den unge löjtnanten, med hvilken läsaren
redan gjort bekantskap; der kom den godmodige,
korpulente »fanjunkaren», som hade sitt boställe
inom socknen. Så kom sekter Lundberg i en gul schäs,
förtroligt nickande åt de klienter, han här såg; men
sist anlände i sin stora karet sjelfva länsmannen
med hustru, söner och döttrar, alla så praktiskt
instufvade i vagnen, att de, oaktadt sitt stora
antal, der ändå fingo rum. Som förelöpare till detta
ekipage sågs en stor lurfvig hund, länsmannens trogne
följeslagare under vigtigare tjensteförrättningar
och en skräck och fasa för alla dem, som hade något
ärende till »kommissarien». Fylax lade, till och med
här på främmande mark, i dagen sin öfversittareanda,
i det han, vid framkomsten till kyrkovallen, rusade
fram och helt ohöfligt skällde på flera af de bönder,
han här kände igen och hvilka han förut i hemmet roat
sig med att bita i benen. Efter honom kom länsmannen
sjelf, något höfligare än Fylax, men ändå rätt
allvarsam och till och med bister, då han här och
der tillhviskade en och annan »syndare» om resterande
utskylder, om obetaldta auktionsinrop eller böter,
med mera sådant. Dock försökte han emellanåt att se
så välvillig ut som möjligt, hvarje gång han fick
sigte på gubben Lundberg, i hvilken han hade en svår
konkurrent, som till på köpet stod mycket väl hos
bondgubbarne och nu gick ikring och skakade hand
med dem.

Men nu kommo prosten och prostinnan med sin dotter
gående från den tätt utmed kyrkogården belägna
prestgården, och genast skockade sig folket tätare
invid den väg, der prestfamiljen hade att gå. Prosten
Haborg, en liten rak och fin man med ett intelligent
ansigte och mycken liflighet i sina rörelser,
helsade vänligt och till och med artigt på alla,
och så gjorde äfven hans fruntimmer. Prostinnan
tog en och annan af gummorna i hand, och unga Hanna
helsade på samma sätt dem af sina fordna läskamrater,
som hon här påträffade.

»Hvad hon är vacker!» hviskade folket här och der
till hvarandra.

»Hvad hon är vacker!» tänkte löjtnant Lejonhjerta,
der han jemte sina föräldrar stod med blicken riktad
åt det håll, hvarifrån Haborgska familjen närmade sig.

Snart hade man det nöjet att få helsa hvarandra;
och med det samma passade prosten på och bjöd
assessorns familj på middag i prestgården. Det må
här anmärkas, att han hvarje söndag bjöd alla de
socknens ståndspersoner, han vid kyrkan anträffade,
till sitt bord; ty bland denne prestmans många
andra förtjenster var äfven den att öfva gästfrihet,
så långt tillgångarne det medgåfvo -- och det ville
minsann icke så litet säga.

Om någon ville se en egendomlig kyrka, så hade han
en sådan i Kyrkebo; och när man inträdde i den gamla
träbyggnaden, hvilken var särdeles rymlig, hade man
mycket svårt för att tro sig vara i en åt allmän
gudstjenst egnad lokal. Der såg snarare ut, som i en
teatersalong. Tvenne läktare, fullkomligt liknande ett
par logerader, gingo, den ena öfver den andra, rundt
om kyrkan inemot altaret, ofvanom hvilket befunno sig
fyra mindre läktare, hvarifrån man såg ned i kyrkan,
alldeles som från oxögonen på en teater. Bakom alla
dessa läktare hade man, precist som i ett teaterhus,
långa korridorer.

Som illustrationer till predikantens ord kunde man
betrakta de oljemålningar, som prydde hela taket,
och hvilka framställde scener icke blott ur det
menskliga lifvet, utan äfven från himmel och helvete.

De sistnämda kunde dock aldrig behöfva tillämpas af
den ordets tjenare, som i dag kommit att uppbygga
församlingen; ty prosten Haborg hade en bildning,
djupare än den vanliga bokliga, och en religiositet,
som var något för mer än den döda bokstafvens. Carl
Lejonhjerta, som med sin far fått plats på en af de
mindre läktarne i koret, afhörde också med en hos
honom ovanlig uppmärksamhet dagens predikan, ehuru
det dock måste erkännas, att han allt emellanåt
lät blicken från predikstolen förirra sig till en
af de främsta bänkarne på kyrkans golf, i hvilken
prostinnan och hennes blomstrande dotter hade sin
plats. Unga Hanna satt der med ett så barnafromt
uttryck i de rena dragen, att hon hos hvem som helst
kunnat väcka den lifligaste sympati.

En gång möttes deras blickar, det var då predikanten
med den innerligaste värma återgaf de sköna orden om
kärleken, hvilka utgöra sjelfva blomman af Johannis
evangelium. Men det var icke endast blickarne, som
då möttes; det var äfven deras själar, som dervid
förenade sig i en ren, djup känsla, hvars innehåll
skulle kunna återgifvas med de orden: »Så ville jag
älska och vara älskad!» Detta ögonblick var deras
omedvetna trolofning.

En kort stund efter gudstjenstens slut voro alla
de till prostgården inbjudna middagsgästerna
der samlade. Förutom Lejonhjertska familjen såg
man der äfven »fanjunkaren» och sekter Lundberg
samt »kommissarien» med fru, två söner och fem
döttrar. Sjelfva Fylax var med, enligt hvad man kunde
förnimma af hans ofta förekommande skrapningar på
förstugudörren, hvilka först upphörde, då han af en
barmhertig piga lockades in i köket för att få mat.

Inne hos herrskapet kom konversationen i gång
redan vid bränvinsbordet, och de, som härvid i
främsta rummet förde ordet, voro »kommissarien»
och fanjunkaren.

Den förre talade om sina senaste utmätningar med
en värma, som tycktes antyda, att han ansåg dessa
sina 
förrättningar icke blott som en praktisk, utan nästan mer som en 
estetisk verksamhet, den han med verklig förkärlek utöfvade. 

Fanjunkarn åter föll in, så ofta han kunde få ordet -- 
hvilket just icke var en lätt sak, synnerligast sedan länsmannen 
fått halfvan -- och språkade då om sina »bragder» och 
»äfventyr», hvarmed han alls icke menade några krigiska hjeltedater 
eller förvecklingar, utan rätt och slätt sådana företag, 
som t. ex. jagtpartier, seglatser med mera sådant. 

Sekter Lundberg var till en början helt fåordig och hade 
sin uppmärksamhet mest fästad vid glasen och assietterna, af 
hvilkas innehåll han »med känsla och öfvertygelse» tog för sig. 

Prosten, som mest underhöll sig med assessorn och hans 
son, var derunder likväl den mest uppmärksamme värd och 
persvaderade än den ene, än den andre, att hålla tillgodo med 
hvad som för tillfället fanns att få.

Men magister Nådenson hade för en stund blifvit totalt 
fångad af de fem länsmansdöttrarne, hvilka alla voro hurtiga 
och glada flickor, med rödbrunt hår och fin, vacker hy samt 
rätt lifliga, om också just icke själfulla, ögon. Den äldsta af 
dem, den tjugofyraåriga Karin, hvilken ännu tog sig bäst ut 
af dem alla, var tillika den mest frispråkiga och såg ut till 
att sjelf kunna fria till en karl, om det fölle henne in. Det 
sades också, att hon gifvit pastor Nådenson vissa små vinkar 
i den riktningen, och visst är, att hon, hvar de 
sammanträffade, alltid förstod att komma i samtal med honom. Den 
gode adjunkten, som ägde en viss portion egenkärlek, mottog 
denna hyllning, om vi så få kalla det, ej utan belåtenhet, men 
aktade sig dock noga för att yttra något, som kunde gifva 
den unga mamsellen anledning till några allvarsamma förhoppningar. 
Han tyckte visserligen rätt bra om henne och visste 
till och med, att hon komme att föra åtskilliga tusental med i 
boet; men han tyckte ännu mera om prostdottern, dels emedan 
hon var mycket vackrare och med tiden äfven skulle blifva 
mycket rikare, och dels emedan ett parti med henne mera 
smickrade hans fåfänga och kunde bereda honom bättre 
utsigter på den presterliga banan.

I dag hade mamsell Karin ett alldeles nytt samtalsämne 
att behandla, och detta var intet mer och intet mindre än 
löjtnant Lejonhjerta. Om honom förfrågade hon sig, hvar han 
hade varit under de sista åren, om han ämnade stanna qvar 
i socknen nu, om han var löjtnant eller bara underlöjtnant, 
om han var förlofvad eller icke, m. m., m. m., till hvilket 
allt magistern svarade helt torrt och ointresseradt allt hvad 
han visste. Länsmannens båda pojkar stodo under tiden med 
vidt uppspärrad mun och gapade på honom.

Men nu kommo prostinnan och Hanna, som efter 
hemkomsten från kyrkan haft sina förberedande bestyr inom 
köksregionen, och så tog man plats vid bordet. Prosten hade en 
god Madeira att bjuda på, och vid första glaset, som deraf 
tömdes, önskade han sina gäster välkomna. Men vid det 
andra föreslog assessor Lejonhjerta en skål för värden sjelf, 
hvilken i dag fyllde sitt femtiondesjunde år. Så fortgick 
måltiden under den angenämaste sinnesstämning och kommissarien,
fanjunkaren och sektern visade sig ingalunda som de minst 
belåtna. 

Efter middagens slut konvojerades damerna in i 
smårummen, hvarvid länsmannens Karin, som vid bordet haft sin 
plats bredvid löjtnanten, sjelf bemäktigade sig dennes arm, 
mot hvilken hon, under promenaden, på det mest förtroliga 
sätt stödde sig.

Samtliga gästerna blefvo nu ombedda att äfven tillbringa 
aftonen i prostgården, hvartill ingen af dem sade nej. Förra 
delen af eftermiddagen fördref man tiden med promenader i 
trädgården, der kaffe och andra förfriskningar intogos; men 
när solen började luta till nedgång, gick man in i rummen 
igen. Der stod nu för herrarnes räkning ett litet inbjudande 
bord med punsch, och »toddy-virke» på.

Man grep derföre verket an och fyllde sina glas, 
hvarunder en uppmärksam betraktare lätt kunnat observera en 
viss oro hos magister Nådenson. Anledningen till denna hos 
honom temmeligen ovanliga stämning fick emellertid snart sin 
förklaring.

Då magistern sett att alla här fått glasen fyllda
samt vid en blick inåt damernas rum kommit underfund
med att en bischoffsbricka der redan gått ikring,
fattade han med synbar beslutsamhet sitt glas och
sade med en djup och högst egendomlig röst:

»Behaga herrarne följa mig in till damerna? Jag har
en liten skål att föreslå!»

Denna begäran blef naturligtvis med nöje efterkommen,
och man tågade med glasen i hand in i närmaste rum,
der magistern ur bröstfickan drog fram ett papper,
hostade och bad att för några ögonblick få taga
de närvarandes uppmärksamhet i anspråk. Och då
naturligtvis ingen opponerade sig häremot, uppläste
Nådenson nu i en affekterad ton följande verser:

 "Herr prosten fyller femtisju
 i detta nu,
 och derför med båd' fröjd och gamman
 hans skål vi dricka allesamman.

 Hans väg har gått så underlig
 på dygdens stig,
 en föresyn för alla andra.
 Hvem dristar sig att honom klandra?

 En herde god, han sina får
 till mötes går,
 och om hans röst de följa bara,
 ej något af dem löper fara.

 Ty om också en ulf ibland
 om dem ta'r hand,
 när herden höjer varningsropen,
 går ulfven bort, försagd och snopen.

(Vid slutet af denna vers sneglade magistern åt
venster der löjtnanten stod.)

 Hell dig, du ädle! Mången sorg
 i hjertats borg
 du stillat.  Aldrig tomhändt nöden
 gått bort. Du delat med dig bröden.

 Och alltid såg du mången gäst
 uppå din fest.
 En hvar, som till din boning kommer,
 der finner vänskaps sköna blommor.

(Här sneglade deklamatören åt höger, der mamsell
Hanna hade sin plats.)

 Här slutar jag enfaldelig
 min sång till dig.
 O, må du först i sena åren
 med heder läggas ned på båren!"

Hvad föremålet för denna hyllningsgärd inom sig
tänkte om magisterns poem, låta vi vara osagdt, men
högt uttalade han sin tacksägelse derför. Derefter
fördelade sig gästerna åter på olika håll, hvarvid så
väl assessorn som hans son och dagens skald tills
vidare qvarstannade hos damerna. Kommissarien,
fanjunkaren och sektern, hvilka alla tre voro
toddy-gubbar, återvände deremot till det rum hvarifrån
de utgått.

»Det var mig en huggare till magister, att skrifva
vers», sade kommissarien, »det hade jag knappt trott
honom om.»

»Åh, han är ju lärd karl, han», menade fanjunkaren,
»men till och med jag har skrifvit vers i min dag. Åh,
jag har varit med om så många »bragder», må herrarne
tro!»

»Det håller jag visst inte otroligt», inföll sekter
Lundberg litet spetsigt, »kära bror är ju militär,
och af en sådan kan man alltid påräkna ett bragdrikt
lif. Men hur var det med poesien?»

»Ja», svarade fanjunkaren, som hade lika trög
fattningsförmåga som talande tunga och derföre ej
förstått sekterns pik, »det var när jag for till
Wisingsö för ett år sedan. Det var en resa, må
herrarne tro! Kors, bevara mig, sådan sjö der gick
på Wettern den dagen! -- Det var alldeles lugnt ...»

»Hi, hi, hi», skrattade gubben Lundberg, som nu
tagit sig två dugtiga klunkar ur sin toddy, »var
det alldeles lugnt då det gick så hög sjö, det var
minsann lustigt!»

»Nej, för pocker, afbryt mig inte», återtog
fanjunkaren, »jag menade som så, att det var alldeles
lugnt, när vi foro


ut hemifrån; men innan vi hunnit en half fjerdingsväg
ut på sjön, gick der vågor, så höga som -- ja, som
masten på vår jakt, och kanske ändå högre ibland.»

»Åh, det kan aldrig vara möjligt!» inföll
kommissarien, »sådana vågor har jag ännu aldrig sett
på Wettern.»

»Ja så, tro herrarne, att jag står här och ljuger?»
sade berättaren litet pikerad. »Om så är, kan jag
låta bli' att säga ett ord vidare.»

»Åh, gå bara på», uppmanade sektern, »det är ingen
som tviflar på hvad kära bror säger, och vi hafva ju
god tid att höra på!»

Och dermed återtog nu fanjunkaren berättelsens tråd:

»Som sagdt var, mina herrar, det gick obeskrifligt
höga vågor, så att ett par underofficerare från
Jönköping, som jag hade med på jakten, genast ville
vända om igen. Men då sade jag: 'Nej, tack, mina
gossar, sådana här bragder har jag varit med om
förr!' Och så kryssade vi vidare, så att vi ibland
inte kunde se annat än himmel och land -- himmel och
vatten ville jag säga.»

»Nå, kom ni någonsin i land då?» frågade sektern och
smuttade på sitt glas.

»Visst kommo vi i land, det var ju klart som dagen,
och då gjorde vi oss en munter stund uppe i närmaste
bondgård; för se, jag hade nog min lilla kantin med
mig, må herrarne veta. Och det var då jag rimmade
ihop ett par vers -- ja, minsann, gjorde jag så! Och
de lydde precis så här!

 Och nu ha' vi seglat så morskt uppå slupen,
 -- grann, grann, grann! --
 så morskt uppå slupen;
 och då kan det passa att vi ta' oss supen,
 -- aj, aj, aj! --
 att vi ta' oss supen.
 Men var det inte väl, att jag fick vara med?

 Åh, skål mina gossar! En stund så va' ni rädda,
 -- grann, grann, grann! --
 en stund så va' ni rädda;
 men aldrig få knektar i harskinn vara klädda,
 -- aj, aj, aj! --
 i harskinn vara klädda.
 Men var det inte väl, att jag fick vara med?

»Det var ju en rätt lustig visa, det!» sade sekter
Lundberg och fattade sitt glas, »skål för poeten!»

»Skål!» sade kommissarien och klingade med
fanjunkaren. »Nå, hvad var det för goda varor, ni
hade med er i kantinen?»

»Det var rom -- en alldeles utmärkt vara, finns inte
maken till rom i hela socknen!»

»Jo, det har jag hemma hos mig, utan att skryta,
det kan herrarne lita på», invände kommissarien.

»Då är den väl dyr ock!» anmärkte sekter Lundberg,
som visste, att länsmannen var allt för snål,
att bestå sig några dyrbara varor.

»Nej, det vill jag inte precis påstå; men jag har
köpt honom på en utmätningsauktion härom dagen.»

»Ja så, på det viset!» sade sektern försmädligt,
»Då går det väl an att hålla sig med fina varor,
när man får dem till skänks!»

»Till skänks? Nej, min själ, om jag det fick. Rommen
kostade mig två riksdaler kannan, så sant som jag
står här.»

»Två! -- Tvi, sådan vara ville jag inte dricka!»

Samtalet afbröts här af värden, som jemte de andra
herrarne kom in ifrån damerna, för att klinga med
gästerna vid toddybordet och se till, huru dessa
hade det. I prostens närvaro ville ingen gerna vara
högljudd eller språka allt för fritt, emedan det
var allmänt kändt, att han hade en finkänslighet,
som stundom gick ända till pruderi. Derföre tystnade
de debatterande toddydrickarne, i samma ögonblick
han satte sin fot inom dörren.

Medan alla nu här voro samlade begagnade sekter
Lundberg tillfället, att i korthet meddela dem
underrättelsen, att han om tre veckor ämnade fira
sitt bröllop, till hvilket han derefter högtidligt
inbjöd samtlige de närvarande jemte deras respektive
familjer.

Alla tackade och lofvade att komma.

»Han är dum, som gifter sig», hviskade fanjunkaren
till kommissarien, »det blir bara så många 'äfventyr'
utaf.»

Det må anmärkas, att fanjunkaren sjelf var gift.

Något gnabb mellan sektern och kommissarien blef denna
afton ej vidare utaf; ty prosten och assessorn togo
den sednare med sig till ett litet träkarlsparti,
hvarefter sekter Lundberg och fanjunkaren slogo
sig ned vid prostens brädspelsbord, hvilket var
så inrättadt, att man på det samma kunde hafva
toddyglasen hos sig.

Löjtnanten och magistern uppehöllo sig mestadels hos
damerna, då den unge Lejonhjerta, under aftonens lopp,
fick tillfälle att vexla ett och annat förtroligare
ord med Hanna, hvilket dock hade sina svårigheter,
enär både magistern och mamsell Karin, hvar och en på
sitt vis, nästan oupphörligt, med spejande blickar,
följde de båda barndomsvännernas minsta rörelse.

Så förgick födelsedagen i prostgården, och först
sent på qvällen for hvar och en hem till sitt.

(Forts.)



Allmännyttigt.

En maskin till beredning af is medelst ånga och
petroleum har blifvit uppfunnen i Amerika. Efter
"Praktisk maskin-konstruktör" meddela vi följande
uppgifter härom: Maskinen, som uppfunnits af doktor
van der Weyde, är patenterad och har redan med
god framgång blifvit praktiskt försökt i Södra
Amerika. Den utmärker sig i synnerhet genom sin
enkelhet och billighet. Den vätska, som i ångform
härvid användes, kallar uppfinnaren "chymogen",
som betyder köldalstrare, och hvilken erhålles
af petroleum. Det är i sjelfva verket en gasolin,
som lätt och ganska hastigt förflygtigas och kan
prepareras vid en äskad grad af förflygtigande, från
kokpunkten till 33° ända ned till 22° och 16° C. Den
kostar blott 15-25 cents per gallon, i följd hvaraf
den är mycket billigare än ether, som redan kostar
8-12 doll. per gallon och dervid är vida mindre
flygtig än dokter van der Weydes chymogen. Denna
maskin förenar i sig alla de fördelar, som ether-
och andra ismaskiner erbjuda; och uppfinnnaren vill
medelst den samma producera is till blott 2 dollars
tunnan. Men han erbjuder också förträffliga tjenster
till afkylning,
och medelst den samma skall man kunna med en tunna
kol hålla ett helt jernbantåg svalt utan användning
af is, hvarken naturlig eller artificiel, medelst en
anbringad kylapparat, som sättes i rörelse af en liten
ångmaskin, i så hög grad, att samma afkylning knappt
skulle kunna uppnås genom användning af 14 tunnor
is. Sjelfva maskinen väger ungefär så mycket som en
tunna kol och intager blott ett obetydligt utrymme.

Imiterad politur för träarbeten. Amerikanska fabriker
gifva sina träarbeten, i synnerhet fodralen till
de bekanta billiga uren, en lack-anstrykning, som
förlänar fabrikaterna utseendet af poleradt trä. För
detta ändamål blandar man 2 skålpund lättflytande
kopallack med 1 lod ren linoljefernissa, värmer
blandningen och omskakar den ofta, så att en jemn
förening åstadkommas. Träet, som skall lackeras,
bestrykes med limvatten, torkas långsamt och
finslipas. För ljusa träarbeten tillsätter man
till limmet fint slammad krita, för mörka slammad
rödkrita (bolus). Slutligen lackeras föremålen med
kopallack-blandningen och gnidas sedan med i ether
upplöst vax, hvarigenom de erhålla en imiterad
politur.

Logogryf.

Vårt ursprung leda vi från fjerran länder,
Der solen glöder varmare än här,
Dock äfven uppå Skandiens södra stränder
Vår moder högt sin gröna krona bär.
När höstsol'ns sken kring land och vatten faller
Och fåglens toner tystnat längese'n,
Vi mogna sitta bakom gyllne galler
Och vänta på att skiljas från vår gren.
Se'n detta skett, de bästa af oss väljas
Och sockras in -- då är vår »lycka» gjord,
Och utan att man frågar oss, vi säljas
Och bli' dessert uppå den rikes bord.
I silfverkista (tesked visst det stafvas)
Vi komma hela eller delvis blott,
Två läppar öppnas -- ljudlöst vi begrafvas
Med detta liktal: »smakte ganska godt!»
Ett sorgligt öde, det kan icke fela,
Som kunde ämnen ge till klagosång,
Men som vi dock med sjelfva men'skan dela,
Ty -- masken hämnas oss till slut en gång.
Nå, friskt courage! det är ej värdt att gråta,
Och kunna vi ej göra något mer,
Så skola vi dock sätta hop en gåta,
Som också er en nöt att knäcka ger:
Vi gå på nio fötter genom verlden
Och bilda för en hvar, som tanke har,
En sak, som genom strupen styrer färden
Och som är bäst, då den är stark och klar;
Dernäst hvad riktigt omsorgsfullt bör göras,
Att efteråt oss spara hvarje qval;
Hvad, om man är reel, bör aldrig röras,
Förr än man träder in i nytt qvartal;
Ett fyrdelt mått, som sätter vissa gränser
För längder, stundom öfver vårt behof;
Gudinna i en skrud, som stålblå glänser,
Men som derjemte gömmer hennes rof;
Hvad barnet kan, förutan att det lära,
Och som om englar oss en aning ger;
Hvad sjelfva Bacchus mäktar att förfära,
Då han det någon gång af misstag ser;
Ett tal, som tros gemenskap ha' med ödet;
En tår på vårens första klädningsfåll;
Ingrediens, som sätter smak på brödet;
Hvad af försök man har uti behåll;
Benämning på en sträng och på en stämma
(Ack, ägde jag den sista skön ändå!);
Hvad oupphörligt hon mig mäktar, Emma,
Då jemt hon låtsar att mig ej förstå;
Ett jordens stoft, hvaraf man gudar skapar
(Beror på konstnärn huru pass de bli');
Namn på en bondtös, hvilken hänryckt gapar
När herrskapsvagnen rullar stolt förbi;
En näpen skogsnymf, som sin mantel doppar
I första bästa vattendrag hon ser;
Ett menlöst djur, som tungt och smaklöst hoppar
Bland ängens granna blomster upp och ner;
Hvad upp mot toppen på ett fartyg leder;
Hvad var den man, som ej befordran fick;
Hvad till att vara ständigt är en heder
I drägt och sinne, tankar, ord och skick;
Pronomen, som för tilltal väl sig lämpar,
Om icke högmod med i spelet finns;
En sak, mot hvilken trädet fåfängt kämpar
Och hvarutaf till slut det öfvervinns;
Hvad alltid borde kärna i sig äga,
Men oftast äger intet mer än skal;
Hvad man om flera ej med skäl kan säga,
Utgjorde de ett än så litet tal;
Latinsk benämning på hvad just mig fattas
Att göra logogryfen lång och klar,
Och som jag finner kusligt att beskrattas,
Så slutar jag i tid.    Au revoir!

Lea.



Charader.

N:o 1.

Mitt första ha vi varit alla, 
Vi, som nu läsa detta blad. 
Med rätt och orätt plär man kalla 
Den tiden ständigt lugn och glad. 
Mitt andra, än syperbt, än dåligt, 
Man finna plär hos hvar och en. 
Det följer med ... det låter tåligt 
Sig trampa emot sand och sten. 
När man mitt hela utnött har, 
Man finner sig så klok och rar.

N:o 2.

Mitt första alla dar man gör 
Till Gud och menskor, som sig bör. 
Mitt andra korporal bör heta 
För alla språkens alfabeta. 
Mitt tredje tjufven göra plär,
Det är det första menskan lär. 
Mitt hela är ett namn, bland många, 
Utaf de fula och de långa. 
Lycksalighet det namnet innebär, 
Fast detta icke allom kunnigt är.



Rebus.

N:o 1.

N:o 2

Historiska Bilder.

LXVIII.

En flyktande konungasons barndomsöden.

Med läsarens tillåtelse vilja vi flytta oss långt tillbaka 
i tiden, många århundraden, så att på ett när 
årtusendet fylles, -- till tider, då man ännu i vårt 
land icke skämdes för sitt eget modersmål, då det räknades 
för högsta ära att vara i bondelag och då man med bonde 
menade en friboren, sjelfständig, jordägande man, utan att 
bekymra sig om, hvad en sådan skulle kunna kallas med ett 
från utlandet lånadt ord, såsom i våra dagar, då »proprietär», 
»posessionat» och hvad de allt heta, dessa främmande 
benämningar, skola liksom gifva glans och färg åt mannen. I 
dessa aflägsna tider var det endast den personliga öfverlägsenheten, 
som skänkte värde och anseende, och stundom förmådde 
bondens nej mera, än konungens ja. Men huru än anseendet 
skiftade allt efter mannens olika egenskaper och ätt -- ty 
att tillhöra en gammal, utmärkt ätt var alltid ett godt vitsord 
-- så funnos hos alla vissa gemensamma drag, hvilka tillhörde 
folklynnet i allmänhet, Ett sådant var det, att vara en man 
för sig, att icke tåla våld och väld, att möta lifvets pröfningar 
med samma lugna mod, som stormarne och striderna på 
den gungande stäfven, när det gällde att ligga i viking.

 "Sig sjelf sitt värn, han visste andra skydda,
 Och kungasöner växte i hans hydda" --

sjunger skalden om honom, uttryckande dermed å ena sidan 
styrkan och fastheten så väl i bondens enskilta lif, som i hans 
samhällsställning, och å den andra den nära, omedelbara 
beröring, hvari han stod till konungen.

Den tidsbild, som vi här vilja framställa ur en af vårt 
brödrarikes yppersta konungars historia, låter oss skåda den 
mäktiga gestalten af en svensk bonde, på hvilken ofvanstående 
yttrande i alla afseenden kan tillämpas.

Sedan Norge blifvit samladt till ett rike genom konung 
Harald Hårfager, uppstod efter dennes död (omkring år 932) 
många strider och mycken oro till följd af Haralds oklokhet 
att skifta riket mellan sina många söner. Efter trettio års 
förlopp lyckades det en hans son att blifva hyllad i större 
delen af Norge, hvarpå han och hans bröder drogo genom 
landet, med våld och svek förföljande sina fränder och andra 
mäktiga män. De styrdes alla af sin moder Gunhild, som 
vanligen förekommer under benämningen »konungamodren». 
En af bröderna lockade konung Tryggve -- också en sonson 
af Harald Hårfager -- som var konung i Viken (Bohuslän), 
till ett samtal vid Sotenäs udde. Tryggve infann sig emot sin 
drottnings, Astrids, råd. Stället, der han lade till med sitt 
skepp, var sannolikt strax norr om Kongshamn eller Gustaf 
Adolfs kapell, det nu varande fiskläget GrafvarneNamnet Grafvarne skall hafva 
uppkommit af den begrafningsplats för skeppsbrutna, som den i detta landskaps historia 
märkvärdiga fru Margareta Hvitfeldt här lät anlägga i medlet af 1600-talet. . Tryggve 
kom, sjelf tolfte, men på andra sidan näset låg hans listige 
fiende med öfverlägsen styrka. Under samtalet bröto dennes 
män fram ur ett bakhåll och mördade Tryggve och hans följe. 
Den mördade blef höglagd på en ö vester ut från näset, och 
kallas ön efter honom ännu »Tryggves-ö».

När underrättelsen om denna mordgerning kom till konung 
Tryggves gård, och drottning Astrid fann sina mörka aningar 
så snart gå i fullbordan, insåg hon, att konungamodren och 
hennes söner icke skulle stanna i sin förföljelse med detta, 
utan att de aktade utrota hela Harald Hårfagers ätt, för att 
sålunda komma i trygg besittning af riket. Nu var hon 
hafvande, och skulle hon komma att föda en son, så var det gifvet, 
att fienden skulle uppbjuda alla sina krafter, för att bringa 
henne och barnet om lifvet. Hon hopsamlade derför så mycket 
af lösören, som hon i hast kunde, och flydde i hemlighet 
bort från gården, ledsagad af sin fosterfader Thorolf Luseskägg, 
och några trogne män. Knappt hade hon lemnat gården, så 
kom fienden och sporde efter henne, och den omständigheten, 
att hon gått dem ur händerna, stegrade begäret att finna 
henne, så att flykten derför i hög grad försvårades.

Det var drottningens afsigt att begifva sig till sin fader, 
Erik Bjudeskalle, som bodde på Ofrustad, en gård i Raumarike 
eller Hedemarken, nordost om det nuvarande Christiania. 
Hennes pålitliga vänner drogo omkring i landet på skilda håll, 
att skaffa underrättelser om, hvad konungarne och konungamodren 
företogo sig, och så fort en fara hotade från något 
håll, så inberättades det till Astrid. På detta sätt blef det 
henne möjligt att undgå sina förföljare, ehuru hon ofta måste 
taga stora omvägar. Så kunde hon icke begifva sig närmaste 
vägen till sin fader, der fienden anade, att hon skulle söka 
en tillflykt, utan gick mera åt vester, till Hadeland (nordvest 
ut från Christiania). Här i Randsfjorden, ett långt och smalt 
vatten, som i söder står i förbindelse med Tyrisjön, låg en 
undangömd holme, och på denna vågade Astrid invänta tiden, 
då hon skulle föda. Hon födde också en son, som vattenöstes 
af Thorolf och fick namnet Olof efter sin farfader.

Så förflöt sommaren. Men när nätterna begynte blifva 
längre och vädret kallare, då bröt hon upp med Thorolf och 
några få män. De färdades endast nattetid och höllo sig 

dolda under dagen. Slutligen framkommo de lyckligt en afton 
till Ofrustad. Så stor var emellertid hennes fruktan att blifva 
röjd, att hon sände i all tysthet ett bud till fadern, för att 
underrätta om sin ankomst. Erik lät genast visa henne och 
hennes följe till en afsides belägen byggning, der hon blef 
väl emottagen och undfägnad. Astrids följeslagare vände nu 
efter någon tid tillbaka, med undantag af Thorolf och dennes 
sexårige son, Thorgils. Med dessa och ett par tjensteqvinnor 
bodde nu Astrid hos sin fader vintern öfver, och allt gick 
lyckligt och väl.

Men när våren kom med mildare vindar och snön smälte 
på fjällen, kommo en dag några Eriks vänner till gården och 
berättade, »att väl trettio beväpnade män, utsände af 
konungamodren, nalkades gården». Ryktet hade utbredt sig om, att 
Astrid fått en son, och så fort Gunhild och hennes söner 
hunnit underlägga sig Tröndalagen, såsom det nordanfjällska 
Norge omkring Trondhjem kallades, utskickade de spejare åt alla 
håll att uppspåra Tryggves flyktande drottning och son. Man 
fick snart reda på hennes vistelseort, och Gunhild uppdrog åt 
en pålitlig och sig högeligen tillgifven man, vid namn Hakon, 
att draga ut och bemäktiga sig Astrid och Olof Tryggvesson. 
På Ofrustad blef det stor uppståndelse, när underrättelsen 
kom om, att fienden nalkades. Men Erik Bjudeskalle påminte 
sig, att han hade från forna tider i Sverige en krigskamrat 
och god vän, som hette Håkan den Gamle. Till denne beslöt 
han att skicka sin dotter, och lät henne, försedd med pålitliga 
ledsagare, samma natt skynda bort från Ofrustad. De voro 
alla förklädda till fattigt folk, men det oaktadt hängde dem 
faran tidt öfver hufvudet. Morgonen efter sedan de aflägsnat 
sig från Ofrustad, kom Hakon med Gunhilds män dit och 
sporde efter dem. Erik sade, att de dragit bort, men det 
ville Hakon icke tro, utan genomsökte hela gården, både ute 
och inne. Detta medtog flere timmar, så att Astrid, till faderns 
glädje, fick godt försprång. Slutligen fick dock Hakon någon 
kunskap om, att Astrid dragit bort och äfven om den väg, 
hon tagit, hvarpå han med sina män bröt upp och skyndade 
med mycken ifver bort åt samma led.

Redan samma dag om aftonen tycktes hans ilfärd krönas 
med framgång. Han kom till en bonde, som hette Björn 
Etterquesa. Hos denne tog han nattherberge och sporde, »om 
Björn visste något om Astrid?» -- »För en stund sedan» -- 
svarade Björn -- »kommo här folk och begärde nattherberge. 
Det var en ung och vacker men fattigt klädd qvinna med en 
späd gosse på armen och en gammal man, som ledde en 
annan gosse vid handen. Jag körde bort dem, emedan jag ej 
kan lida tiggare. De hafva troligen fått herberge i något af 
torpen!» -- Hakon förstod väl, att han nu hade hunnit sitt 
mål, att qvinnan med den späde gossen var Astrid med Olof, 
och att den gamle mannen var Thorolf med sonen Thorgils, 
och han gladde sig mycket samt lade sig i den bästa 
sinnesstämning att sofva om natten.

Hakons gissning var också alldeles riktig. Det var 
verkligen Astrid och Thorolf, som om qvällen blifvit bortkörda 
från den hårde och ondsinte bondens gård, och de funnos i 
närheten. De hade nämligen begifvit sig till granngården till 
en bonde, som hette Thorsten, och här hade de blifvit lika 
vänligt emottagna, som Björn emottagit dem ovänligt. Efter 
en riklig välfägnad hade de gått till hvila om natten, och 
Thorsten ämnade sjelf göra sammaledes, då en af hans 
husfolk, som varit borta i skogen under dagen, hastigt kom 
inspringande och gaf honom annat att tänka på. Karlen hade 
haft sin väg förbi Björns gård, och då han der varsnat gäster, 
hade han stannat en stund för att få reda på, hvilka de voro 
och hvad deras ärende var. Nu uppgick ett ljus för Thorsten, 
och han beslöt rädda den flyktande drottningen och hennes 
son. Härvid måste han gå ytterst försigtigt till väga, ingen, 
ens på hans egen gård fick ana, hvilka de voro, som sökt 
herberge hos honom öfver natten.

När derför två tredjedelar af natten voro gångna, väckte 
han sina gäster och tillsade dem med barsk stämma och vreda 
ord, att draga sina färde. Och han följde sjelf med, när de 
drogo bort från gården, liksom ville han riktigt öfvertyga sig 
om, att han blef dem qvitt. Men när de kommo tillräckligt 
långt från gården, försvann det stränga i hans anlete, och 
han tilltalade flyktingarne med vänlighet samt förklarade för dem 
sitt besynnerliga beteende, i det han omnämde, att Gunhilds 
män hvarje ögonblick kunde komma till gården. Han gaf 
dem tillika något mat och en säker vägvisare, som skulle föra 
dem genom skogen till sjön Mjösen. Der rådde han dem att 
hålla sig dolda på en rörbevuxen holme, tills deras förföljare 
voro borta. Derpå skildes den välmenande bonden från dem 
och begaf sig tillbaka till sin gård. Här dröjde det icke 
länge på morgonen, förrän Hakon och hans män kommo och 
sporde efter Astrid. »Här hafver varit främmande i natt» -- 
svarade Thorsten -- »men de hafva redan före dig dragit 
bort genom skogen.» Hakon bad honom följa sig, eftersom 
han bättre än någon kände alla gömslen i skogen, och dertill 
var Thorsten villig. Han rådde dem att sprida sig och leta 
hvar på sitt håll, hvilket syntes männen godt, och hvar och 
en af dem visade han åt alla möjliga håll i skogen utom åt 
det, som kunde leda till upptäckten af drottningens tillflyktsort.

Så fort Thorsten på detta sätt befann sig allena, skyndade 
han på en genstig hem till gården, hämtade ett spädt 
gossebarn, som tillhörde en trälqvinna, och sprang med 
detsamma det fortaste han kunde tillbaka i skogen, der han 
gömde det i ett tätt busksnår. Det var nu lidet långt på 
eftermiddagen och Gunhilds spejare voro redan trötte af sitt 
fåfänga sökande, då de med ens fingo höra ett barn skrika. 
De stannade, lyssnade och började springa åt det håll, 
hvarifrån skriket kom. Äfven Thorsten kom springande, till 
utseendet lika ifrig som någon af de andra. Alla voro glada 
och tviflade icke, att de nu funnit, hvad de sökte. De 
upptogo så barnet och undersökte det, men funno då snart, att 
det icke kunde vara konung Trygves son. Thorsten visade 
sig mycket vred öfver, att man vågat på detta sätt narra 
dem. Emellertid insåg Hakon, att allt sökande i skogen var 
fåfängt, och han beslöt derför att återvända till drottning 
Gunhild. Men Thorsten begaf sig påföljande natt, såsom han 
lofvat, till den lilla holmen i Mjösen och hade med sig mat 
och andra förnödenheter samt en vägvisare, som var väl 
hemmastadd i Sverige.

Så tog Astrid och hennes fosterfader Thorolf afsked af 
Thorsten och begåfvo sig på väg till Sverige. Färden gick 
lyckligt, och de anlände utan vidare äfventyr till Håkan den 
Gamle, hvilken med mycken vänskap mottog sin gamle 
vapenbroders dotter och hennes följe samt lofvade dem sitt beskydd. 
Astrid lefde nu någon tid i lugn hos den svenske bonden, 
och hoppades hos honom kunna uppfostra sin son. Men 
förföljelsen hvilade icke.

Gunhild fick snart veta, att Astrid vistades i Sverige, och 
sände åter ut samme Hakon med stort följe och många skänker. 
Han skulle begifva sig till Sveriges konung, som då var 
Erik Segersäll, och söka förmå honom att träda emellan med 
sin makt och förmå gamle Håkan bonde att utlemna Olof 
Tryggvesson. Hakon utförde, det bästa han kunde, sin drottnings 
ärende. Han framlemnade till konung Erik skänkerna 
från Gunhild och omtalade den lifliga önskan, hon hyste, att 
sjelf få uppföda sin unge frände, Olof Tryggvesson, samt anhöll 
om konungens hjelp dertill. Konung Erik tyckte allt detta 
vara ganska billigt och lofvade att medsända hundra beväpnade 
män till bistånd. Nu hade Håkan bonde vid konungens 
hof en son, som hette Rognvald, och denne skyndade genast 
till sin fader och underrättade honom om, hvad som tilldragit 
sig hos konungen. Kort derefter drog norrmannen med 
konungsmännen ut från Upsala. Men konung Erik sade till Hakon, 
när han drog åstad: »Knappast lärer du dock skrämma Håkan 
bonde från att göra, som honom godt synes». Norrmannen 
hoppades emellertid det bästa och lemnade, full af mod, 
konungsgården, i spetsen för sina och konungens män.

På Håkan bondes gård redde man sig att vederbörligen 
mottaga sändebudet från drottning Gunhild. Vi kunna väl 
föreställa oss, hvilka dagar af oro och spänd väntan desse 
skulle vara för drottning Astrid. Den späde konungasonen 
lekte med sin fosterbroder på brädden af en afgrund. Kunde

eller vågade icke den gamle bonden motstå sin konungs bud 
och befallning, så var allt förloradt. Ändtligen var dagen 
inne, då norrmännen kommo och med dem Upsalakonungens 
beväpnade män. Bonden mottog dem, omgifven af sina 
huskarlar, alla fullt rustade, till antalet trehundra. Hans utseende 
var lugnt och vördnadsbjudande. Han mottog främlingarne 
med vänlighet, men tillika med en hållning så fast och 
bestämd, att de genast från första ögonblicket väl kunde märka, 
det konung Erik sagt sant, då han menade dem icke kunna 
betvinga Håkan bondes vilja. Sedan man helsat hvarandra, tog 
Hakon från Norge till orda och framförde sin drottnings 
ärende. Han försäkrade, att Gunhild hade de ädlaste afsigter 
med den unge Olof och ville mot honom godtgöra den 
oförrätt, som vederfarits hans fader Tryggve. Slutligen vände 
han sig till Olof sjelf, som stod vid sin moders sida och bjöd 
honom med många vänliga ord att fara med sig till Norge. 
Håkan svarade helt vänligt, »att modern skulle råda för sonens 
färd», och Astrid ville för ingen del släppa gossen. När då 
norrmannen blef något närgångnare i orden, sade Håkan bonde: 
»föga lärer den unge Olofs moder sätta någon tro till 
Gunhilds löften, eftersom hon, Gunhild, är bekant för svekfulla 
handlingar. Må du derföre få det besked på ditt ärende, att 
i ditt och Gunhilds våld kommer gossen icke, så länge han 
står under mitt skydd och jag ej blir så strängeligen 
öfverväldigad, att jag ej mer månde råda!»

Dessa ord yttrades på ett sådant sätt, att en hvar kunde 
inse, det endast våld här kunde något uträtta. Men när 
norrmannen blickade omkring sig bland den stora skaran af 
storväxta, fullt beväpnade karlar, öfver hvilka bonden hade att 
råda, fann han äfven, att han för den gången måste låta all 
tanke på att utföra sitt ärende fara. Han tog derför afsked 
och återvände till konung Erik i Upsala. »Väl sannas mina 
ord» -- sade denne, när han fått höra, huru allt tillgått -- »och 
har det gått i fullbordan, som jag sade dig, att din färd till
Håkan ej månde lyckas. Ty han är mäktigare än jag i många 
stycken, och är det icke länge sedan, som han hade mera att 
säga, än jag, då vi täflade tillsammans.»

Nu var julen inne, och Hakon tillbringade den hos konung 
Erik, alltjemt sinnande på, huru han skulle kunna betvinga 
den myndige bonden och bemäktiga sig Olof Tryggvesson. 
När gästabudsdagarne voro förbi, redde han sig också till att 
göra ett nytt försök, och fick nu två hundra beväpnade män 
af konungen, så att han kom dubbelt så manstark, som förra 
gången till Håkan bondes gård. Hans uppförande och tal 
voro ock derefter. Modet växer med makten. Med vredgad 
uppsyn och stolt hållning gaf han bonden att förstå, det han 
nu alldeles icke ville spilla tiden på goda ord, utan att han 
helt enkelt skulle med våld taga gossen och föra sin vilja 
igenom. Bonden lät honom hållas, och allt häftigare blef 
Hakon, när han såg, huru föga hans ord verkade. Då sprang 
helt plötsligt en träl fram och svängde i handen ett tillhygge, 
för hvilket den storordige norrmannen måste vika undan. 
Sådan var ock hållningen så väl hos bonden, som hans folk, 
att föga utsigt var till någon framgång, utan lemnade norrmännen 
äfven den gången gamle Håkans gård med oförrättadt ärende.

Men Hakon insåg äfven omöjligheten att vidare kunna 
uträtta något mot den förföljde konungasonen, och begaf sig 
derföre nu hem till Norge och drottning Gunhild, hvilken till 
sin stora harm blott fick höra, »huru hennes män hade sett 
Olof Tryggvesson, men ej kunnat taga honom». Men Astrid 
och hennes son vistades trygga i den svenske bondens gård 
och förblefvo der under de följande två åren, då de med hans 
hjelp fingo plats på ett köpmansfartyg, som skulle afgå till 
Gårdarike. Deras följande öden höra icke hit. Vi må blott 
nämna, att Olof Tryggvesson efter många skiften kom tillbaka 
till sitt fädernesland och der blef konung samt såsom sådan 
sagoskrifvarnes älsklingshjelte. Få norska konungar hafva 
beredt sig ett sådant minne bland sitt folk, som han.

St.



Källan.

En glindrande juvel jag är 
I Herthas rika hår. 
Hvar smäktande, mig kommer när, 
En ljuflig svalka får. 
Långt ner i jordens mörka sköt' 
Min första lefnadsåder flöt.

Jag samlar inga spridda drag 
Af lifvets stora dram; 
Men all naturen sluter jag 
Inom min trånga ram. 
Jag är en spegel, ständigt ny, 
För strand och blomma, skog och sky.

Jag ligger fängslad, måna'r fler, 
I vinterns hårda famn. 
Mig under drifvan ingen ser ... 
Man minns ej ens mitt namn. 
Men det blir sol och det blir vår, 
Och ur mitt fängelse jag går.

Wilhelmina.



Korkeken.

Det finnes väl ingen ibland oss, som icke redan, vare sig 
för det ena eller andra ändamålet, i en eller annan 
form begagnat sig af korkträet. Utan kork kan ju 
ingen flaska täppas, och endast barken af korkeken, vederbörligen 
sönderdelad och behandlad med en skarp knif, lemnar det 
rätta medlet härtill, under det alla andra för samma ändamål 
af annat materiel beredda, visat sig odugliga. Utomdess brukar 
man ju med stor fördel korkträ till skosulor, och förfärdigar 
man icke äfven af detta lätta materiel räddningsbåtar, 
med hvilkas tillhjelp redan månget menniskolif undgått en för 
tidig död? Ja till och med byggnadsmodeller skäras af 
korkträet, och det är omöjligt att af trä, papp eller papier-maché 
åstadkomma något så utmärkt, -- särdeles framställandet af 
götiska kyrkor ock kyrktorn -- som medelst den så kallade 
phelloplastiken eller, bättre förstådt, korkbilderskärarekonsten 
kan åvägabringas; och att våra artister icke kunna undvara 
den sköna svarta färg, som kallas »spansk svärta», hvilken 
blifvit preparerad af försigtigt förkolad kork, är en omständighet, 
som väl icke låter förneka sig. Kort sagdt, vi kunna 
omöjligen undvara korken, och det skulle vara en sällsynthet 
att i Europa finna ett skafferi, der icke finnes någon kork.

Men hvarifrån får man nu korken? Blir den måhända 
konstmessigt fabricerad, eller lemnar naturen honom i färdigt 
skick, liksom växter och mineralier? Dessa frågor tränga sig 
ovilkorligen på oss, och utan tvifvel kunna de flesta af våra 
läsare riktigt besvara dem. En och annan torde dock sakna 
den närmare kännedomen härom, och derför må det tillåtas, 
att vi här taga plats för några ord i ämnet.

I Spaniens, Frankrikes och Italiens södra trakter, men 
framför andra i Algerien, så ock öfver hufvud taget i 
Nord-Afrika, växer temmeligen allmänt ett träd, som spaniorerna 
kalla Alcornoque och fransmännen Chêne-liége, men de lärde 
deremot beteckna med namnet Quercus Suber, på svenska 
motsvarande korkek. Icke sällan gifves det stora 
sammanhängande skogar af dessa, träd. Det är således här frågan 
om en slags ek, och den bär också frukt, liksom den vanliga 
eken; men denna smakar icke såsom ekollon, utan snarare 
såsom söta kastanier, hvilket torde få tillskrifvas klimatet. 
Utomdess glänser korkekens gröna blad hela året igenom, 
emedan man i dessa varma trakter icke vet af någon vinter, 
och grenarne hafva alltid ett friskt och saftigt utseende. 
Deremot uppnår stammen sällan mer än ungefär fyratio fots höjd, 
och i jemförelse med våra ekar kan han icke i afseende på 
tjockleken mäta sig med dem; men korkeken utmärker sig 
genom en annan egenskap, som har mera värde, än allt det 
hittills anförda, och det är denna egenskap, som gifvit henne 
sitt namn. Redan ganska tidigt, alltså när trädet ännu 
är helt ungt visar det sig, att dess bark har en helt 
annan beskaffenhet, ett alldeles annat utseende och 
utgöres af helt andra beståndsdelar, än andra träds 
bark, ty den synes mycket tjockare, vida mer porös 
och söndersprucken. Men inträder trädet i sitt femte 
år, så skulle man tro, att dess hela växtkraft 
koncentrerade sig i växtligheten hos barken. Det 
bildar sig genast under den första huden ett ytterst 
omfångsrikt och tjockt, men på samma gång ytterst lätt 
och elastiskt cellväfslager, som nära nog låter 
sammantrycka sig som en svamp. Detta cellväfslager 
är det, som man kallar korkträ, och då, 
enligt hvad vi förut sett, detta trä har så stora 
företräden, så kan man väl tänka sig, att menniskan 
icke försummat att tillegna sig det samma. I början 
skedde detta derigenom, att man högg ned hela trädet; 
men snart insåg man, att med ett sådant sätt 
att gå tillväga handlade man emot sina egna intressen, då skogarne derigenom
glesnade; och så införde man med eftertänka och erfarenhet 
ett annat sätt att hämta sin vinst.

Så snart man nu märker, att korkträlagret uppnått 
behörig styrka, så gör man genast, i förhållande till stammens 
tjocklek, två eller tre så djupa inskärningar på längden, att 
de intränga till den under cellväfslagret befintliga barken, men 
icke djupare. Derefter göras tvärsnitt, af hvilka hvarje har 
tre fots afstånd från den föregående undertill anbringade 
inskärningen, och till sist slår man så länge med ett klappträ 
på stammen, tills cellväfslagret eller korkträet lossnar och 
skiljer sig från den inre barken. Genom detta förfaringssätt, 
som ständigt företages sommartiden, lider trädet ingen skada, 
utan visar sig fortfarande lika friskt och frodigt som 
förut, så att dera redan efter sex till åtta år bildat 
sig ett nytt korkträlager, hvilket återigen på 
samma sätt löses och borttages. På detta sätt kan 
man ofta beskatta ett träd femton till aderton gånger, 
ty korkeken uppnår en ganska hög ålder; men efter 
adertonde afskalningen dör trädet vanligen ut och 
måste då nedhuggas såsom odugligt.

Genom förestående lilla skildring har i korthet blifvit 
andtydt, huru det tillgår vid korkträets anskaffande. 
Samtliga våra ärade läsare veta således nu, hvarifrån vi 
erhålla det vigtiga ämne, hvarmed vi tillsluta våra vin- 
och ölflaskor, hvilka utan detta medel troligen skulle 
lemna sitt innehåll onjutbart. Och sålunda fyller 
korkträet ett vigtigt rum bland de förnödenheter, 
hvilka på ett eller annat, fastän dock alltid olika, sätt 
-- men dock med samma syfte -- af en vis försyn ordnats 
att tjena som medel och, hvart och ett i sin mån, 
bidraga till vederqvickelse och förljufvande af vår tillvaro 
i denna mödones dal.

Korkeken.



Till Torquato Tassos porträtt.

Den italienske skalden Torquato Tasso, bekant hos 
oss företrädesvis genom sitt »Befriade Jerusalem», 
var son till den förträfflige skalden Bernardo Tasso, 
hvilken han dock såsom diktare vida öfverträffade, samt dennes 
maka, den sköna och rika, genom dygd och själsadel utmärkta 
Porzia de' Rossi. Torquato föddes i Sorrent den 11 Mars 
1544. Vi förbigå här skildringen af såväl hans skaldskap, 
som hans skiftesrika lif, endast anmärkande, att han såsom 
sjuk och fattig intogs till vård i klostret San Onofrio i Rom, 
dit han mot slutet af år 1594 ankommit, i förhoppning att 
å Capitolium blifva högtidligen lagerkrönt såsom skald, hvilken 
förväntan dock icke gick i fullbordan, enär han i en hetsig 
feber bortrycktes den 25 April 1595.

I stället för skildringen af hans personlighet välja vi till 
ram om hans bild ett bref, som den äldre Tasso till sin maka 
skref från Augsburg, dit han år 1547 beledsagade fursten af 
Salerno i en beskickning till kejsar Carl V. Den sköna 
Porzia hade stannat qvar i Salerno, och sonen Torquato, 
hvars uppfostan brefvet rör, var då tre år gammal. 
Bernardo Tasso skildras af sina biografer som en man med stora 
kunskaper, grundlig bildning och fast karakter, som älskvärd 
vän, öm make och fader, -- egenskaper, som till en del 
afspeglas i efterföljande bref:

»Jag skulle önska, min ljufva vän, att jag med min kropp 
kunde förvandla mig i detta bref på samma sätt, som med 
min själ; då skulle jag kunna på samma gång stilla din och 
min längtan. Håll till godo med min vilja, der förmågan ej 
räcker till. Men var förvissad, att jag på min kärleks vingar 
så ofta sänder dig mina tankar i den renaste, mest obrottsliga 
trohets drägt, att de samma den mesta tiden lefva hos dig.


Gör du, såsom jag hoppas, det samma i afseende på mig, så 
är jag viss, att våra tankar icke blott ofta, utan ständigt 
mötas på vägen. Jag vet, att min frånvaro förorsakar dig 
smärta och ledsnad, och jag känner i mitt eget hjerta din 
tärande oro; denna går mig så mycket mer till hjertat, ju 
mindre stark jag vet dig vara att fördraga den samma; icke 
för det du saknar insigt, utan emedan du har ett öfverflöd 
af kärlek och känsla. Men om den egentliga belöningen 
består i genkärleken, så var tillfreds och lugn med din kärlek 
till mig, ty jag älskar dig i den högsta grad, hvarmed man 
kan älska en dödlig varelse.

»Jag hoppas, att mitt återvändande skall inträffa hastigare, 
icke än jag önskar, utan än du tror. Jag vill ej och skulle icke 
heller kunna tillskrifva dig om tiden derför, alldenstund sådant 
mera beror på andras vilja, än på mitt beslut; 
ju mindre du hoppas och tror, desto angenämare 
skall återkomsten vara för dig. Men för den 
händelse, att det skulle behaga Gud (efter 
hvars vilja vi alltid böra rätta oss), att 
min frånvaro varar längre, än förmodas, vill 
jag härigenom sätta dig i kännedom om, huru 
du bör uppfostra dina barn, så att de till 
vår glädje, sin ära och verldens gagn må bära 
vittne om vår kärlek och omsorg samt sin dygd. 
Din ungdomliga ålder har ännu icke erbjudit 
dig tillräcklig erfarenhet för deras uppfostran, 
jag vill derföre dels efter gamla, dels efter 
nyare filosofer meddela dig några föreskrifter, 
med hvars tillhjelp du med Guds 
nåd skall uppfostra dem så, att du skall kunna låta din 
ärofulla ålder hvila ut i  skötet af deras dygdiga ungdom. 

Torquato Tasso.

»Uppfostringens väsende, eller såsom du med ett moderligt 
uttryck säger, vården, har tvenne syftemål: sedlig och 
vetenskaplig bildning; den förstnämda är ett gemensamt åliggande 
för fader och moder; den andra blott för fadern. Jag vill 
derföre blott tala med dig om den sedliga bildningen och åt 
mig (i fall Gud dertill förlänar mig lifvet) förbehålla 
omsorgen om vår Torquato's studier, enär hans barnsliga ålder 
ännu icke tillåter att ställa honom under disciplinens ok. Jag 
säger således, att då gifvaren af allt godt också -- om icke 
faderskärleken gör, att jag misstager mig, och för så vidt det 
vid våra barns ålder röjer sig -- utrustat dem med lyckliga 
gåfvor, både till kropp och själ, det dock, för att bringa 
dessa till önskad fullkomlighet, erfordras ett bildande 
inflytande på dem. Liksom det ej gifves någon så hård, stel 
och ofruktbar mark, att den ej skulle kunna blifva god och 
fruktbar genom kultur, eller något så godt träd, att, i fall 
man ej omsätter och okulerar det, det undgår att åter 
förvildas och blifva ofruktbart; så gifves det ingen af naturen 
så rå ande, att han icke genom långvarig och god undervisning 
och vård skulle blifva behaglig och läraktig; eller å 
andra sidan någon förträfflig och lycklig, som icke, utan 
sorgfällig och god vård, skulle förderfvas och afvika från den 
ursprungliga goda arten. Vanan öfvergår lätt till natur; vi 
måste derföre på allt sätt bemöda oss att, så länge stammen 
är späd och böjlig, vänja deras tankars stam och deras 
handlingars grenar i riktning mot dygden 
och det goda. Liksom små, i den späda 
barken af ett ungt träd inskurna bokstäfver 
sjelfva växa med den tillväxande stammen 
och fortlefva med honom; så inpräglas också 
i barnets själ de meddelade lärorna och 
exemplen af dygd och antaga ett sådant 
lif och en sådan kraft, att de aldrig mera 
utplånas; men låter man dem förhärdas och 
vänjas åt det elaka hållet, så skall intet 
studium och ingen derpå använd sorgfällighet 
vara tillräcklig att återföra dem på den 
bättre sidan, lika litet som man förmår 
tillbakaskjuta det redan omvridna vagnshjulet. 
Vår Cornelia har nu utträdt ur sin barndom 
och blifver dag för dag större i 
kroppsligt hänseende; hennes förstånd blifver skarpare och 
lifligare; man kan hos det, liksom uti ett mjukt och beredt 
trädgårdsland, redan utså ett oss värdigt frö; men intet frö 
är ädlare och af intet uppskjuter en dyrbarare, rikligare, 
hungern och törsten efter verldsliga fröjder mera aflägsnande 
frukt, än af det frö, som har sin rot i kärlek och 
gudsfruktan. Med alla krafter och med oaflåtlig sorgfällighet 
måste du i hennes barnsliga själ inprägla Guds namn, 
Hans kärlek och tankarne på Honom, på det hon må lära 
ära och älska Den, af hvilken hon icke blott undfått lifvet, 
utan derjemte erhåller alla välgerningar och förmåner, som 
förmå göra menniskan lycklig i denna verlden och salig i 
den andra; sök också att bibringa hennes späda sinne 

gudsfruktan, fruktan säger jag, dock icke en låg,
slafvisk, ty denna misshagar Hans majestät; utan
en ädel och mild, som alltid måste vara så förenad
ock förbunden med kärleken, att den är oskiljaktig
derifrån; af denna systerliga förening och förbrödring
uppstår religionen. Liksom skuggan visserligen
icke hindrar onyttiga och vilda plantor att växa
upp, men icke låter dem mogna och sätta frukt;
så låter äfven religionen i de ungas hjertan intet
dåligt och ingen hufvudlast slå rot och till ingen
tid en förkastelsens frukt hinna till mognad. --
Sederna äro olika efter tid och åsigter; några
inläras och inpräglas hos de barnsliga sinnena genom
andras förnuft och sorgfällighet; andra lära de med
tiden efter sjelfständiga betraktelser medelst eget
omdöme. Tänk således på att lära dem sådana, som man
företrädesvis fordrar af dig.

»Det gifves tvenne sätt att undervisa: det ena efter
principer, det andra genom exempel. Emedan synsinnet
i snabbhet öfverträffar hörselsinnet och af naturen
har större kraft, så är det nödigt, fru Porzia, att,
-- i fall du vill så bilda och så uppfostra dina barn,
att de må förtjena berömmas för seder och dygd, -- du
visar dig så för dem, som du önskar, att de sjelfva må
visa sig för andra. Uppfostran genom föredöme verkar
mera, än den, som sker med ord, och har också det
bästa resultatet; ty ville du gifva barnen reglor,
som du icke sjelf följer, blefve det så, som om någon
ville visa en vän vägen och dervid toge en falsk
riktning. Om fader och moder vilja välgörande inverka
på sina barn, måste de vara sediga och milda och lägga
sina dygder i dagen med sådan sorgfällighet och sådan
ifver, att de söka genom öga och öra i barnets sinne
och själ ingjuta de samma liksom en dyrbar vätska;
ty så snart barnet med den barnsliga tankeförmågan
börjar eftersinna och kringsvärma, om också icke i
förståndets inre gemak, så åtminstone i de yttre och
ytliga, då riktar och fästar det öga och öra på fader
och moder samt observerar och betraktar med största
uppmärksamhet, hvad dessa göra. Beundran af faderns
dygd är den mest eggande sporre att föra sonens ande
i samma riktning, som fadern valt.

»Men framför allt haf akt på ditt tjenstefolks
disciplin; intet fult, hänsynslöst, lättfärdigt ord
må komma till dina barns öron och ingen oanständig,
skändlig åtbörd må röjas för deras ögon; detta
måste du på det noggrannaste tillse. Den mesta
tiden bör du hafva dem kring dig och blifva hos dem;
deras ögon måste vara riktade på ditt ansigte; af
dig skola de lära att tala och gå. Inför dem icke i
något hus, hvarest icke en kysk och mild uppfostran
öfvas. Liksom det från ställen, hvilka öfverallt äro
sunda, blott kan blåsa en välgörande lifsluft, så kan
ur det tillvanda betraktandet af ett godt och dygdigt
beteende blott andan af en god uppfostran utveckla
sig. Om också de seder, som genom studiet af andra
inprägla sig i sinnet, icke äro verkliga dygder,
utan utgöra en likhet, en bild, en skugga deraf, så
händer likväl under tidens lopp (så stor är vanans
makt!), att de, genom Guds nåd, förvandlas i själen
och i lifvet uppträda som verkliga dygder.

»Akta dig att falla i de flesta andra mödrars fel,
att genom allt för stort öfverseende, genom omåttlig
eftergifvenhet för barns vilja och önskningar,
icke allenast handla och tala dem till viljes,
utan till och med icke tillåta andra säga och göra
någonting emot deras vilja och sålunda förderfva deras
uppförande. På detta sätt låta mödrarne barnen blifva
byte för nöjen och göra sinlighet och begär efter
nöjen till herre, ja tyrann öfver deras ungdomliga
tankeförmåga. Jag vill icke dermed hafva sagt, att du
derföre skall taga din tillflykt till framkallandet
af en stor fruktan eller till slag, fast mera tadlar
jag dem, som slå sina barn, lika mycket, som om
de vågade lägga hand på Guds afbild. Dygd måste i
barnens sinnen bevaras, icke med tillhjelp af piskan
eller genom fruktan -- ty fruktan är en svag väktare
för dygden --; utan äfven här måste den för alla våra
handlingar så lofvärda medelvägen följas. Liksom man
måste tillse, att icke ett öfvermått af stränghet
ur sonens hjerta fördrifver kärleken till fadern
på det sätt, att alla tacksamma böjelser förvandlas
i hat mot honom, så måste man på lika sätt vara
betänkt på, att icke den fruktan, undergifvenhet och
aktning, som ett barn är vant och skyldigt att visa,
må gå förlorade genom för mycket öfverseende och
eftergifvenhet. Men om barnen stundom (hvilket vid vår
naturs ofullkomlighet är oundvikligt) begå ett fel,
så tillslut ögat derför, i fall det är obetydligt;
är det af medelmåttig beskaffenhet, så gör mera
kärleksfulla än hårda förebråelser, hvarvid man måste
rätta sig efter en god läkare, som hellre söker att
hjelpa patienten genom diet än genom laxermedel;
men är det ett groft fel, då bör du förfara utan
den vanliga mildheten och öfverseendet; visa dig då
vred, sträng och obeveklig. Skulle något tjenstehjon
möjligen förgå sig på samma sätt, som barnet, så måste
man (liksom jag också är af den meningen, att man icke
bör slå barnet och göra ett fritt väsende slafviskt),
enligt min tanke, tillrättavisa tjenstehjonet blott
genom ord och handling, på det att barnet, när det
ser sina egna fel bestraffade hos andra, må erkänna
och tillika inse sin förseelse.

»Ännu oräkneliga andra undervisningar kunna gifvas
fören god uppfostran; men jag fruktar att förvirra
dig genom att här sammanföra de samma, och jag tror
mig hafva berört alla hufvud- och allmänna punkter,
hvarunder alla öfriga speciellare föreskrifter
tillika äro inbegripna, och åtnöjer mig derföre
med det, som jag hittills yttrat. Som jag åt mig
förbehåller omsorgen för Torquato's studier, när han
uppnått erforderlig ålder derför, så öfverlemnar jag
åt dig, som qvinna, Cornelias undervisning i alla de
sysselsättningar, hvilka äro nyttiga och nödiga för
en ädel jungfru, liksom en prydnad för hennes skönhet
och dygd; jag vet, att du skall uträtta detta på det
fullkomligaste. Lef förnöjd och fördrif ledsnaden
öfver min frånvaro med den glädje, som du har af de
älskade barnen, vid hvilkas beskådande du beständigt
för din själs öga finner framställd min bild.»



Andarnes direkta skrift.

Hos profeten Daniel omnämnes, såsom bekant är, en 
hemlighetsfull andeskrift, som visade sig vid konung 
Belsazars festmåltid. »Och vid denna stund syntes 
plötsligen fingrarne af en menniskohand, hvilka skrefvo på ytan 
af den kungliga salens hvita vägg, och konungen såg den 
skrifvande handens fingrar.» Skriften lydde: »Mene, mene, Tekel, 
Upharsin.» Daniel tydde den hemlighetsfulla skriften och 
förutsade den babyloniska tronens fall, så väl som den 
medo-persiska verldsmonarkiens glans.

Vi skulle hafva trott, att underverkens tid var förbi; men 
nej -- spiritualisterna bevisa oss ju dagligen, att förbindelsen 
med de hädangångna själarne icke blott är möjlig, utan också 
ganska lätt åvägabringas medelst ett medium och psykografen. 
I Amerika skall spiritualismen räkna fyra millioner anhängare, 
och i Frankrike, England, till och med i filosofiens hemland, 
Tyskland, finnas spiritualistiska föreningar. Men spiritualisterna 
kunna icke blott berömma sig af direkta svar från 
andeverlden, utan det har också lyckats dem att förnya undret 
från Balsazars kungssal och erhålla skriftliga manifestationer af 
andarne.

För den uppenbarligen högvigtiga upptäckten har det 
nittonde århundradet att tacka baron Ludvig von Güldenstubbe. 
Denne herre meddelar i sin bok »Die Realität der 
Geisterwelt» (Andeverldens verklighet) en utförlig framställning 
öfver fenomenet och de af honom företagna experimenter. 
Upptäcktens födelsedag är den 13 Augusti 1856, och sedan 
dess hafva författaren och hans båda vänner grefve d'Ourches 
och generalen baron von Brewern anställt mer än tvåtusen

experimenter. Såsom baron Güldenstubbe berättar, skulle mer 
än 250 personer hafva åsett fenomenet af osynliga väsendens 
direkta skrift, och det härtill använda papperet hade blifvit 
anskaffadt af dem sjelfva.

De flesta experimenterna skedde i Louvrens antiksal, uti 
katedralen i S:t Denis, i åtskilliga andra kyrkor i Paris och 
å kyrkogårdar derstädes, vidare uti parkerna i Versailles, 
Trianon, S:t Cloud, Compiègne, Rambouillet och Eu, äfvensom 
i ruinerna af slottet Arques vid Dieppe, uti British Museum 
och uti Westminster i London, uti Frauenkirche och Glyptoteket 
i München etc.

Enligt baronens uppgift hafva, bland andra, skriftligen 
uppenbarat sig: kejsar Octavianus Augustus, den heliga 
Genoveva, Maria Stuart, en estnisk adelsman, konung Henrik IV 
af Frankrike, Cicero, Pausanias, den ryske skalden Puschkin, 
den bekanta La Vallière, Marie Antoinette, Wieland, Molière, 
Schiller, d'Alembert, Voltaire, Diderot, Apollonius af Thyana, 
Hannibal, kejsarinnan Livia, kejsar Pertinax, Germanicus m. fl.

Bland de ögonvittnen, som öfvervarit experimenterna, 
finna vi namn, sådana som: baron Voigts-Rhetz, broder till 
den preussiske generalen, baron Rosenberg, professor Matter, 
medlem af Pariserakademien, Lacordaire, broder till den 
bekante dominikanermunken och direktör for gobelin-fabriken i 
Paris, Delamarre, redaktör af »Patrie», Denné, medarbetare 
i samma tidning, Delaage, skriftställare, skalden grefve de la 
Boulaye, journalisten Choisselet, målaren Kjörboe, professor 
Georgii, läkarne d:r Bowron i London och d:r Clever de 
Maldigny i Versailles, ryska furstarne Leonidas Galizin och Dimitri 
Shakowskoy, ryske öfversten Toutscheff, baron Yxkull från 
Estland o. s. v.

Af damer nämnas: författarinnorna grefvinnan Dash och 
madame Niboyet, äfvensom grefvinnan Boissy, väninna till 
Byron, »som sjelf skrifvit för henne med andehand».

Mycket underbart var förknippadt med upptäckten af 
andarnes direkta skrift. De första veckorna efter denna 
upptäckt »vandrade borden, på hvilka andarne skrefvo, fritt 
omkring i rummet såsom lefvande väsenden, än långsamt, än 
med förvånande hastighet. Författaren spärrade ofta vägen 
för dem medelst stolar, men de förstodo alltid att tränga sig 
fram och patetiskt fortsätta sin väg i samma riktning.»

Dock nog! Vi blifva sjelfva helt patetiska till mods; 
emellertid ansågo vi oss böra på detta ställe inrymma en plats 
åt det moderna »undret», vore det också blott för att fästa 
uppmärksamhet på dess betydelse såsom ett tidens tecken.



Förnöjsamhet såsom lyckans grundval.

Själslugn och glädtig sinnesstämning utgöra
grundvalen för all lycka, all helsa och ett
långt lif. Visserligen äro de beroende af yttre
omständigheter; men att de egentliga och sanna
källorna till förnöjsamhet och lycka ligga hos
menniskan sjelf och att deras användande som
dietetiska befordringsmedel för helsan och lifvet
är möjlig för en hvar, framgår deraf, att just de
störste, förmögnaste och mäktigaste, konungar och
kejsare, icke alltid tillika äro de af lyckan mest
gynnade; följaktligen att de fattigaste och lägste
också icke alltid äro de af olyckan och förderfvet
mest hemsökta, och att i allmänhet anträffas mera
förnöjsamhet i den torftiga ställningen, än bland
de förnäma och rika. Reglorna för förlängning
af det menskliga lifvet låta sammanföra sig till
hufvudsakligen följande föreskrifter.

Man må med all makt kämpa mot sina passioner
och söka att så mycket som möjligt förminska sina
behof. Passioner låta en aldrig komma till den lugna
sinnesstämning, som är så nödvändig för helsan och
lifvets uppehållande. Men ju ringare våra behof äro,
desto mindre önska och begära vi, desto mindre gifva
vi således rum åt passionerna, men försäkra oss så
mycket vissare om den dyrbara förnöjsamheten. Derföre
kunna äfven de fattigaste vara förnöjsamma, blott
de förstå att inskränka måttet af sina bebof. De
gamla tidernas och folkens verldsvise öfvade sig
i den största försakelse, för att försäkra sig om
lyckan. Diogenes bortkastade den sista återstoden
af sin tillhörighet, en bägare, då han sett, att
en gosse vid en källa drack ur handen. Så snart
man deremot förökar antalet af sina behof, så är
förnöjsamheten borta. Vår tids elände ligger just
deri, att man inom alla samhällsklasser har för
många behof.

Man betrakte aldrig lifvet såsom ändamål för vår
härvaro, utan må man väl besinna, att det blott
är ett medel till allt högre fulländning och att
vår existens och vårt öde äro underordnade en högre
makt och högre ändamål. Om man aldrig lemnar detta
ur sigte, så skall man utan möda bäst försäkra sig
mot hvarje angrepp på ens själslugn.

Man lefve i den rätta betydelsen alltid blott för
dagen, d. v. s. man använde hvarje dag, såsom om
den vore den enda, utan att bekymra sig om den
följande. Den nuvarande tiden föder framtiden,
och den, som använder hvarje dag i enlighet med sin
bestämmelse, han kan hvarje afton gå till hvila med
den tillfredsställande känslan, att han icke allenast
lefvat denna dag, utan också för sig grundlagt den
bästa framtid.

Man deltage måttligt i de nöjen och förströelser,
som stå till buds. Vexling mellan motsvarande
verksamhet och arbete och emellan förströelserna
i sällskapslifvet är vår tillvarelses krydda,
i synnerhet då man kan säga, att man troget och
redligt uppfyllt sin pligt. Hopp och glädje äro
källor till förnöjsamhet och verkliga medel till
lifvets förlängning. Den, som kan hoppas, förlänger
sin tillvaro icke blott idealt, utan äfven kroppsligt
genom, det lugn och den sinnesjemnhet, som hoppet
gifver. Men vi få icke grunda vårt hopp ensamt på
gränserna för detta jordiska och förgängliga lifvet,
nej! äfven utöfver dessa gränser, på det kommande
lifvet måste vi rikta våra blickar, ty tron på
odödligheten är medlet att för oss lätta alla bördor,
alla besvärligheter i detta lifvet och det enda,
som kan göra oss värda denna bestämmelse. Sjelfva
religionen kan man således i detta hänseende betrakta
som första källan till förnöjsamhet och befordrande af
ett långt, lyckligt lif. Man uppsöke hvarje tillfälle
till ren glädje och betjene sig deraf. Men näppeligen
gifves det någonting, som är fördelaktigare för
helsan, som mera förlänger lifvet, än huslig lycka,
umgänget med lefnadsglada och goda menniskor, samt
njutningen af naturen. Men lifvet blifver nödvändigt
förbittradt, förkortadt och förstördt genom huslig
ofred, ensamhet och beständigt tillbakadragande inom
sig sjelf. Icke mindre ymniga källor till en förnöjsam
och lycklig tillvaro kunna högre själssysselsättningar
och förströelser vara och blifva, om man iakttager
nödiga försigtighetsmått mot deras missbruk och mot
all öfverdrift.

Man söke att göra sig riktiga begrepp om allt, så
vidt möjligt är, och ganska snart skall man lära sig
inse, att grunden till den mesta olyckan i verlden är
missförstånd, falskt intresse eller öfverilning, och
att ganska många, om icke de flesta, som äro missnöjda
och anse sig olyckliga, vänta mera af lifvet, än det
är i stånd att åstadkomma, och fordra, att det skulle
gestalta sig så, som det enligt deras mening borde
vara. Af visheten uppkommer tillfredsställelsen,
utaf dårskapen missnöjet.

Man handle alltid och öfverallt efter fasta och
bepröfvade grundsatser och frukte ingenting. Ett
sådant sätt att handla åtföljes af ett alltid lugnt
samvete och en karaktersfasthet, som aldrig låter
själsfriden vackla och förlänar ett oföränderligt
och orubbligt skydd mot alla lifvets stormar. Blifver
man vid ett sådant tanke- och handlingssätt misskänd,
förföljd och hånad af illviljan, så lyfte man blicken
uppåt och tröste sig med hoppet på ett bättre lif,
såsom det bästa stöd för den förtryckta dygden.

Slutligen stärke och befäste man sig allt mera i tron och 
förtroendet till Gud och beflite sig om välviljans, 
menniskokärlekens, vänskapens och tjenstaktighetens på detta förtroende 
grundade dygder. Så länge icke ovedersägliga bevis hafva 
konstaterat motsatsen, hålle man hvarje menniska för god, och 
äfven derefter må man icke hata henne, utan hysa medlidande 
med henne som en vilsefarande. Ve slutligen den menniska, 
hvars lefnadsvishet består deruti, att ej hysa förtroende till någon! 
Hans lif är ett evigt anfalls- och försvarskrig, och med hans 
förnöjsamhet och glädje är det förbi. Ju mera man hyser välvilja 
mot alla, ju mera man bemödar sig att göra andra lyckliga, desto 
mera fylles ens eget hjerta af sällhet, glädje och förnöjsamhet.



En sommarutflykt.

I.

Hinseberg.

Det var sommar och stenarne på hufvudstadens gator 
bebådade rötmånadens ankomst. Stockholmsbor, som icke 
bo på sommarnöje, tillbringa då sina lediga stunder i 
Strömparterren och på Djurgården; men så vackert och grönt 
der än är, stöter det dock för mycket på Stockholmslif. I 
stället för hövagnar och raska bondflickor mötes ögat af 
åkaredroskor och kypare med vaktmästares rang, för att icke tala 
om heder och värdighet, och sådant der kan vara bra på 
hösten, när de mörka qvällarne göra sinnet tungt och man är 
tacksam för att få taga förströelsen, der den erbjudes, men 
nu var det sommar och solen sken lika varmt för den fattige
som för den rike och under sådana förhållanden väljer man 
det bästa möjliga.

I ungefär dylika funderingar satt jag en afton under 
försommaren i Strömparterren, bråkande min hjerna med, hvarthän 
jag för några dagar skulle ställa kosan, för att få njuta 
veritabel landtluft, för att få trampa på gräs, hvars grönska ej 
vore framtvingad med tillhjelp af Stockholms vattenledning, och 
för att åtminstone för några aftnar få utbyta punschglaset mot 
ett halfstop redbar mjölk. Ja, man kan till och med blifva 
så blaserad, när man är inhemsk hela sommaren, att man 
föredrager bölet af oxar och kor framför musiken af dessa tallösa 
orkestrar, som dagen i ända aflösa hvarandra. Det är 
åtminstone en omvexling i detta evigt enahanda. Jag afbröts i 
mina funderingar af vår gemensamme vän, Familj-Journalens 
värderade artist. Hans ord voro vishet. »Vill du, som jag», sade 
han, »så lemna vi hufvudstaden för några dagar, sak samma, hvart 
vi vända våra steg.» Saken var afgjord, och vi möttes följande 
morgon vid Riddarholmshamnen, utan att hafva uppgjort tecken 
till plan för vår resa. Utan fruktan, att det skulle komma surt 
efter, gingo vi om bord på ångfartyget Arboga N:o 1 och 
ankommo, efter en behaglig färd, på eftermiddagen till den gamla 
uppstaden Arboga. Då vi emellertid alldeles icke lemnat egna 
gator för att trampa andras, begåfvo vi oss till den 
närbelägna jernvägsstationen och, i afvaktan på bantågets afgång, 
slogo vi oss ned på en dikeskant och uppgjorde en rask plan 
för fortsättningen af vår lilla utfärd. Vi öfverenskommo 
nämligen att köpa biljetter till bantåget, likväl endast till nästa 
station, ty vår plan gick ut derpå, att vi skulle stanna vid 
första ställe, som föll oss riktigt i smaken. Bantåget gick 
och vi passerade Jäders station, den första från Arboga. I 
förbifarten betraktade vi det gamla och kända Jäders bruk med 
sin lilla extra jernväg för transport af brukets effekter till den 
närbelägna stationen och vi påminde oss, att här bodde på sin 
tid en märklig man, som hette Anders Tornresare. Jag nämner 
hans namn här till åminnelse af de många kyrktorn han rest 
i sin' da'r, bland hvilka mer allmänt bekanta äro de två i 
Arboga, tre i Askersund, tornen i Örebro, Nyköping, Eskilstuna, 
Carlstad, Nya Kopparberget med flera. Vi fortsatte färden och 
ankommo till Fellingsbro station, utan att ännu hafva funnit 
oss lockade att lemna det hastigt framåtrullande beqväma 
fortskaffningsmedel, vi valt. Innan vi lemnade stationen, 
återkallade vi, icke utan en viss andakt, i minnet åtskilliga 
händelser från den betydelsefulla tid, då Engelbrekt, Sturarne och 
Gustaf Wasa i vårt lands befrielsekrig från främmande öfvervälde 
just inom Fellingsbro socken utförde strider, hvaraf 
minnet i dessa trakter ständigt skall fortlefva och af hvilka 
en del fornlemningar, såsom Romare och Spånga skansar vid 
Spånga by, Nederby skans i Götlunda m. fl. ännu finnas qvar, 
helgande förfädrens minne. Ullersäters station är den, som 
följer närmast i ordningen, men ej heller denna eller den 
närmast omgifvande trakten syntes oss nog inbjudande, hvarför 
vi fortsatte vår färd, utan att ännu hafva förlorat förhoppningarne 
om att träffa på hvad vi sökte, nämligen något stort, 
något vackert, som anslog både öga och sinne. 

Kaninholmen i sjön Wäringen.

Vi nalkades Frövi station, och det anade mig, att vi här 
ej längre skulle byta biljetter. Ju närmare vi kommo, desto 
lifligare lyste min väns öga, och tåget hade ännu ej stannat 

vid stationen, förrän jag märkte, att artistögat upptäckt saker, 
som mitt profana sinne ej förmådde fatta i första ögonkastet. 
Han dröjde ej heller länge med att tillkännagifva sin vilja, 
som för mig var en lag. »Här skola vi stanna!» och vi stannade. 

Så snart bantåget gått vidare till Örebro, anföllo vi 
stationsinspektoren med frågor. Jag vore färdig att skrifva ett 
helt kapitel endast om den välvillige stationsinspektoren, om 
ej utrymmet vore så begränsadt, ty mera förekommande mot 
rastlösa frågare har väl ännu ingen stationsföreståndare varit. 
Herr Engström, så var hans namn, är en ståtlig gubbe om hundra 
år, hade jag så när' sagt, ty han ser ut, som man tänker sig 
de gamla patriarkerna, men hans liflighet protesterar mot detta 
mitt antagande. Vid Frövi station är en ofantlig rörelse, som 
synes lofva att taga allt större dimensioner, enär hittills 
varande trafiken från och genom denna station, medelst Köping- 
Hult- och Nora-banorna, snart kommer att tillökas med den 
nu från Frövi station utgående, under arbete varande, 
Frövi-Ludvikabanan. Stationen, liksom dryga, delar af de nämda 
trenne jernbanorna, ligger på det i grannskapet af stationen 
belägna säteriet Hinsebergs mark. Denna egendom tillhör 
brukspatronen Th. Tersmeden och är en af de betydligaste 
och på samma gång en af de vackraste inom denna ort. 
Genom vår vän stationsinspektoren gjorde vi bekantskap med 
förvaltaren på Hinseberg, en slägting till ägaren, som 
välvilligt beledsagade oss, och en kort stund derefter voro vi gäster 
på detta Hinseberg, som från första ögonblicket slog så an 
på vår artist, att han menade, att det skulle inrymmas i 
Familj-Journalen.


Hinseberg, sedt från Kaninholmen.

Hinseberg är beläget i Fellingbro härad vid nordligaste 
viken af sjön Wäringen, och den större illustration, vi här 
ofvan meddela, framställer hufvudbyggnaden, som ligger på 
en höjd ofvanom nämda vik. Det är en slottslik byggnad, 
uppförd år 1803, som genom sin storlek, sitt läge och den 
utomordentligt vackra omgifningen, imponerar ganska mycket. 
Den nedra våningen är i huggen granit, och huset, i italiensk 
renaissancestil, innehållande några och femtio rum, räknar en 
längd af hundra fyratiofyra fot och är försedt med koppartak. Ett 
bibliotek af omkring tvåtusen band företer åtskilliga handskrifter 
af högt värde, och ett i flere afseenden märkligt arbete förvaras 
bland dessa samlingar uti en dagbok, dag från dag under mer 
än sextio år, skrifven af amiralen Carl Tersmeden (d. 1797). 
Denna dagbok upptager ej mindre än fjorton band i stort 
skrifpappersformat och innehåller mer än tiotusen tättskrifna sidor. 

Denna vy af Hinseberg är tagen från en på andra sidan 
om viken belägen holme, kallad Kaninholmen, öfver hvilken 
vi äfven meddela en illustration. På denna lilla holme, hvars 
nordliga del tangerar en öfver sjön bygd bro om femtonhundra 
fots längd, har nu varande ägarens fader låtit uppföra ett torn i 
götisk stil, från hvars högsta krans erbjudes en utsigt öfver 
den Mälar-lika sjön Wäringen, en den vackraste anblick, man 
kan få skåda: leende stränder, grönskande holmar och längst 
i söder ett fondparti, bestående af den vackra skogen Käglan, 
som tyckes höja sig ur Wäringens vågor. Om söndagarne gå 
ofta lusttåg från Örebro till Frövi station, och vid sådana 
tillfällen utgör Kaninholmen en gerna sökt tillflyktsort för de 
lustfärdande, som naturligtvis ej heller försumma, att på 
närmare håll taga Hinseberg, dess storartade trädgårdsanläggning, 
park och öfriga vackra omgifningar i betraktande.

Midt emot Hinseberg, på sjöns andra strand, ligger Näsby 
kyrka, nybyggd under åren 1858-1860, till omkring två 
tredjedelar på ägarens till Hinseberg bekostnad. Kyrkan är, 
såsom landtkyrka betraktad, särdeles vacker, och särskilt torde 
förtjena beaktas, att den är försedd med öppna bänkar, ett 
föredöme, som förtjenade efterföljd äfven på andra ställen. Dess 
täcka belägenhet invid Wäringens strand jemte dess prydliga 
yttre återföra i minnet Tegnérs herrliga poem Nattvardsbarnen:

 "Pingst, hänryckningens dag var inne. Den landtliga kyrkan 
 Stod hvitmenad i morgonens sken.  På spiran af tornet, 
 Prydd med en tupp af metall, vårsolens vänliga lågor 
 Glänste som tungor af eld, dem apostlarne skådade fordom."

Ej långt från Hinseberg ligga det gamla godset Käggleholm, 
säteriet Medinge, Frövi bruk med flera vackra egendomar. 
I fortsättningen af denna lilla sommarutflykt, som äfven 
sträckte sig till Frövi bruk, tillhörande Hinsebergsgodset, 
komma vi att lemna några vyer från Frövi och dess 
närhet.

K. T-n.



En bild ur verkligheten.

Upptecknad af Richard Gustafsson.

(Forts. fr. sid. 303.)

3.

Felsteget.

Faster Johanna bodde på Ladugårdslandet, och det hände, 
att madam Falk ibland gick på besök till henne. Då 
måste Ida stanna hemma, för att vakta porten.

En förmiddag, då madam Falk nyss hade gått ut, hördes 
portklockan ljuda, och Ida skyndade att öppna. De klingande 
sporrarne och den skramlande sabeln förrådde genast, hvem 
det var, som kom, och Idas hjerta klappade fortare, utan att 
hon rätt visste hvarför. Hon lyssnade på de bullrande stegen, 
som plötsligt tystnade. En sakta knackning på dörren kom 
Ida att spritta till och darra. Hon stod som fastvuxen vid 
golfvet, och en mängd orediga föreställningar flögo i ett 
ögonblick genom hennes själ. Då öppnades dörren, och hon såg 
baron Axels resliga gestalt.

»Förlåt min djerfhet!» yttrade Axel och steg in. »Jag 
mötte er mor derute och begagnar mig af tillfället, att få tala 
ensam med er.»

Ida var på det högsta förvirrad och framstammade en 
fråga, om baronen hade något att befalla.

»Ingenting att befalla, men mycket att bedja om», svarade 
Axel med en röst så smekande, att Idas förvirring och rädsla 
började att fly bort.

»Jag kunde inte motstå mitt begär att få tala med er», 
fortsatte han. »Ofta har jag sett ert ansigte genom den lilla 
rutan på väggen, liksom ett vackert porträtt i en ful ram, och 
sedan jag första gången såg den tjusande taflan, har den alltid 
sväfvat för min syn.»

Ida hörde på honom med stigande förtroende, och hon 
tillstod för sig sjelf, att hon aldrig träffat någon menniska, som 
talat så vackert och öfvertygande, som han.

»Här måtte vara förfärligt att lefva», återtog Axel och 
såg sig omkring i den trånga och mörka kammaren. »Och 
ni är alldeles för vacker, att sitta instängd i en dylik håla. 
Ni måste ut i ljuset, för att älskas och beundras.»

Då Ida hörde dessa ord, kom hon ihåg, att modren sagt 
något dylikt, fastän icke med så vackra ord, som baron Axel.

»Hvart skall jag väl taga vägen?» frågade Ida helt naivt.

»Låt mig få blifva er beskyddare, och jag vill gifva er allt, 
hvad ni önskar: en liten vacker våning, klädningar af siden, 
spektakler och nöjen.»

Frestarens röst var så förledande, och Ida lyssnade så 
gerna till de lysande framtidsbilder, han utlofvade. Mången 
gång hade hon för sig sjelf sökt utreda, hvilka frukter hon 
skulle skörda deraf, att hon hela sin ungdom varit »på sin 
kant»; men hon hade aldrig kunnat göra klart för sig, hvilken 
upphöjelse och lycka, som väntade henne. Nu anade hon, att 
det var baron Axel, som skulle blifva hennes lyckas skapare, 
ty att sjelf skapa sin lycka hade ingen lärt henne, och derför 
måste den helt naturligt komma från någon annan. Ida kände 
sig lycklig deröfver, att det var baron Axel, som kom till henne 
med detta löfte om en väl förtjent framtida sällhet; ty allt 
sedan barndomen hade han varit som en halfgud för henne, 
och att uppmärksammas af honom hade varit en af hennes käraste 
drömmar. Nu, då han stod vid hennes sida och talade till 
henne, som till en jemnlike, var hon så utom sig af glädje, 
att hon skulle fallit honom om halsen och tackat honom, om 
icke den naturliga blygheten hållit henne tillbaka.

Innan baron Axel lemnade Ida, förklarade han henne sin 
kärlek, och tog hennes löfte, att ingenting säga för sin mor 
om hvad som händt. Ida hörde den unge mannens försäkringar 
med outsägligt behag, men det var dock lika mycket 
tacksamheten, som den nyvaknade kärleken, som förmådde henne 
att stanna och icke fly undan, då frestaren tryckte den första 
kyssen på hennes oskyldiga läppar.

Från denna stund kände Ida sig som förvandlad. Alla 
minnen och bilder, som hittills lefvat i hennes barnahjerta, 
började att blekna och trängas undan af en bild, som 
uppfyllde hennes själ, i tankarna om dagen och i drömmen om 
natten. Det barnsliga tycke, hon hyste för baron Axel, öfvergick 
i den första kärlekens glödande längtan och förhoppningar. 
Han blef hennes allt, hennes hela verld, den förverkligade 
drömmen om ett lif utan törnen, ett lif, fullt af denna 
verldens goda, men fritt från dess besvär.

Några veckor efter baron Axels första besök i 
portvaktarekammaren erhöll Ida en biljett, deri Axel bad henne, att på 
utsatt timme komma till uppgifvet hus vid Brunkeberg, för att 
se det nya hem, han ville gifva sin älskling. Sjelf skulle han 
vara der, för att taga emot henne. Brefvet slutade med en 
glödande bön, att Ida icke måtte uteblifva från detta möte, 
ty på det berodde hela deras framtid.

Då Ida hade läst brefvet, hörde hon en inre röst, som 
uppmanade henne, att icke taga ett så vigtigt steg, utan att 
anförtro sig till sin mor och begära hennes råd. Flera gånger 
var hon på väg att visa brefvet, men för hvarje gång tyckte 
hon sig se Axels förebrående blick, och hon gömde åter den 
vigtiga skrifvelsen.

När den utsatta mötestimmen närmade sig, begärde Ida 
att få gå på besök till faster Johanna, men knappt hade den 
mörka ekporten slutit sig bakom henne, förrän hon vände sina 
steg åt ett annat håll, och skyndade dit, der den älskade 
väntade henne.

Det var en vinterdag och skymningen kom tidigt på 
eftermiddagen. Då madam Falk såg mörkret närma sig, blef hon 
orolig, ty Ida brukade aldrig dröja längre borta. Med 
klappande hjerta väntade hon hvarje minut att få höra portklockan 
ljuda. Så satt hon kanske en timme, plågad af de hemskaste 
föreställningar, om alla faror och olyckor, som kunnat drabba 
hennes barn; men icke en tanke föll på att olyckan kunde 
vara af den beskaffenhet, som den verkligen var.

Plötsligt klingade klockan och gumman sprang upp med 
ett glädjerop för att öppna. Hon slog på samma gång upp 
sin egen dörr på vid gafvel, för att taga emot den efterlängtade, 
som hon föresatte sig att duktigt banna.

»God afton vackert!» helsade Erik, ty det var han, som 
kom hem.

Gumman Falk var nära att digna ned af förskräckelse, då 
hon märkte, att det icke var Ida. Men nästa ögonblick hade hon 
fattat ett beslut. Hon kastade en schal öfver hufvudet och 
skyndade ut, sedan hon sagt till Erik, att han skulle se efter 
porten.

Faster Johanna blef helt förvånad, då hon såg sin 
svägerska träda in i sitt hem vid denna tid på dagen, och med 
ett så förskräckligt uttryck i sitt ansigte.

Madam Falk sjönk helt andfådd ned på en stol och 
stammade: »Ida! ... hvar är Ida?»

Faster Johanna darrade som ett asplöf.

»Hvad har händt det välsignade barnet?» frågade hon 
och slog ihop händerna.

»Hon har då inte varit här?»

»Nej. Men hvar är hon då?»

»Borta!» ropade gumman Falk med hjertslitande stämma
och började snyfta högt. Men länge satt hon icke så,
utan steg upp och sprang tillbaka till sitt hem.

Erik hade funderat både hit och dit öfver hvad som
var på färde, men utan att begripa något. Hans första
ord, då han såg gumman Falk komma igen, var derföre
en fråga om hvad som händt. Under snyftningar och
med afbrutna meningar förklarade gumman sin olycka.

Då hon slutat var Erik likblek och hans panna lade
sig i djupa veck.

»Derhän måste det då en gång gå», sade han
dystert. »Ni får nu plikta för det, att ni satt
griller i hufvudet på flickungen.

»Hvad menar han, Erik?» frågade gumman med ängslan.

»Jo, jag menar, att ni har gjort henne till en docka,
som följer den första, som lockar henne med flärd
och prål.

En rysning genomilade den gamla, och hon vred händerna
af förtviflan.

»Min stackars Ida, hvar är du?» klagade hon.

»Jag täppte till munnen på betjenten, som för några
dagar sedan påstod sig hafva sett baron Axel komma
ut härifrån en dag, då Ida var ensam hemma. Då trodde
jag, att han ville förtala flickan; men, Gud nåde oss,
det var nog sant!»

Madam Falk stirrade på Erik med vidöppna ögon.

»Baron Axel!» ropade hon.

»Är det sant, så krossar jag skallen på honom!»
sade Erik och hans ögon blixtrade.

Madam Falk skyndade ut genom dörren och uppför den
stora trappan till baron Poppelstams våning. Hon
ringde på, och då betjenten öppnade, trängde hon
sig förbi honom och sprang in till baronessan, som
satt vid tébordet tillsammans med en väninna. De
båda damerna sågo förskräckta på den förtviflade
portvakterskan, som störtade in till dem som en
rasande.

»Hvar är mitt barn? Jag vill ha' igen min Ida!»
ropade hon och höjde händerna öfver sitt hufvud.

»Sansa er, min kära gumma, och säg, hvad som händt»,
yttrade baronessan med försök att bibehålla sitt lugn.

»Det är baron Axel, som stulit henne ifrån mig!»
ropade madam Falk. »För Jesu skull skaffa mig rätt
på min flicka!»

Då baronessan hörde sin son anklagas, reste hon sig
upp och sade:

»Ni är från förståndet, menniska. Min Axel har
fått uppfostran och söker inte sina bekantskaper
hos portvakten.»

»Det är han och ingen annan, som gjort mig så
olycklig, som jag är. Och jag släpper er icke, förr
än ni gifvit mig igen mitt stackars barn!»

Madam Falk rusade fram som en retad lejoninna och
fattade baronessan i armen. Då blef det en förfärlig
uppståndelse i våningen. Baronessan svimmade och
hennes väninna ropade på hjelp. Såväl den qvinliga
som den manliga betjeningen skyndade in i förmaket
och befriade baronessan från den förtviflade
portvakterskans hand. En af betjenterna
förde gumman Falk ned till portgången och lemnade
henne der med de orden:

»Nu kan hon gerna gå först som sist härifrån, ty
hon är alltid säker om att blifva körd på porten,
ifall hon stannar.

Madam Falk hörde icke hvad betjenten sade. Hon lutade
sitt brännande hufvud emot den kalla muren och glömde allt
för tanken på sitt barn.

Efter en stund kom Erik till henne och bad henne gå in.
»Det är kallt och ni blir sjuk, om ni står här
länge», sade han. 

»För Idas skull måste ni bevara er, ty hvad skall det 
blifva af det arma barnet, om ni faller ifrån?»

Då gumman hörde Idas namn utstötte hon några klagande
ljud, men då Erik ville föra henne in, skjöt hon
honom ifrån sig och sade:

»Låt mig vara i fred! Skaffa mig rätt på mitt barn!»

»Visste jag hvar hon fanns, så skulle jag hemta
henne, om det också gällde lifvet», svarade Erik.

»Gå ut och sök!» invände gumman och stapplade sjelf
ut genom porten.

»Hon kommer nog snart hem igen» tänkte Erik och lät
henne gå. »Jag stannar qvar, för att taga emot Ida,
om hon skulle komma.»

En del af natten vandrade madam Falk Stora
Trädgårdsgatan fram och tillbaka, spejande, om någon
kom från den ena eller den andra sidan. Det snöade
starkt, så att hon måste tränga sig nära inpå alla
menniskor, hon mötte, för att göra sig förvissad om,
att det icke var Ida. Mången ryggade häftigt åt sidan,
med ett utrop af förskräckelse, vid åsynen af den
gamla qvinnan, som mönstrade dem från hufvud till
fot med sin spanande blick.

Efter midnatt började det att klarna, och de tindrande
stjernorna blänkte fram mellan molnen. Då blef det
också folktomt på gatan, och den förtviflade modren
stod långa timmar och väntade att få se en gestalt
vika af inpå gatan, men förgäfves. Den gamla qvinnans
krafter voro nu uttömda, och hon måste stödja sig
mot en af husväggarne. Slutligen sjönk hon ned i den
mjuka snön, och det föreföll henne, som lade hon sig
till hvila på varma bolstrar. Hennes ögon slöto sig
till sömn, och hon drömde, att hon satt tillsammans
med Ida i den mörka portkammaren, som dock var ljus
för henne, derför att hennes barn var der. Plötsligt
hördes portklockan ljuda, och der sorlade röster
utanför. Några karlar kommo in och fattade henne
under armarne, för att bära bort henne, men hon
kämpade emot och bad att få stanna hos sitt barn.

Några ögonblick senare vaknade den arma qvinnan upp ur
sin dvala och märkte då, att hon satt uti en
släda. Hon såg gatulyktorna dansa förbi, och hörde
bjellrorna på hästen, men derpå förlorade hon åter
medvetandet.

Förhållandet var, att en polispatrull påträffat
gumman liggande halfförfrusen i snödrifvan invid
gathörnet. En af konstaplarne anskaffade en släda
och forslade den olyckliga varelsen till sjukhuset.

(Forts.)



Skarpskyttarnes skjutbana i Norrköping.

Om i allmänhet i vårt land folkbeväpningsfrågan, när
hon först bragtes å bane, mötte mer eller mindre
svårigheter, hvilkas bekämpande och öfvervinnande
dock snarare stärkte, än försvagade saken, så
var detta måhända i högre grad, än på många andra
ställen, fallet i Norrköping. Ett bekymmer bland
många inom denna stad var det, att anskaffa en
lämplig skjutbana. Man hörde sig för i socknarne
närmast staden, men studsade tillbaka för de 
öfverdrifna anspråk, som framställdes för hyrandet af den
hage eller backsluttning, hvilken man i öfrigt fann
för ändamålet lämplig. Slutligen lyckades man till
någorlunda drägligt pris anskaffa en plats, belägen
omkring en fjerdedels mil vesterut från staden, der
skjuttafla uppställdes och skjutöfningarne begynte. 

En hvar torde dock inse de stora olägenheter, som måste
vara förknippade med att hafva platsen för, snart sagdt, den
vigtigaste öfningen så långt aflägsen. Också var denna
skjutbana att betrakta endast som en nödfallsutväg,
tills man lyckades anskaffa en bättre. Lika stor var
svårigheten att få en lämplig exercisplats, och hvart
man vände sig i det ena eller andra afseendet, möttes
man med axelryckningar och ett sträft nej. Äfven
här måste man gripa till nödfallsutvägar, och en af
dessa ledde slutligen, förr än man kunde hoppas det,
till önskadt mål äfven i afseende på skjutbanan.

Strax utanför staden, på en sank, till största delen
uppvallad mark, norr om mynningen af Motala ström,
ligger en slottsruin, icke synnerligt gammal,
men dock illa tilltygad. Endast nedersta delen
af porttornet med sitt hvalf finnes nu mera qvar
jemte de helt och hållet med gräsvall öfverdragne
yttre vallarne. Platsen är nu mot arrende
öfverlåten åt enskilt man, hvilken deraf gjort
åker och äng. Här, inom de

gamla vallarne, tyckte man, att en i alla afseende
lämplig exercisplats skulle kunna vinnas, ej blott
för kompani- och bataljonsöfningar, utan äfven för
bevakningstjenst. Men nu kom arrendatorn och ville
hafva sin skörd betald, för att upplåta platsen,
och då man väntat, tills skörden var vederbörligen
bragt i lada, erhöll man ändtligen tillstånd att
få begagna platsen mot dryg ersättning för kobetet,
som derigenom skulle förstöras. Och så började här
på för- och eftersommaren det friskaste krigarlif,
som måhända någonsin de gamla vallarne skådat,
äfven när de stodo i oförstördt skick omkring det
präktiga slottet. Här var det, som skarpskyttarne,
då de tidigt en söndagsmorgon voro samlade till
bataljonsexercis, öfverraskades af att se den
oförgätlige folkbeväpningsvännen August Blanche
inträda. Vi behöfva ej vara mångordiga, för att
beskrifva detta möte, huru varmt den ädle mannen
mottogs och helsades, huru kraftigt och elektriserande
han tilltalade de raska skyttarne. Visst är, att detta
oväntade uppträdande hos mången väckte nytt lif och
stärkte och lifvade till oförtrutna ansträngningar
för det höga mål, som denna rörelse uppställt för
sig. Blanche hade kommit med ångbåten samma morgon
och, så fort han fått kännedom om, att skarpskyttarne
»vore ute», genast begifvit sig till dem. Han var då
stadd på resa till en gammal god vän i närheten af
Linköping. Vi hoppas, att läsaren för den bortgångnes
minnes skull, förlåter oss denna lilla afvikning
från ämnet!

Den olösta frågan om skjutbanan inträdde i ett
nytt skede, sedan man börjat se sig om inom de
gamla slottsvallarne. Här borde, tänkte man,
en skjutbana kunna anläggas. Ty de svårigheter,
som mött exercisöfningarne funnos icke för
skjutöfningarne. Kulorna nedtrampa icke den växande
grödan. Godt och väl, men de hafva en annan ful
egenskap, den att
stundom förlöpa sig, och en förlupen kula är,
som hvar man vet, icke att leka med. Knappt hade
således ett ljus gått upp, förrän det hotade att
slockna. Men då räckte forntiden, så glömd och
hjelplös, som den än är under dagens mångahanda
bestyr, skarpskyttarne sin hand under form af den
gamla, förfallna slottsporten. Man fann nämligen, att
om skjutbanan förlades så, att kulorna måste gå genom
porthvalfvet för att nå taflan, all fara för förlupna
kulor vore aflägsnad. Det var ingeniören J. G. Olsson
vid Motala varf, som framkom med förslaget att här på
nämnde sätt förlägga skjutbanan, och det antogs med
uppräckta händer, hvarpå, sedan underhandlingarne med
arrendatorn blifvit lyckligen afslutade, skjuttafla
af jern och skjuthus uppfördes.

Parti af Johannisborgs slottsruin.

Utsigten på vidstående afbildning är tagen från
sjelfva skjuthuset, så att man ser ruinen
af porttornet och genom
porthvalfvet i bakgrunden måltaflan. Men sjelfva
detta torn, hvilket på afbildningen framstår såsom
hufvudparti, leder tanken tillbaka till den tid, då
slottet stod der färdigt med vallar, och vi anse som
en skyldighet mot läsaren att i korthet framställa,
hvad historien har om detta att förmäla.

Det började byggas af Johan III:s och drottning Gunilla
Bjelkes son, hertig Johan af Östergötland, samma
år som det svåra kriget med Danmark slöts i Knäröd,
eller 1613. Han ämnade slottet till enkesäte åt sin
hertiginna, konung Carl IX:s dotter Maria Elisabeth,
och det fick sitt namn Johannisborg efter hertigen
sjelf. Han ägde Östergötland till hertigdöme,
och dess allmoge blef mycket betungad med skatter
och körslor för den nya slottsbyggnaden, till följd
hvaraf äfven missnöje uppstod mot den eljest ädle
och välmenande hertigen. Arbetet bedrefs med fart,
men under de fem år, som hertig Johan öfverlefde
fredsslutet och slottets grundläggning, hann det
ej fullbordas. Detta inträffade icke förr än några
år efter hans död. På ömse sidor om slottsporten
insattes tvenne
täljstenstaflor med inskrifter, den ena på latin, den
andra på svenska, af innehåll, att »den högbemäldte
fursten och herren Johan med Guds nåde Sveriges
etc. arffurste, hertig till Östergötland etc. hafver
denna fästning fundera och bygga låtit, Gudi till ära,
sig och de sina samt rikets undersåter till nytta,
och begynt dermed år 1613 den 3 Maji på sitt ålders
år det tjugondefemte». Ofvanom porthvalfvet uppsattes
en prydlig och väl uthuggen tafla, omgifven af dessa
för tidehvarfvets byggnadsstil egendomliga snirklar
och innefattande i mittelfältet öfverst riksvapnet
och derunder hertigens bröstbild samt på ömse sidor
Östergötlands vapen.

Slottet i sitt fullbordade skick finnes afbildadt
i Dalbergs Svecia Antiqua et Hodierna. Det var en
regelbunden byggnad
af präktigt utseende och hade trenne våningar,
utom vindar och källare, samt sex torn, allt under
koppartak. Det är omöjligt att af de lemningar, som
nu mera finnas qvar, kunna göra sig ett begrepp om
slottets läge. Det här afbildade porthvalfvet, med de
gräsbevuxna vallarne utspringande å ömse sidor, tyckes
hafva utgjort ett fristående torn, som ännu i början
af 1800-talet stod qvar under sitt koppartak. Kundt
omkring slottet voro djupa grafvar och dubbla vallar
med trettio adertonpundiga kanoner. Under Gustaf
II Adolf och drottning Christina, till hvilkens
underhållsländer Norrköping med Johannisborg hörde,
hölls detta sednare i godt skick och hade sina
ständiga befallningsmän och kommendanter. Den siste
kommendanten var en Henrik Primeros, som dog 1669,
ligger begrafven i Gammalkils kyrka och finnes svept
i svarta sammetskläder och ryssläderskor.

Äfven efter denna tid vidmakthölls slottet, men som
det icke var afsedt till försvar, utan blott till
prydnad, och dertill kom, att det på den sanka marken
befann sig i ständig sjunkning, blef det till slut
helt och hållet obegagneligt och förföll med hvarje år
allt mera. När så ryssarne uppbränt Norrköping 1719,
tillät konung Fredrik följande året stadens invånare
att af de förfallna murarne hämta sten till sina
offentliga byggnader. Den sista återstoden förstördes
genom åskeld den 21 Juli 1806.

Några minnen af märkliga händelser eller af
historiska personer, som vistats på slottet,
förknippa sig icke med det samma. Måhända var det i
dessa gemak, som drottning Christina trampade oroliga
fjät i afbidan på svar från regeringen i Stockholm,
då hon år 1669 gjorde sin andra resa till Sverige
och vistades i Norrköping. Måhända var det här, som
hon yttrade till den uppvaktande Pontus De la Gardie,
en broder till hennes forna gunstling Magnus Gabriel,
de stolta orden: »Tror ni, att jag skulle tåla, det
Sverige regerades af någon annan än den, åt hvilken
jag gifvit dess krona?» Hennes makts dagar voro
dock förbi, både hvad den saken beträffade och andra
fler. Det kom snart bud från Stockholm med föreskrift,
att drottningen skulle bortskicka sin katolska prest,
om hon ville blifva mottagen, -- ett budskap, som
i högsta grad väckte hennes vrede och ingaf henne
beslutet att oförtöfvadt återvända. På De la Gardies
erinran, att hon kunde under sken af enskilta besök
hos franska sändebudet Pomponne deltaga i dennes
katholska gudstjenst, svarade hon häftigt: »Jag skulle
göra besök hos en Pomponne! Om han låter märka en
enda sådan tanke, skall jag låta prygla honom, vore
det ock i hans egen konungs närvaro. Och nu härifrån,
och det genast på timmen!»

Hon ville knappast afbida morgonen och tillbragte
hela natten med skrifvande. Sedan messan om morgonen
blifvit läst och sedan hon intagit frukost, satte
hon sig med sitt sällskap klockan nio förmiddagen i
vagnarne och tillryggalade vägen till Helsingborg
på fyra dagar, så att De la Gardie påstod sig aldrig
i sitt lif hafva varit med på en sådan skjuts.

Se der allt hvad som är att säga om det försvunna
Johannisborg! -- Det byggdes i en tid af nöd och
faror, men den tiden visste att bära den förra och
öfvervinna de sednare. Måtte deruti ligga ett lyckligt
järtecken för vår tid, som midt under fredlig id vill
göra sig duglig att med säkert öga och säker arm möta
de faror, som kunna stunda.



Japanesiska brottningslekar.

I den af Franz Hawks utgifna skildringen öfver Japan
förekommer äfven en beskrifning af en brottning mellan
japanesiska kämpar, och författaren fäster deruti
uppmärksamhet vid, att det är en stor skilnad mellan
japanesernas råa nöjen och det bildade Amerikas för
själen beräknade förströelser. Vi skulle gerna utan
protest vilja låta denna skilnad göra sig gällande,
om man icke dagligen i de amerikanska tidningarne
finge läsa, med
hvilket välbehag Empire City, Crescent City,
och hvad de alla heta, dessa nordamerikanska
bildningsmetropoler, betrakta de vida råare
boxningarne bland yankeefolket.

Men låtom oss återgå till ämnet för vår uppsats. Det
heter i berättelsen, att en trupp jättelika menniskor
tilldrog sig uppmärksamheten, ty de tågade fram så
stadigt, som elefanter. Det var tjugofem brottare,
som tillhörde de kejserliga befullmäktigades
följe, hvilka skulle möta commodore Perry och hans
svit. Dessa kämpagestalter voro medtagna, för att
visa främlingarne en tillställning i japanesernas
smak. Uti länderna i vestern inrättar man atleternas
underhåll och öfningar så, att musklerna erhålla
den största utveckling på samma gång som kroppen
dock befrias från allt onödigt fett. I Japan går
det till efter helt andra principer. Visserligen är
också der hufvudsyftet, att på det högsta utbilda
muskelsystemet; men der göder man formligen brottarne,
tilldess att under huden bildar sig ett bastant
fettlager, så att ögonen och näsan sjunka in i detta,
under det halsen och nacken få det bastanta utseende,
att de synas likna motsvarande delar på en fet
tjur. Ju mera en brottares feta former afvika från
vanliga menniskors, ju mera beundras han i Japan.

Japanesiska brottare.

Det obehagliga yttre hos de framtågande tjugofem
brottarne blef så mycket mera märkbart, som de,
med undantag af ett slags gördel om midjan, för
öfrigt voro helt och hållet nakna. Såsom föremål för
hufvudstadens förtjusning blef den väldigaste bland
sällskapet föreställd för Perry, att denne skulle
blifva i tillfälle öfvertyga sig om hans makalösa
lemmar.

Derpå lät man brottarne lemna första beviset på sin
styrka, i det de fingo befallning borttransportera 
en mängd rissäckar, som hvardera vägde 145
skålpund. Med undantag af två bland sällskapet
belastade sig hvar och en med två säckar, och den
första af dessa upplades på högra axeln utan någon
annan persons biträde. En af dem tog till och med en
dylik säck under armen och roade sig, som det tycktes
utan den ringaste ansträngning, att med den samma slå
flera kullerbyttor. 

Efter dessa preludier iklädde de
sig vida japanesiska kläder och drogo sig undan bakom
en skärm. Nu följde den egentliga brottningen. Det
ena paret kämpar framträdde efter det andra, afkastade
de påtagna kläderna och uppställde sig inom en ring,
som låg på marken framför den byggning uti hvilken
åskådarne samlat sig. Förberedelserna till brottningen
sågo ut som när två tjurar ämna inlåta sig i strid
med hvarandra. Kämparne mätte hvarandra med utmanande
blickar, stampade i marken och lösryckte med händerna
gräs och jord under sig. Plötsligen började striden,
i det de omfamnade och ömsesidigt sökte kasta omkull
hvarandra. Så snart en blifvit besegrad, så uppträdde
ett nytt par på stridsplatsen. Två af kämparne stridde
på ett ännu vederstyggligare sätt: den ena ställde
sig midt i ringen, med sänkt hufvud, fast och stadig,
som en pelare; den andre störtade under ett vildt
tjutande emot honom med äfven sänkt hufvud. Vid

hufvudskallarnes sammanstötande hörde man en skräll, men 
mannen i midten stod fast som en klippa, bibehållande sin 
plats, ehuru den andre så enträget förnyade sina anfall, att 
blodet omsider rann utför pannan på dem begge. Men vi 
vända tanken från detta ohyggliga skådespel.

Artisten har i den vidfogade teckningen dels framställt 
en bild af kämparne sjelfva och dels antydt, huru en sådan 
här förut beskrifven brottning går till. En annan gång torde 
vi blifva i tillfälle meddela någon annan scen eller skildring 
ur detta egendomliga folks lif.



Lungornas skildtvakter.

Sjukdomar förorsaka döden; men hvilka äro då orsakerna 
till sjukdomarne? Ett intressant bidrag till besvarande 
af denna, den förnämsta af alla hygieniska frågor har lemnats 
af den amerikanske resanden Georg Catlin, hvilken tror sig 
hafva funnit roten till en mängd sjukdomar ligga i oseden att, 
sofvande eller vakande, hålla munnen öppen vid andhämtningen.

Catlin har med egna ögon gjort iakttagelser bland hundrafemtio 
indianstammar och de mest olikartade djurklasser och 
funnit, att icke en enda individ deribland andas förmedelst 
munnen. Tusende indianqvinnor har han gifvit akt på, hurusom 
de, efter att hafva tagit sina små från bröstet, alltid 
sorgfälligt med fingrarne tilltryckt deras läppar, för att bevara 
dem från den skadliga vanan att andas med munnen. Då nu 
de vilda folkstammarne äro fria från sjukdomar, tror han sig 
vara berättigad att söka orsaken dertill i deras vana att hålla 
munnen tillsluten. Icke genom munnen, utan genom 
näsborrarne skall man andas, påstår han, och denna näsdietetik 
rekommenderar han som preservativ mot sjukdomar och som 
ett riktigt lifselixir. Hvad han dervid säger om näsborrarnes 
betydelse, är så nytt och frappant, att vi tro, det bör intressera 
läsaren att höra litet derom, i synnerhet som utmärkta 
vetenskapsmän anses dela hans åsigter.

Orsaken till det stora anlag till sjukdomar och för tidig 
dödlighet bland de civiliserade folken är, enligt Catlins 
forskningar, ingen annan, än missbruket af de naturliga fördelar, 
som lugn och naturenlig sömn, denne »store läkare och 
förnyare af mennisko- och djurlifvet», erbjuda kroppen.

Dagens omsorger och bördor äro en dagligen återvändande 
sjukdom. Sömnen meddelar läkedom deremot. Skaparen har 
träffat den visa inrättningen, att de arbetande lungorna 
uppehålla kroppen under sömnen, reglera matsmältnings- och 
blodomloppsverksamheten, såsom en väl gående maskin, och bringa 
sålunda lugn och rekreation i hvarje led.

För att skydda denna maskin och för att den skall kunna 
arbeta lugnt, har menniskan af skaparen fått näsborrarne, som 
skola mäta och reglera den luft, hvarmed lifskällan underhålles. 
Liksom under en lugn sömn lungornas lugnande och stärkande 
inflytande gör sig gällande, sända de under en onaturlig sömn 
sina menliga verkningar till kroppssystemets ändpunkter i 
form af åtskilliga sjukdomar. Under fortsatt misshandling lida 
de sjelfva afbräck och samtidigt med sin förstöring föranleda 
de hela organismens oundvikliga tillintetgörelse.

De begge stora och vexelvis af hvarandra beroende 
faserna i lifvet äro vaka och sömn. Missbruket af något af 
dessa båda stadier inverkar med bestämdhet på det andra. 
Till det första behöfves det en hel lifstid af lärande och öfning;
för att njuta af det andra, är menniskan icke i behof af någon 
undervisning, förutsatt, att naturens anordningar följas.

Om nu menniskans omedvetna existens, under en tidrymd 
af nära tredjedelen af hennes respirationslif, beror af luftens 
ostörda gång genom näsborrarne; om hvilan under dessa timmar, 
d. v. s. det kroppsliga välbefinnandet under sömnen, är 
betingadt genom den mildrade och rena beskaffenheten af den 
genom näsborrarne in i lungorna gående luftströmmen, -- huru 
utomordentligt fint i sin konstruktion och vigtigt i sina 
funktioner måtte icke detta organ vara, och huru mycket ondt måste 
icke en underlåtenhetssynd i uppfostran medföra, som tillåter 
att afvänja sig från det fullständiga och naturliga bruket af 
denna så vist inrättade apparat! Ingenting är vissare, än att 
vi böra med alla medel, som naturen har lemnat för detta 
ändamål, söka att understödja och bevara den hemlighetsfulla 
och mystiskt sjelfverkande princip, som tager hand om oss 
under det återställande, omedvetna sömntillståndet, hvilket 
uppehåller helsa och lif. Men i stället missbrukas och förstöres denna 
princip derigenom, att man tvingar medlet till lifsunderhållet 
att gå genom en olämplig kanal.

Menniskan och djuret hafva fått munnen i ändamål att 
dermed upptaga och behandla födan för magen jemte andra 
funktioner; men näsöppningarne med sitt fina och nervfulla 
öfverdrag hafva den bestämmelsen, att rena och värma luften 
vid dess genomgång och sålunda stå som lungornas förposter 
samt att under sömnen afmäta och reglera luftströmmen till 
dem. Har luften genomgått denna hemlighetsfulla reningsprocess, 
så är den först i skick att kunna inandas, hvarföre 
det är oklokt att i lungorna insläppa luft i dubbel mängd på 
två vägar, medan den ännu är förorenad med smittsamma ämnen 
från omgifningen.

De orenligheter, från hvilka luften befrias dergenom, att den 
passerar näsan, fördrifvas åter genom utandningen. De få, som 
qvarstanna, förorsaka den kittlande retning, som man kallar 
nysning, och hvarigenom sådana ämnen hastigt och fullkomligt 
aflägsnas.

Den i lungorna verkligen inträdande luften är så afvikande 
från den, hvilken näsan upptager, som distilleradt vatten är olikt 
det, som finnes i ett groddike. Reningsprocessen, som den 
atmosferiska luften undergår i näsan, är, ehuru mindre förnimbar, 
icke mindre verklig och vigtig, än munnens funktioner, som 
hindra magen från att upptaga körsbärskärnor och fiskben.

Catlins åsigt, att näsans slemhud fungerar som 
beständig luftdesinfektionsapparat, är alldeles ny, och vi hafva 
derföre icke velat underlåta att på detta sätt fästa uppmärksamheten 
dervid.



När det är höst.

Må andra prisa vårens prakt 
Och sommar'ns herrlighet! 
Jag ger på höstens fägring akt: 
Jag skönare ej vet, 
Än denna skrud af »bara guld», 
Som hela skogen har, 
När han af bleka strålar full 
Sin famn i qvällen tar. 

Hvart blad har sin historia, 
Den är mitt hjertas lik; 
Den står liksom en gloria 
Kring sommar, löftesrik. 
Och hör jag stormens vingeslag 
Utöfver alm och ek, 
Jag blifver stämd i hjertat, jag, 
Liksom till bardalek


Jag upp till höjden skyndar mig, 
Att lyssna till hans sång 
Och se, hur träden böja sig 
Vid takten, gång på gång; 
Hur eken nås af slag på slag, 
Men brytes ej likväl, 
Är stark, som uti sorgens dag 
En Gud hängifven själ.

Ja det är lust att skåda, hur 
De kämpa, lif och död, 
Och hur du uppstår ny, natur, 
Utur din egen glöd. 
Som din, är min förgänglighet 
En sinnesvilla blott: 
Jag varder ny, en evighet 
Har jag till framtid fått.

Anna A.



En hjortduell.

Segerrikt har solen en frisk morgon vid hösttidens
början förjagat de hvita böljande molnslöjor, som
ännu för en kort stund sedan vid den bleka gryningen
sväfvande genomtågade och utbredde sig öfver den
vidsträckta skogen. Nu hafva de fuktiga dunstren
såsom droppformiga, glittrande perlsmycken fästat
sig vid gräs och blad, hvilka i det purpurstrålande
morgonljuset på och inunder de glänsande grenarne
tindra och blixtra i så underbart praktfulla färger,
att ögat, drucket af en så hänförande anblick,
ej tröttnar att följa den vexlande skiftningen af
darrande ljus och förtrollande färgbrytningar. Men
äfven örat fängslas af melodiska toner, hvarmed
en liflig fågelverld fyller den herrliga parken,
hvilken den bevingade skaran redan nu resfärdig
genomströfvar, för att snart på en längre tid utbyta
den mot söderns evigt grönskande ängar och skogar. Men
också redan nu lösgör sig under sakta ljud månget af
daggen belastadt purpur- och guldfärgadt blad från
trädets höga krona, för att under sväfvande fall sänka
sig ned till marken vid moderstammen eller af vindar
bortblåsas i fjerran.

Med prasslande steg, som redan beröra många vissnade
blad, vandra vi allt djupare in i den tysta skogen,
hvars oändliga majestät alltid så djupt griper
menniskosjälen. Men långt inne, i hjertat af
den oberörda skogens ödslighet, blifver det allt
tystare; ty till och med de små lifliga, qvittrande
fåglarne, som vid denna tid företrädesvis genomströfva
skogsbrynen och buskarne, saknas här, och blott den
isolerade hackspetten, som outtröttligt knackar på de
gamla ihåliga trädstammarne, vittnar om lif i denna
eljest fullkomligt ljudlösa natur.

Men plötsligt och så mycket häftigare skallar nu ett
bölande, hest, långdraget skri genom det vidsträckta
områdets graflika stillhet -- det är den ädle, frie, af
en otyglad kärlek uppretade hjortens starka rop. Med
förtjusning och återhållen andedrägt lyssnar den med
skogslifvet bekante vandraren till denna för hans öra
sannerligen lifvande ton, och ofördröjligen vända
sig hans varsamma steg mot målet -- att uppsöka och
betrakta den sig så nögljudt uppenbarande riddaren af
den gröna skogen. Vid gynnsam vind och med ledning
af hjortens upprepade, passionerade skri lyckas
också detta med lätthet, och just i det ögonblick,
då hjortens utmanande rop tillkännagifva, att en
rival uppträdt i hans väg. Nykomlingen, som kommer
långväga ifrån, bereder sig just på att tillkämpa
sig ett harem. Den krönte rivalen synes ännu ensam,
oafhållen på en plats, som dock lofvar att skänka
honom en älskarinna, och med oförskräckt mod,
trotsigt utmanande den lyckligare, af sin trupp
omgifne motståndaren, nalkas han allt mera, för att
börja den förestående striden. Redan har den djerfve
inkräktaren med skyndsamma steg framträngt ända till
ett gammalt till hälften remnadt pilträd, som hänger
öfver den sumpiga valplatsen, för att här i den djupa
skuggan af friskt grönskande 
alar genom förnyadt utmaningsrop reta till strid den 
midt emot honom befintlige herrskaren öfver detta område.

Med vreda, vilda blickar mäta sålunda, på ringa
afstånd, de båda stridslystna, jemngoda kämparne
hvarandra; men derpå rusar den uppretade beskyddaren
af sin trupp, fnysande af raseri, sin motståndare
till mötes, och brakande slå de båda svartsjuka
rivalernas vapen tillsamman med ett buller såsom af
bristande grenar, och med rasande fart följer nu slag
på slag efter den första sammandrabbningen. Länge
blifver den förbittrade striden oafgjord, ty de äro
jemngoda i styrka och vighet. Men slutligen bringas
den ridderlige förfäktaren af sin goda rätt genom
ett steg bakåt in på ett löst, sumpigt ställe och
samtidigt till plötsligt fall, hvarvid tillika den med
raseri påträngande motståndaren med ett kraftfullt
slag af sina knotiga horn tilldelar honom ett så
svårt sår, att den fallne nu anser sig förlorad. Med
ett språng är den sårade visserligen åter på benen,
men vikande åt sidan, afstår han nu med bestämdhet
från den blodiga stridens fortsättning; förrådande
derjemte smärta och flyende så, som ett af jägarens
kula invärtes träffadt djur, springer han öfver den af
stålseniga fötter trampade arenan och försvinner i den
tätt slutna skogen, säkerligen skyndande till närmaste
vatten, för att der svalka det kanske dödliga såret.

Sedan segraren med oförsonligt trots förföljt
den flyende ett stycke, utstöter han ännu en gång
efter honom med fulla styrkan af sina kraftfulla
lungor ett genljudande fältrop -- utan att dock
besvaras. Först derpå omkretsar han i vild fart med
flämtande andedrägt och darrande ljumskar den med
tapperhet förvärfvade truppen, drifvande de enskilta
medlemmarne deraf tätt tillsammans, liksom fruktade
han, att dessa skulle följa sin förre herrskares
spår. Men de rödhudade skönheterna veta att uppskatta
sin nye friares beslutsamma mod och kraft. Lugna,
såsom de åsågo striden, öfverlemna de sig nu också
villigt åt den mäktiges ledning och ynnest, som
dock, ännu alltjemt högst upprörd, ej tröttnar att
fortfarande låta sina hotande rop skalla långt bort
genom den tysta skogen, tills han dock slutligen,
respekterande den allt högre stigande dagen, ännu
halfhögt knotande, med sina vunna damer begifver sig
djupare in bland träden.

Och med försvinnandet af detta lifliga staffage från
det nu af solen fullständigt belysta stället i skogen
har det också samtidigt åter blifvit lugnt, så stilla
som i den tysta grafven. Men på aftonen torde det
åter blifva desto lifligare, ehuru kanske blott den
ene, segraren från morgonen, beträder den djerft
eröfrade och försvarade platsen, för att här låta
ett nytt kärleks- och stridsrop skalla ur det eldiga
bröstet, medan måhända den stackars utträngde icke
långt från sin fordna seralj funnit döden på den nära
befintliga dammens säfbeväxta strand och med brustet
öga nedbäddat sitt vackra hufvud i det fuktiga kärret.



Söndagsmorgonen.

Den signade sabbat nu stundar med ro 
För tröttade anden, som lågar af tro 
Och längtar att komma ur gruset igen, 
Att åter få träffa sin himmelska vän. 

De liljor sig prydt med sin grannaste drägt 
Och buga sig lätt för den vårliga fläkt; 
De blyga konvaljer med späda behag, 
De hviska så tyst: »Det är högtid i dag.» 


En hjortduell.


Och alla små sippor, vid vägarne stå, 
De nicka med hufvuden, hvita och blå; 
Dem skådar en tärna, så blossande varm, 
Och fäster en knippa vid blomstrande barm. 

Hör, klockorna ljuda der borta i byn 
Och lärkorna jubla i blånande skyn; 
Så herrlig är dagen, så strålande skön, 
Och folket sig samlar till andakt och bön. 

En söndagsmorgon vid kyrkan.

Nu hör hon de manande tonernas ljud 
Och skyndar till templet, att dyrka sin Gud 
Med hjerta, så rent, som det klaraste gull, 
Med själ, af den lågande kärleken full. 

Den brokiga skaran sig ökar allt mer, 
Och klarare solen på himmelen ler; 
De nattliga skuggor för strålarne fly, 
Föryngrad naturen står upp såsom ny. 


Der skrider en gumma med stapplande gång, 
Ej räknar hon vägen, så tröttande lång; 
Det fårade anletet skiner af fröjd, 
Fast hjessan af år och af mödor är böjd. 

Gud signe dig, gamla! snart hvilar i frid 
Din bräckliga hydda från stormarnes strid; 
Då finner du åter, förklarad och säll, 
Din flyktade ungdom i Zebaoths tjäll. 

Tammelin.



En bild ur verkligheten.

Upptecknad af Richard Gustafsson.

(Forts. fr. sid. 331.)

4. 

Tjugoettan.

Det var en svår natt för Erik, då han vakade i
portvaktarekammaren och väntade på Ida och hennes
mor. Hans pulsar slogo häftigt, och han darrade af
hopp för hvar gång portklockan ljöd. Då skyndade
han ut genom dörren, men återvände ännu mera orolig,
då han såg, att det var någon annan af husets folk,
som kom hem.

Efter midnatt blef allt tyst, och Erik väntade
förgäfves att få höra klockan klinga. Då satt han,
med hufvudet lutadt i sina händer, och tänkte på
hvad som händt. Ofta ryste han till, då någon hemsk
föreställning om Idas öde trängde sig in i hans
själ. Han suckade och ångestsvetten perlade fram
på hans panna.

»Om också jag skulle gå ut för att söka», sade han
till sig sjelf. Men så tänkte han på, hur omöjligt det
vore, att få visshet om Idas öde, genom att springa
ute på gatorna, och derför stannade han hemma. Kanske
skulle hon ändå komma!

Erik steg upp och började att vandra fram och tillbaka
i den lilla kammaren. Han hade icke tändt ljus, men
skenet från portlyktan kastade några bleka strålar
in genom gluggen. Plötsligt stannade Erik framför den
låga dragkistan af målad furu, och hans ögon stirrade
på ett föremål, som blänkte i lyktskenet. Det var
psalmboken, med de förgyllda knäppena, den present,
Erik gifvit Ida vid hennes första nattvardsgång. Han
tog boken mellan sina händer, och lugnet återvände
några ögonblick till hans själ. Det föreföll honom,
som om det var just denna herrliga dag, då vårsolen
strålade så mildt ned på den högtidsklädda ungdomen,
som vandrade till kyrkan. Sjelf följde han Ida
på afstånd och ställde sig invid en af pelarne 
i templet, då det älskade barnet gick upp i
koret. Orgeln spelade och församlingen sjöng: »O
Guds lamm, som borttager verldens synder». Då gick
Ida med nedböjdt hufvud fram till altarringen och
Erik följde henne med sina blickar.

Under det att dessa minnen upptogo Eriks själ,
rullade stora tårar ned från hans kinder. Men
bittrare gret han, då verkligheten trängde undan
minnena och uppställde en jemförelse mellan då och
nu. Han snyftade som ett barn och klagade högt öfver
sina grusade förhoppningar.

Vid middagstiden följande dag kom baron Axel hem. Erik
gick honom till mötes i portgången och ställde sig
i hans väg, framför förstugutrappan.

»Hvad vill du, Erik?» frågade baron Axel och såg
med förvåning det hemska uttrycket i Eriks annars så
godmodiga anletsdrag.

»Jag vill ställa dig till räkenskap!» svarade Erik.

Baron Axel ryggade ett steg tillbaka, men Erik följde efter.

»Hvar har du gjort af flickan?» återtog Erik hotande.

Ett ögonblick stod Axel häpen öfver denna oförklarliga
djerfhet, men sedan började harmen att koka i hans
sinne, och han utropade:

»Gå ur vägen karl, eller jag skall visa dig, att jag
är herre här!»

Baron Axel höjde sin promenadkäpp och gaf Erik ett
slag öfver hufvudet.

Erik stod stilla, men hans bröst häfde sig våldsamt
och ett rytande ljud gick öfver hans läppar. Hans
händer knöto sig krampaktigt och hans ögon lågade
af vrede. Plötsligt störtade han mot den unge mannen
och grep honom med ena
handen vid halsen, under det han höjde den
andra som en klubba öfver Axels hufvud.

»Svara mig, hvar har du gjort af henne?» ropade
Erik med vildhet, men Axel kunde ingenting säga, ty
Eriks jernhårda näfve hade fattat honom så hårdt i
halsduken, att han var nära att qväfvas. Säkert skulle
unga Poppelstam fått dyrt plikta för sin kärlekshandel
med Ida, om icke oväsendet i portgången tillkallat
husets folk, som räddade baron Axel undan sin rivals
raseri.

Gamle baron Poppelstam kom också tillstädes, och då
han fått höra sammanhanget af händelsen, vände han
sig till Erik och sade:

»I ditt ställe hade jag kanske gjort som du, men det
hade varit bättre, om du genast vändt dig till
mig och begärt rättvisa.»

»Man betänker sig icke länge, då man är så olycklig,
som jag», svarade Erik, hvars vrede börjat lägga sig,
då han stod inför den vördnadsvärde husbonden, som
alltid omfattat honom med välvilja. »Han har tagit
ifrån mig henne, som var mitt allt på jorden, och
hvad värre är, han har störtat henne i förderfvet!»
klagade Erik och knöt handen efter Axel, som, stödd
på en af betjenterna, gick uppför trappan.

»Lugna dig, min stackars Erik! jag skall göra, hvad
jag kan, för att ställa allt till rätta», tröstade
gamle baronen.

I det samma anlände en poliskonstapel, med den
underrättelsen, att en gammal qvinna tidigt på
morgonen blifvit påträffad, liggande på gatan. Man
hade fört henne till lasarettet, och der hade hon
under ett ögonblicks sans uppgifvit, att hon varit
anställd som portvakterska hos baron Poppelstam.

»Den arma qvinnan!» utropade baronen med uppriktigt
deltagande.

»Hon gick ut i går afton, för att söka sin Ida»,
sade Erik dystert.

»Jag förstår hennes förtviflan, ty hon var en kärleksfull mor.» 

»Det var hon, fastän hennes kärlek gick vilse», yttrade Erik.

»Hennes nummer på lasarettet är tjugoett», sade
poliskonstapeln. »Det kan vara bra att veta, i fall
hon har någon anhörig, stackars menniska.»

»Jag skall skicka och höra efter hur det står till med
henne», återtog baronen och vedergällde konstapelns
besvär med en riksdalerssedel.

*

Under det att dessa händelser tilldrogo sig i
Poppelstamska huset, satt Ida i sin lilla våning
och tänkte på det steg, hon låtit kärleken förleda
sig att taga. Så länge Axel var vid hennes sida och
uppehöll hennes mod med sina kärleksförsäkringar,
hade hon varit lugn, och trott, att allt skulle slutas
till det bästa, men nu, då hon var ensam, började
samvetets röst att göra sig hörd. Förgäfves sökte hon
sitt försvar i den tanken, att hon skulle blifva Axels
maka, och att hon då kunde vedergälla modern all den
ömhet och omsorg, hon slösat på henne. Samvetet lät
icke tysta sig, utan ropade högt och oupphörligt,
att hvarje ögonblick, som flydde, var en evighet
af sorg och qval för den öfvergifna modern, och att
icke all verldens glans kunde ersätta henne för de
lidanden, hon burit under de timmar, som förflutit,
sedan hennes barn bedrog henne med en osanning och
flydde från den moderliga famnen till en annan.


Då Axel lemnade Ida på förmiddagen, hade han lofvat
henne att genast gå hem till modern och upptäcka
allt och derpå söka utverka hennes förlåtelse. Ida
var öfvertygad om, att modern genast skulle skynda
till henne, då hon fick veta, hvar hon fanns.

Men flera timmar gingo förbi, utan att någon hördes
af, och då beslöt Ida, full af oro, att sjelf skynda
till det öfvergifna hemmet. Hon klädde sig och stod
just i begrepp att gå, då någon bultade på dörren.

Ida sprang för att öppna, öfvertygad att få se sin
mor. Derför stannade hon såsom förstenad, då hon såg
Eriks resliga gestalt i förstugan.

Erik steg in och stängde till dörren. Han var mycket
blek då han trädde öfver tröskeln, men då han såg Ida
klädd i präktiga kläder, rusade blodet upp på hans
kinder. Han tänkte, att denna yttre glans var beviset
på att oskuldsglansen försvunnit ur det hjerta, som
klappade under sidentyget. En stund stodo begge tysta,
men slutligen sade Erik:

»Jag kommer från min husbonde.»

»Från Axel!» utropade Ida.

»Nej, från hans far. Min gode husbonde har fått veta
allt. Han har skrifvit ett bref till Ida.»

Erik räckte fram en biljett, som Ida bröt och läste.

»Stackars barn! Min son har bringat dig på fall, men
jag vill göra, hvad som är möjligt, för att försona,
hvad han i sitt lättsinne brutit. Det är aldrig för
sent att återvända till dygdens väg. Blott der kan du
finna den verkliga lyckan. Min son har icke dolt något
för mig, och jag vet, att det icke var fåfänga blott,
som lockade dig från ditt tarfliga hem. Du trodde på
hans försäkringar, att han älskade dig. Arma barn,
han bedrog dig, ty han älskar ingen. Dåliga sällskaper
hafva gjort honom till lögnare, och du är icke det
första offret för hans lättsinne. Utplåna hans minne
ur ditt hjerta, ty han är icke värd, att der äga
ett rum.

»Erik är en af dina bästa vänner, och derför skickar
jag honom till dig. Han skall hjelpa och råda dig
till det bästa. För öfrigt skall du alltjemt finna
en vän och beskyddare i mig, om du vill lyssna till
mina faderliga förmaningar och emottaga en hjelp,
som det är min pligt att gifva.

Ulrik Poppelstam.»

Sedan Ida slutat läsa, stod hon länge och stirrade
på brefvet, hvars innehåll hade djupt upprördt
henne. Slaget träffade henne hårdt och nästan
förlamande.

Då Erik såg de yttre tecknen af Idas smärta, närmade
han sig henne och sade sakta:

»Stackars, stackars Ida!»

Ida spratt till och vände sig emot honom. Men hon
sade ingenting.

»Följ med mig bort härifrån!» fortsatte Erik.

»Hem till mor», sade Ida.

»Hon är inte längre hemma, men vi ska' söka upp henne.»

»Hvar är hon?»

»Hon ligger sjuk på lasarettet.»

Ida dolde ansigtet i sina händer och suckade af
förtviflan, men gråta kunde hon icke. Efter några
ögonblicks tystnad vände hon sig till Erik och sade:

»Det är sorgen öfver mig, som gjort henne sjuk. Gud
i himlen förbarme sig öfver mig!»

»Trösta sig, kära Ida, gumman blir nog frisk, bara
hon får återse sitt kära barn.»

Ida räckte Erik handen och sade, att hon genast ville
följa honom.

»Det börjar redan lida mot qvällen, och det är för
sent att få se gumman och tala med henne», återtog
Erik. »Men vi ska' hos portvakten höra efter henne,
ty jag vet, att hennes nummer är tjugoett. Sedan
följas vi åt till faster Johanna,
och der skall Ida stanna qvar, tills gumman mor kommer
upp på benen igen.»

De följdes båda ut på gatan, der lyktorna redan började
tändas. Hand i hand gingo de framåt, och folket, som mötte
dem på gatan, vände sig om, för att se på den vackra och
eleganta damen, som gick bredvid den galonerade kusken och
till på köpet höll honom i handen.

Erik gick tyst under hela vägen och Ida sade heller
icke något till honom; men hon mumlade något för
sig sjelf, som Erik till att börja med icke hörde,
hvad det var, men sedan urskiljde han, att det ord,
hon upprepade, var: »tjugoett!»

När de hunno fram till lasarettet, ringde Erik på
portklockan. »Det är för sent för i dag», upplyste
portvakten, då Erik frågade, om de fingo besöka
den sjuka.

»Låt mig få se henne blott ett ögonblick!» bad Ida.

»Omöjligt. Men hvilket nummer har hon?»

»Tjugoett!» svarade Ida hastigt. »Portvakterska hos
baron Poppelstam», tillade Erik.

»Hon, som kom hit förfrusen i morgse?» 

»Just hon.»

»Gumman dog på middagen, klockan half tu.»

Ida gaf till ett anskri och skulle hafva sjunkit till
jorden, om icke Erik hade uppehållit henne.

»Min mor! min mor!» klagade hon och hela hennes
varelse skakades af en hejdlös förtviflan. Men
plötsligt blef hon lugn och reste sig från Eriks
bröst, der hon funnit ett stöd. Hennes anletsdrag
voro stela och blicken stirrande. Erik blef ännu mera
upprörd vid åsynen af denna stumma förtviflan; men
snart tog han mod till sig och räckte henne handen.

»Kom, låt oss gå», sade han.

Som ett barn lät Ida föra sig bort af Erik, och
efter en knapp timmas vandring uppnådde de faster
Johannas anspråkslösa hem, högt uppe vid Skeppargatan
på Ladugårdslandet.

Gumman såg ut att hafva blifvit flera år äldre och
skröpligare under det sista dygnet, så djupt hade oron
öfver svägerskans och Idas öde gripit henne. Flera
gånger hade hon rest sig upp, för att gå till
Popelstamska huset och begära underrättelser; men den
elaka gikten hade nu vid vinterns ankomst så anfäktat
henne, att hon icke kunde lemna sin länstol, utan
måste stanna hemma med ovisshetens qval i hjertat.

Då faster Johanna fick se Ida och Erik, visste hon
icke, hvad hon skulle tänka; men att det icke stod bra
till, det såg hon af deras miner. Ida gick, utan att
helsa, förbi gumman och satte sig i den mörkaste vrån
af den lilla kammaren, under det att Erik berättade,
hvad som händt. Vid underrättelsen om svägerskans död,
gret faster Johanna bittert och steg vacklande upp,
för att sluta den moderlösa Ida till sitt hjerta;
men Erik höll henne tillbaka och sade:

»Låt henne vara i ro, tills den värsta sorgen gått öfver.»

»Kanske har han rätt, Erik», svarade gumman och satte
sig åter ned.

»Gamle baronen har lofvat att hjelpa flickan, så att
hon inte står alldeles redlös», återtog Erik sakta.

»Det ska' han inte», invände gumman, och det blixtrade
till i hennes ögon. »Ida skall ingenting ta' emot af
fadern till honom, som gjort all vår olycka. Hos mig
har hon hus och hem, och min lilla pension räcker,
Gud vare lof, till för oss båda.»

Gumman ville på inga vilkor veta af någon hjelp från
Poppelstamska familjen. Det enda, hon gick in på,
var, att baron Ulrik skulle få bekosta svägerskan en
»hederlig begrafning».

När Erik sent på aftonen kom hem, var det med tungt
hjerta han gick förbi portkammaren; ty i stället för
de kära välbekanta ansigtena såg han nu gårdsdrängens
hustru titta fram bakom gardinen, som hängde innanför
gluggen.

(Forts)

Ungerska Bilder.

III.

När man går utefter den präktiga hamngatan i Pesth,
ser man sig med ens försatt i detta
lifliga hvimmel, som är betecknande för en stor
stad. Väldiga båtar, som man lastar eller aflastar,
ångbåtar, som anlända, vagnar, som bortföra eller
vänta resande, hotellbetjening, som ropar på alla
språk, bärare, bönder med sina marknadssaker, en
mängd promenerande, nyfikna. De flesta af husen,
som gränsa intill kajen, äro caféer, restaurationer,
hoteller af första klassen,
såsom vägvisarne säga, och, än mer, polyglotter, ty
man talar der på samma gång franska, tyska, engelska,
italienska och ungerska. Utantill en arkitektur full
af elegans; i det inre en bländande lyx: praktfulla
matsalar, gränsande intill med 
buskväxter och blommor besatta gångar, breda trappor
med sakta sluttande afdelningar, öfverallt marmor
och stuck, fönster utefter hela väggarne, målningar
öfverallt i taken. -- Jernvägarne hafva förvandlat
hotellerna till palatser.

Parti från ett salutorg i Pesth.

Salutorgen förete en egendomlig fysionomi. De gränsa
i allmänhet intill kajen. Långa rader af vagnar äro
uppställda utefter floden. Alla dessa vagnar hafva
samma form. Hvilande på fyra hjul, långa, smala,
bilda de baktill ett slags tält, hvaruti finnas
upphängda stora korgar med grönsaker och
frukter, eller burar med fjäderfä. Under det att
mannen utbreder och säljer sina varor, sysselsätter
sig hustrun -- ty hela familjen är ute -- nere vid
flodstranden med att, å en improviserad eldstad, i en
stor jerngryta koka den gemensamma middagen. En på
marken utbredd matta med deröfver spända tunnband,
som betäckas af en annan matta, gifver skygd åt
de sofvande barnen eller den lifliga, glädtiga och
larmande ungdomen. Der kan man också få tillfälle
att se åtskilliga bland dessa
puzstans bebyggare, hos hvilka den generiska typen
är bevarad i hela sin renhet.

Slovaker i Pesth.

Ungerskt landtfolk.

Magyaren,   till   och   med   den  simple bonden,
gifver sig min   af en förnäm man.    Han bearbetar
gerna sitt fält, men
han hyser motvilja för de grofva yrkena, icke
af lättja, utan af högmod. Högmodet är magyarens
favoritsynd. Pesth sysselsätter dagligen sju till
åtta tusen arbetare -- murare, gräfvare, bärare,
gipsarbetare, murstrykare etc. Bland detta antal
finner man näppeligen en ungrare. De flesta äro
slovaker. Slovakerna bebo nordöstra delen af riket och
tala en böhmisk dialekt. Dessa motsvara våra dalkarlar
och vermlänningar, på samma gång tröga och ihärdiga i
arbete, något enfaldiga, tystlåtna och hushållsaktiga.

De slovakiska qvinnorna hafva monopol på murbestrykningen. 
Man finner dem i temmeligen talrika grupper
stationerade vid gathörnen, i afvaktan på
sysselsättning. De sitta rundt omkring en massa
stora borstar, hvilka äro försedda med långa
stänger som skaft. Stora ämbaren med hvit färg
samt förnödenheterna för en tarflig måltid göra
deras attiralj fullständig. De tjena tillika som
handtlangare vid murningen. Egendomlig nog är åsynen
af dessa behjertade varelser, som, klädda i korta
kjortlar, med starka armar och nakna fötter, springa
utefter byggnadsställningarne och klättra uppför de
sluttande banor, som leda från ena våningen till
den andra. Bärande på hufvudet en liten, med handtag
försedd, rund balja, ila de, tio till femton personer,
i en rad lifligt framåt, stiga uppåt, klättra öfver
bjelkarne och gå med en beundransvärdt säker hållning,
stundom på de svåraste punkterna saktande sin gång,
men aldrig stapplande. De anlända med värdighet till
den högsta punkten af byggnaden, nedlägga sin börda --
murbruk eller tegel -- till venster om muraren, hvilken
är allvarlig, som murare i alla länder; derefter,
utan att knuffa sina kamrater, som stiga uppåt, och
betjenande sig af sin tomma balja, för att bevara 
jemnvigten, nedstiga de, springande och dansande som
dansöser i en opera-comique.

För en, som senterar det pittoreska, finnes knappt
något så fängslande, som ett ströftåg genom gatorna
i Pesth sommartiden.

Befolkningen här är i sanning ståtlig. Qvinnorna
hafva en liflig och bestämd hållning, någonting
frimodigt och otvunget i uppsyn och gång. Det hela
är kanske något af gosse; men en så skön och så ädel
gosse! Anmärkas må, att drägten gifver i viss mån
anledning till illusion. Den skiljer sig

knappast från männens, utom genom kjorteln: en
skjorta med rynkor kring halsen, med vida ärmar,
rikt broderade och sammandragna ett stycke ofvan
handlederna, som betäckas af böljande spetsar;
en röd eller svart eller grön spens med torsader,
fransar och silfverknappar, aftecknande den böjliga
och smidiga gestalten, hvars täckhet förhöjes genom en
hvit, ganska vid, ofta temmeligen kort kjortel. Öfver
ena axeln, kastad på husarmanér, en dolman af siden
eller sammet, fasthållen af en fouragère. Till
hufvudbonad den så bekanta nationella hatten,
försedd med en stolt uppåtriktad fjäderbuske. Den
välformade foten betäckes af halfstöflar, stundom
af en liten röd saffiansstöfvel, hvars sporre ljuder
i glädtig takt.

Ungerska drägter.

Den ungerske dandyns kostym kläder honom
förträffligt. Den åtsittande tröjan sluter sig
väl till den smärta gestalten; gamfjädern i mössan
passar väl till det långa håret och de uppstrukna
mustascherna; de åtsittande byxorna afteckna
konturerna af benet, ett verkligt kavaljersben,
välformadt och kraftfullt; ett par fina stöflar med
klingande sporrar fullända den eleganta kostymen.

Promenadplatsen Stadtwaldchen i Pesth.

Bland offentliga promenader i Pesth är Stadtwaldchen --
för att benämna honom med sitt tyska namn -- den mest
besökta. Man
kommer dit på en bred väg, som är väl beskuggad
och betäckt af sidoalléer, bakom hvilka löpa staket,
omgifvande täcka villor. Stadtwaldchen inrymmer en
ström, en sjö, öar, ängar,
högstammiga skogsdungar, lunder, stora sandbetäckta
alléer för ryttare och vagnar. Folk finnes öfverallt,
dansande under träden, springande på ängarne, farande
i gondoler fram öfver sjön, uppfyllande kioskerna,
tälten, restaurationerna förfriskningsrummen,
karusellerna och målskjutningsbanorna etc.

Pesths förstäder äro uppfyllda med värdshus, som på 
söndagen förvandlas till danssalar, i synnerhet besökta af den 
arbetande klassen samt tjenstefolk utaf båda könen.

Det är der folkglädjen visar sig i all sin liflighet; der 
borde man afteckna typerna och kostymerna, om icke alla 
typer buro samma prägel af uppsluppen glädtighet, om icke 
alla kostymerna under czárdans rörelser blandades om 
hvarandra; der blixtra ögon under stampningar och skratt. Hvilken 
lycklig min hafva icke dessa goda, något fetlagda tjensteflickor! 
Hvilka knäveck och hvilka stålmusklar hafva icke deras 
dansörer, som föra dem vid handen, i det de svänga om på en häl!

Efter här meddelade skildringar af åtskilliga folktyper, 
dem vi sökt att troget teckna efter naturen, taga vi farväl af 
det lifliga Pesth, medförande den allmänna åsigten, som tvenne 
veckors vistande der påtvingat oss, att man näppeligen träffar 
ett mera vänskapligt, gästfritt, artigt och förekommande folk, 
såväl i de högre som lägre kretsarne. Synbarligen är Ungern 
ett välsignadt land, i synnerhet för den fattige, på grund af de 
billiga lefnadskostnaderna. Raljant säger också en annan resenär 
om detta land, »att det tyckes liksom vara skapadt för 
giftaslystna unga män». Den qvinliga bildningen står der i 
allmänhet ganska högt och har icke kommit in på afvägar genom 
den hos oss tyvärr så allmänt gängse »förbildningen». Ungerska 
damer af högsta rang göra sig förtroliga med alla grenar af 
de husliga göromålen och lära sig i allmänhet allt, hvarom en 
blifvande husmoder bör äga begrepp och kännedom.

Skulle emellertid någon af våra läsare någonsin göra en 
färd utför Donau, dröj då i Pesth -- ty de derifrån medföljande 
reseintrycken förgå icke ens när man åter skådar Sveas i solen 
glänsande berg och dess leende dalar, eller när man åter 
hör tonerna af det kära modersmålet i kretsen af glada och 
lyckliga slägtingar och vänner.



Om sättet att vattna krukväxter.

Det största fel, som kan begås vid krukväxters vård, 
består uti det förvända sätt, hvarpå man vanligen går 
till väga vid deras vattnande, änskönt vissa blomstervänner 
förklara orsaken, att ej de väna skyddlingarna trifvas 
ligga deri, att de ej »hafva tur med sina blommor». Det verkliga 
skälet är det, att man vattnar för mycket eller för litet.

För att träffa rätta måttet af den fuktighet, hvaraf de 
särskilta krukväxterna äro i behof, erfordras visserligen också 
en liten botanisk kunskap; men framför allt måste man noga 
observera, att alla växter, som hafva tjocka, feta blad, 
fordra minst vatten (i thy att de genom sina starka 
bladorganer tillegna sig mycken näring ur luften), att finbladiga 
eller mer stråformiga växter måste vattnas oftare; samt 
att alla växter, hvilkas ursprungliga hem är ängen, skogen 
eller strandkanten, äro i behof af den största qvantiteten 
vatten.

Härtill finna vi alltid fingervisningen i naturen, det vill säga, 
när vi observera växterna på den mark, der de egentligen äro 
hemma, Så till exempel trifves taklöken alldeles förträffligt 
å torra lermurar, under det att violen och förgät-mig-ej bäst 
förmå utveckla sig på fuktig skogsmark eller vid en strand. 
Och derför må den, som säger, att han icke har någon lycka 
med de fetbladiga cactus-arterna och lökväxterna, med 
rosorna och neglikorna, murgrönan och violen, göra sig mödan 
undersöka, huruvida han icke möjligen allt för rikligt vattnat 
de förstnämda, vid behandlingen af det andra slaget ej träffat 
det riktiga måttet, men sannolikt allt för litet vattnat de 
sistnämda. Man gör sig icke ett begrepp om, huru mycket man 
med vattningen kan försynda mig mot Floras älskliga barn, 
om man icke tager deras natur med i betraktande; och riktigt 
orimligt är det, om man inbillar sig, att en liten krukväxt 
skulle kunna liksom en kamel på en gång intaga en hop vatten 
och sedan länge tära derpå. Ofta kan man göra den 
iakttagelsen, att man så rikligen försett krukväxterna med vatten, 
att icke blott jorden uti krukan liknar en fullsugen svamp, 
eller framställer ett riktigt träsk, utan att också krukan är 
ställd i vatten. Dylikt behandlingssätt kunna sump- och 
vattenväxter fördraga, men icke sådana, som härstamma från i bättre 
kultur varande trädgårdsmark eller växthuset, eller hvilkas 
egentliga hem kanske är en solbelyst kulle.

Blomstervänner säga också, att de »vattna sina växter 
ganska regelbundet». Ja, men just den regelbundna 
vattningen är ett stort fel. Ty utom det, att, såsom vi ofvan 
anmärkt, icke hvarje växt har samma vattenbehof, så behöfva 
de i allmänhet vissa tider mindre och stundom mera vatten.

Växterna förbruka mera vatten om dagen, än under natten, 
följaktligen behöfva de mer vatten under sommarens långa 
dagar, än under vintern, men också mera vatten under klara 
än mulna dagar. Med anledning häraf måste ock de på höga 
platser och i fönstren stående växterna alltid vattnas något 
rikligare, än de, hvilka äro placerade lågt. Derföre få 
krukväxter, som förvaras i källaren (nedsatta i jord eller sand), 
nästan alls icke vattnas, eller åtminstone ytterst litet. Men 
å andra sidan fordra växterna också mera vatten, då de äro 
stadda i växten eller skjuta nya skott och då de bilda knoppar 
eller blommor. Häraf torde man tillräckligt inse, huru felaktigt 
det är, att efter samma regel vattna alla de särskilta 
krukväxterna. Visserligen kan icke här naturen -- hvilken ju 
icke låter regna särskilt för hvarje planta -- framställas till 
jemförelse. Här har en högre makt dragit försorg derom, att hvarje 
växt står på sin rätta plats; under det alla våra så kallade 
krukväxter egentligen befinna sig på oriktig plats och följaktligen 
behöfva en synnerlig tillsyn och sorgfällig vård, om de 
skola bibehålla sig, till vårt nöje och till prydnad.

Den skada, som en allt för ofta upprepad vattning 
har till följd, är först och främst den, att jorden antager en 
allt för hög grad af kyla samt blifver dålig och syrlig, 
hvarefter vanligen rötterna börja ruttna; det öfverflödiga vattnet, 
som växten icke förmår konsumera, drager nämligen då mer 
kolsyra ur luften, än växten kan förbruka. Ofta kan också 
en växt, hvars rötter skadats genom ett öfvermått af syra, 
räddas derigenom, att man en gång öfvergjuter henne med 
varmt vatten, hvarigenom syran åter utdrages. Men bättre 
är det alltid att med största skyndsamhet omplantera en sådan 
växt, det vill säga sätta henne i annan, god, blott måttligt 
fuktad jord.

Så mycket man än i afseende på krukväxterna i allmänhet 
och många af dem i synnerhet måste varna för en allt 
för riklig vattning, så må dock anmärkas, att, om växterna 
få blifva allt för torra, detta för dem verkar skadligt i ännu 
högre grad. Ja, man kan jemförelsevis säga, att en allt för riklig 
begjutning har för dessa växter ett långsamt aftynande till 
följd; men att ett allt för starkt uttorkande kan förorsaka en 
hastig död.

Härvid må också nämnas, att växter, som i följd af 
bristande vattning voro nära döden, ofta fullkomligt dödades 
derigenom, att man trodde sig böra skyndsamt komma den 
förtorkade plantan till hjelp med en riktigt stark vattenbegjutning. 
Detta är alldeles oriktigt; de täcka blomsterbarnen 
hafva en ännu ömtåligare natur, än menniskobarnen -- men om 
menniska är bragt nära döden till följd af hunger eller törst, 
så får man, enligt erfarenheten, till en början blott gifva henne 
helt ringa qvantiteter af mat och dryck; och alldeles på samma 
sätt förhållar det sig med växterna. Hafva växterna en 
gång blifvit allt för torra, så måste vattningen ske särdeles 
försigtigt, det vill säga så, att roten endast småningom åter 
göres fuktig. Icke sällan är rotrötan, så motsägande detta 
än kan förefalla, en följd deraf, att växterna fått blifva allt 
för torra; voro nämligen rotspetsarne till följd af torrheten

nära att dö ut, så råka de sedan vanligen i förruttnelse, så 
snart jorden åter befinner sig i fuktigt tillstånd.

Man kan för öfrigt icke lätt vattna hvarken för mycket 
eller för litet, om afloppshålet i krukan är betäckt med en 
krökt krukskärfva på det sätt, att den inåtböjda sidan af 
skärfvan vändes mot hålet i krukans botten. Så snart något 
vatten möjligen redan visar sig i det under krukan befintliga 
fatet, måste man upphöra med begjutningen och alltid 
aflägsna det i fatet befintliga (öfverflödiga) vattnet. I detta 
hänseende är hålet i blomkrukan en temmeligen säker 
regulator, i synnerhet som det kan förekomma, att jorden i krukan 
ofvantill synes fullkomligt mättad med vatten, under det att 
nedra delen af jordklumpen är fullkomligt torr.

Härvid torde det också vara i ögonen fallande, att krukfatet 
(hvilket alltid bör användas vid alla krukväxter, som 
vårdas inne i rummet, men deremot icke för dem, som stå i 
trädgården) icke blott tjenar att hålla fönsterkarmarne och 
blomställen rena, utan äfven, i förening med blomkrukans 
afloppshål, förmår att ganska mycket bidraga till vattningens 
reglering. Men att vid vattningen använda faten på det sätt, 
att man, i stället för att vattna växterna ofvanifrån, vattnar 
dem nedifrån, det vill säga slår vattnet i fatet och låter det 
uppsugas af jorden i krukan, kunna vi icke rekommendera, åtminstone 
synes det oss mycket mera rådligt att verkställa vattningen 
ofvanifrån.

Säkra tecken, att en krukväxt måste vattnas, äro, om 
jorden i krukan är så torr, att den visar små remnor på 
ytan eller skiljer sig från den omgifvande krukan; eller om 
den, tagen med fingrarne, faller i sär. Vidare är det också 
ett ganska säkert kännetecken att med ett finger knacka på 
midten af krukan; om nämligen knackningen låter dof, så 
förefinnes ännu tillräcklig fuktighet i jorden, gifver deremot 
slaget ett ihåligt ljud, så är det tid att vattna. Beträffande 
många växter, kan man af deras utseende finna, huruvida de 
behöfva vattnas, i synnerhet om grenspetsarne och bladen börja 
att blifva slappa, då en riklig vattning är af nöden, dervid 
växterna dock lätt kunna skadas, och hvilket kännetecken för 
öfrigt i fråga om alla styf- eller fetbladiga samt sumpväxter 
alls icke bör afvaktas.

Vidare måste också vid krukväxternas vattnande års- 
och dagstiden tagas i betraktande.

Under vintern (i synnerhet från Oktober till slutet af 
Februari) behöfva de flesta i boningsrummet hållna krukväxter 
blott litet vatten, ty det gäller då att hålla växterna vid lif, 
utan att låta dem synnerligen växa eller ens skjuta skott; 
undantag härifrån bilda naturligtvis till drifning ämnade 
lökväxter. Under våren måste man vattna ymnigare, ty solen 
har då redan starkare verkan och plantorna börja bilda nya 
skott och grenar. Men under sommaren, i synnerhet om 
växterna äro mycket utsatta för solen, eller befinna sig i stark 
växt, måste man noga tillse, att krukorna ej blifva för torra, 
och det blifver då merendels nödvändigt, att vattna dem mer 
än en gång om dagen, då man deremot under hösten, ju 
kortare och mulnare dagarne blifva, åter måste minska 
vattningen.

Hvad kammarväxternas vattnande med hänseende till tiden 
på dagen angår, så torde det med största fördel verkställas 
om morgonen, emedan derigenom bäst förebygges ett uttorkande, 
som alltid är starkast under dagen; roten kan, i fall 
den om morgonen försättes i måttligt fuktigt tillstånd, på detta 
sätt uthärda flera timmar igenom, utan att under dagens lopp 
så mycket förtorkas, att växten derigenom försättes i fara. 
Under vintern skall dock vattnandet vid middagstiden 
förtjena företrädet.

Nu torde några ord böra yttras om vattnet, som bör 
användas. Regn- och flodvatten skall alltid vara mest 
lämpligt för växterna, emedan det innehåller minst menliga eller 
skadliga ämnen, under det att brunnsvattnet ofta innehåller 
för mycket kalk eller salpeter och derjemte alltid är för kallt, 
kallare än den yttre luften. Derföre, i fall man måste begjuta 
krukväxterna med brunnsvatten, bör man, innan man använder 
det samma, låta det erhålla rummets temperatur (under vissa 
omständigheter förfares på samma sätt med regn- och 
flodvattnet). Ty använder man för kallt vatten, så förorsakar 
detta lätt en förkylning i rötterna, och särskilt kan man i 
detta hänseende icke vara nog försigtig med tropiska eller 
andra svårhandterliga växter.

Utom vattningen länder äfven öfverregnandet samt 
bestänkning och aftvättning krukväxterna till god trefnad.

Att utsätta växterna för regn torde väl åtskilliga gånger 
under sommaren iakttagas af hvarje blomstervän, och förfaringssättet 
härvid är allt för enkelt och naturligt, för att man 
skulle behöfva undervisa derom. Härvid må dock gifvas den 
vink, att man vid ihållande regn måste nedlägga och vända 
de i fria luften utställda krukväxterna, emedan i annat fall, 
det vill säga om man låter dem stå upprätt i regnet, jorden i 
krukan blifver uttvättad och dyartad.

Växternas bestänkning med vatten, om eljest lokaliteten 
tillåter, är mycket att rekommendera, ty härvid framställes 
liksom dagg eller ett fint duggregn. Bestänkningen utför man 
bäst genom att doppa en borste i vatten och sedan stryka 
med fingret öfver borsten, hvarvid vattnet utsprides i fint dugg.

Aftvättningen -- med en svamp, pensel eller mjuk borste 
kan visserligen blott företagas med mera bredbladiga växter, 
men också just å sådana blad, kan med tiden en ansenlig 
mängd dam aflagra sig, en omständighet, som också länder 
växterna till skada. Ty då växterna upptaga sin näring, icke 
allenast genom rötterna, utan äfven genom sina öfriga, ofvan 
jorden befintliga delar, men i synnerhet genom bladen, -- och 
detta jemförelsevis i högre grad, ju större och fetare bladen 
äro -- men dessa förmedla ett utbyte af de inre ämnena med 
den yttre luften, så är det ganska nödvändigt att tillse, det 
bladen icke äro betäckta af ett tjockt damlager. Hos mycket 
småbladiga plantor kan en oftare upprepad bestänkning ersätta 
tvättningen.

Slutligen må -- i sammanhang med vattningen -- erinras 
om det gröna öfverdrag, som jorden i våra blomsterkrukor, 
så väl som den yttre väggen af sjelfva krukorna, vanligen 
erhåller. Detta gröna öfverdrag är så till vida menligt för 
krukväxterna, att, då det betäcker jorden och krukan med en 
formlig skorpa, luftens tillträde till rötterna härigenom afskäres. 
På ytan af jorden i krukan borde för öfrigt ett sådant grönt 
öfverdrag eller en skorpa alls icke få uppkomma; ty ett rätt 
ofta förnyadt uppluckrande af jordytan i krukan hör 
obetingadt till kammarväxternas vård. Det gröna öfverdraget 
utanpå väggen af krukorna måste man aflägsna medelst en 
fuktig borste, liksom i allmänhet renhållningen af de krukor 
eller kärl, hvari växter uppdragas, ingalunda får försummas.



En tafla från slättbygden.

Det var en söndag, denna åt lugnet och hvilan invigda 
dag, då intet ljud af lien hördes från åkern, intet 
slammer från väfstolarne i stugorna och då till och 
med de fladdrande qvarnvingarne stodo orörliga och icke tycktes 
akta på vindens spel. Blott kyrkklockorna talade då och 
då allvarligt och manande, talade ett heligt språk, till hvilket 
fåglarnas sånger och de susande träden sade amen. Men på 
byvägen mot kyrkan vandrade högtidsklädda fotgängare och 
holsteinare foro förnämt förbi dem, kastande dam i ögonen på 
en och annan obetänksam glöttGlött = barn. , som höll sig till höger om 
vägen, der vinden just låg på, och mången moraMora = moder, äldre qvinna.  vände sig 
varnande om och bad Sven eller Petter vackert följa deras

I en landtkyrka.
Efter en oljemålning af Nordenberg.

exempel och hålla sig till venster, medan far talade
om årsväxten och grebborna Grebba = 
flicka, ung ogift qvinna. förstulet sågo sig om
efter grannens Nils eller Hans, under det Nils och
Hans kanske funderade på prestmamsellens himmelsblå
ögon eller länsmansdotterns gropar i kinderna;
och klutar fladdrade och knappar gnistrade och
sommarvärmen pressade rosor fram på hvarje kind och
på hvarje buske invid vägen.

Sammanringningen var slutad, och från kyrkbacken hade
folket försvunnit, då en man i nerdammad drägt makligt
kom vandrande på den nu så ensliga vägen. Han stod
stilla en stund och betraktade kyrkan och bokskogen
bakom. Då brusade orgeltonerna ut till honom och sade
ett mäktigt: kom! Och han följde den rösten och steg
sakta in i templet.

Solstrålarne föllo in genom ett af de höghvälfda
fönstren och slogo folket på läktaren i ögonen, så att
de blinkade, och orgelpiporna skeno, men engeln med
trumpeten fick inte en enda stråle, den hade kanske
guld nog ändå.

Den främmande såg sig om efter en sittplats, och
han fann den på venstra sidan om orgeln; och lilla
Börta vaknade upp ur en sömnaktig tankspriddhet och
tappade en del af sin örtaqvast af förvåning öfver
den allvarlige mannen, som såg och ideligen såg på
henne. Hon blickade upp till sin mor och syster,
men de lyftade inte sina ögon från psalmboken;
och nu betraktade han dem också, och orgeltramparen
och klockarefar och alla skolgossarne med; -- nej,
hade han då aldrig sett folk förr! Mor hade ju sagt,
att man inte fick bliga så der; -- och Nils i Lugnet
och hans Pella och stackars halfblinde gamlefar med
sin dotterson, hvad hade de väl för något, som var
värdt att se på? Om Bengta der framme på golfvet ändå
ville märka den främmande herrn. Börta skulle gifvit
något till, om hon vetat Bengtas tankar om honom;
men hon hade nog att göra med sin lilla syster,
som ideligen grep efter den underlige spelmannen
på orgelnistbänken. Ja, det hade allt varit roligt
att leka med honom, roligare än att sitta så här
stilla! Månne han riktigt kunde spela på sin fiol,
kanske spelade han nattetid för de osaliga andarne,
som inte hade någon ro under kyrkgolfvet. Börta
ryste i värmen och lät ögonen ännu en gång fara
öfver de närvarande. Gastar och spöken fingo vika,
och mor, ja, hon blefve bestämdt en salig ande:
hennes ansigte var ju riktigt förklaradt. Men, herre
Gud, så syndig hon var, hon hörde ju inte ett ord af
allt det presten talade, och nu sade han amen. Börta
lutade sig ner och stack sitt ansigte mot blommorna
samt läste ett ångerfullt fadervår. Om mor skulle
fråga henne efter ingångsspråket, så visste hon inte
att reda sig. Nästa gång hon kom i kyrkan, så skulle
hon sätta sig så, att hon inte såg något annat än
kyrkoherdens gråa hufvud, men då skulle hon kunna
hvartenda af hans ord utantill, det var säkert;
och lättad af denna föresats, gick lilla Börta ur
kyrkan. Men den främmande följde efter henne,
och nu talade han till hennes mor.

»Ja bevars, nog ha vi ett rum alltid, som kan fås,
i fall herrn kan göra sig tjent dermed», svarade hon
på hans fråga.

Så mycket Börta undrade på den ståtliga herrn,
som var klädd lika fint som prestens son, och hon
stack fingrarne i munnen, då han talade till henne;
men mor lade handen på hennes hufvud och frågade,
om hon förlorat målet.

Och så gingo de vidare hemåt, medan han berättade,
att han hade en del koffertar, som skulle hämtas på
gästgifvaregården, ifall han kom att stanna, och mor
sade, att han då godt kunde få en häst och att Assar,
man' hennes, nog skulle hämta dem.

Fader Assar ref sig litet misstroget i hufvudet,
då han såg den gäst, som mor Else förde hem med sig
och visade rummet, som hade en stark nordlig dager.

»Ja, jag beslutar mig för det här», hörde Börta honom
säga, och så var det afgjordt, att han skulle blifva
qvar på Mellgården.

Då på eftermiddagen fader Assar hämtade sakerna,
sade gästgifvaren:

»Om inte alla märken slå fel, så har jag sett den
der herrn en gång i Köpenhamn, då jag låg derinne
och blef operert i mitt öra.»

»Kors, det var roligt, att herr Bergqvist känner honom.»

»Åh inte precist just; men se det var så, att när jag
blef bra, så ville jag också taga alla märkvärdigheter
i ögonsigte. Man höll då på att inreda Thorvaldsens
museum, ja, sådant der känner j inte till fader
Assar, det går öfver er horisont; men jag vill
beskrifva det.»

»Får jag inte bjuda herr Bergqvist på en gök, så
kunde jag också sjelf dricka en?»

»Ja, det skadar kanske inte i värmen. Jo, se det
museet var ett stort hus, som inte nytta till annat,
än att man samlat nakna bilder i det.»

»Nakna, tvi! Ja, stabofolk har då alltid varit
påhittiga i ondt!»

»Min käre vän», -- gästgifvaren smuttade nedlåtande
på sin gök, -- »de anse allt sådant för någonting
riktigt rart.»

»Mig tyckes, det är rarare att få snygga klä'r på kroppen.»

»Ja, fader Assar, jag sade ju, det skulle gå öfver
hans horisont. Och jag för min del erkänner, att jag
hellre tittar på ett fullt bränvinsankare, än på den
der Venus och hennes MedusaHerr Bergqvist tyckes här fara efter den
Mediceiska Venus. Sättarens anmärkning.. Men när man reser,
så skall man förstås också ha' sett något och veta
något; nu kände jag en från Sverget här, som lade
golfvet i det der museet, och när jag träffade honom,
talade han jemt och beständigt om allt det granna,
man samlat der, så att jag blef nyfiken; och han
skaffade mig in, för det var ännu inte öppnadt för
allmänheten. Då, som sagdt, såg jag den samme herr'n,
som lemnat koffertarne här. Jag skall säga honom,
fader Assar, att jag, som kungen, blott behöfver se
mitt folk en gång, för att känna igen dem. Nå, han
var så spritt befängd för att få komma in, hvilket
man att börja med nekade honom, att han drog af sig
stöflarne och gick omkring på platta benen, -- ja,
fråga honom, om jag ljuger, -- och det bara för att
få se de der figurerna.»

»Det är ju en riktig tosing!»

»Hör nu, fader Assar, om j inte vill hysa honom,
så kan han få bo här.»

Assar ref sig åter i hufvudet och tänkte: »din räf
biter inte min gås, nock kan han få bo qvar hos
mig alltid!»

När på qvällen Assar var hemkommen, satt han ute på
förstuguqvisten med sin gäst, och bland annat delgaf
han honom sitt bekymmer öfver, huru han skulle kunna
få alla fönsterposter och dörrar strukna med oljefärg;
då visste den främmande ackurat hela blandningen, i
det han upplyste om, att han sjelf varit i målarlära.

»Herrn är kanske sin egen nu?» sade Assar och såg
mera förtroendefull ut.

»I det närmaste», svarade han med ett leende.

»Kanske att herrn skulle vilja hjelpa mig?»

»Ja, det går nog an.»

»Det är en rätt skickelig karl», sade Assar till sin
hustru vid tillsängsgåendet, men följande dag fick
man annat, än främlingen, att tänka på.

Mor Else låg i feber och orkade inte resa sig
upp. Börta var den enda, som en och annan gång
kastade nyfikna blickar på den främmandes alltid
tillästa dörr. Sissa, som bäddade hans säng, hade
sagt henne, att hon aldrig fick sopa och damtorka,
och det bara för att han inte gjorde något annat än
kluddade brokeda färger på linneväf, likasom litta
renlighet kunde skada kantänka!

En dag kom hon och talte om för Börta, att hon ändå
smugit sig till att sopa den främmandes rum; men han
hade kommit som en besatt, fortfor hon, och ropat:
»Hvad ta'r du dig till, Sissa? du har förstört min
skiss!» -- »Ja, han sa' inte bättre; men jag svarte,
att litta mer eller mindre väl inte kunde skada.» Så
arg han var, så skrattade han; men så uselt hade han
inte behöft kalla sitt kludderi ändå, för det var så
ackurat likt Pella i Lugnet, att man rent kunde förse

sig, och på en annan duk har han blinde gamlefar och
hans dotterson och på andra har han afhuggna händer
och fötter, liksom vore han en menniskoslagtare,
tvi vånne, hon kunde rent inte låta bli' att tänka
på hundturken! En annan gång beskref hon en stor
ställning derinne, som det hängde en grön duk öfver,
men att hon aldrig varit kristen att röra vid den,
ty han gick nu aldrig ut, när hon bäddade, och lemnade
aldrig sitt rum, utan att ta' nyckeln med sig.

Om inte mor Else varit så sjuk och tagit alla Börtas
tankar till sig, så skulle hon nog funnit råd för
att få titta bakom duken; nu sväfvade den blott för
hennes inbillning så
hemlighetsfullt, som förhänget i tabernaklet;
och hon nöjde sig med att undra och undra, under
det hon ideligen gaf sin mor
dricksvatten och hviskade till systern, om väl
denna trodde, att doktorn haft rätt, när han sagt,
att deras mor aldrig mera skulle komma upp igen. Och
så lutade systrarne sig gråtande intill hvarandra.

Så gingo många veckor om. Rosorna vid byvägen hade
länge sedan tappat sina blad och bokskogen bakom
kyrkan hade fått en gul färgskiftning, men mor Else
fanns icke mera. Hon låg nu gömd på kyrkogården under
ett hvitt kors, och hennes barn blickade öfvergifna
på det, medan de allt fastare höllo i Assars händer.

Den dagen följde klockaren hem med dem från grafven,
när han hjelpt Assar att resa korset; han talade
månget tröstens
ord, talade om, huru mången svår pröfning mor Else
kanske sluppit ifrån här i verlden, och fader Assar
nickade med hufvudet och suckade; men Börta och
hennes syster vände sig om och blickade tillbaka,
och kors, blommor och kullar summo oredigt samman.

Men i förstugan stod den främmandes dörr vidöppen.
Då stannade Börta på tröskeln, och sträckande ut
armarne, ropade hon:

»Åh, herre Gud, herre Gud, mor lefver!» 

»Bevara mig, der är jag med», sade klockaren och strök sig
om näsan, i det han såg bort till den främmande,
som nu stod midt i rummet, tätt invid den
stora ställningen, öfver hvilken den gröna duken
ännu hängde. Med en hastig ryckning drog han den
bort i det han sade: 

»Nå, hvad sägen j till den här?»

»Det är ju våran egen bykyrka under högmessan?»
svarade Assar och stod orörlig af beundran.

»Och der sitter mor igen och vi också! Men vi skola
aldrig sitta så mera.» Och nu snyftade Börta högt.

»Kanske det betyder, att vi snart skola råka henne»,
hviskade systern och torkade Börtas kinder nästan så,
som modern skulle hafva gjort.

»Ja, när jag ser på den här taflan, herr
Nordenberg», sade klockaren, »så känner jag
alldeles, som om jag hörde en god predikan.»

Sylvia.



En bild ur verkligheten.

Upptecknad af Richard Gustafsson.

(Forts. och slut fr. sid. 339.)

5.

Trasfröken.

Sedan gumman Falk väl kommit i jorden, flyttade Erik
från sin plats hos baron Poppelstam, som ogerna skilde
sig från sin trogne tjenare, men som dock icke ville
öfvertala honom att stanna, emedan han fruktade,
att sonen då skulle öfvergifva fädernehemmet.

På baron Ulriks rekommendation blef Erik antagen
som lifkusk vid ett af hofstallen. Men denna
upphöjelse, som han så länge önskat, gjorde honom
icke lyckligare, ty det var mest för Idas skull,
som han umgåtts med den ärelystna planen, att en
gång utbyta sin guldgalonerade cylinderhatt mot den
silfverprydda trekantiga hufvudbonaden.

Erik skulle hafva varit stoltare, än kungen, då han
första gången satt på den höga draperade kuskbocken,
klädd i trekantig hatt och björnskinnskrage, om
blott Ida varit hans drottning. Men nu höjde han
sitt hufvud blott derför, att det var hans pligt;
och det var icke, för att glädja sig åt smällen, som
han lät piskan ljuda öfver spannhästarnes hufvuden,
utan blott för att motsvara det förtroende, man visat,
då man låtit honom stiga upp till en kunglig lifkusks
höga plats och värdighet.

Ingen vecka gick förbi, utan att Erik en eller ett
par gånger ställde kosan upp till Skeppargatan, för
att se, hur det stod till med Ida. Men för hvarje
gång återvände han med dystrare sinnesstämning,
ty Idas sorg förvandlades till en sinnesförvirring,
som med hvarje dag blef allt mera tydlig. Hennes själ
började att omtöcknas af skuggor, som skilde henne
från det verkliga lifvet och öfverlemnade henne att
ledas af sina egna sjuka inbillningar.

Faster Johanna upptäckte Idas själssjukdom först ett
par månader efter, sedan hon tog emot sin brorsdotter
i sitt hem. Gumman öfverraskades då af att se det
kära barnet plundra blomkrukorna i fönstret på qvistar
och blad.

»Käraste min skatt, hvad gör du med våra blommor?»
hade gumman frågat.

»Jag skall binda mig en krans», svarade Ida.

»Och hvad skall du med den?»

»Faster vet då inte af, att jag står brud i morgon»,
fortsatte Ida med ett småleende.

Då gumman hörde detta svar, blef hon förskräckt,
ty hon anade den nya olyckan. Snart fick hon också
bekräftelse, att Idas förnuft blifvit rubbadt,
ty flickan fortsatte hvarje dag med sin fixa idé,
att arbeta på sin bruddrägt.

Hvar gång Erik kom på besök, frågade Ida honom,
om han sett hennes brudgum. Denna fråga skar djupt
i hans hjerta, men han låtsade om intet och svarade
alltid: »Inte ännu, lilla Ida.» En gång frågade faster
Johanna, hvem den väntade brudgummen var.

»Hur skall jag veta det förr, än han kommer»,
svarade Ida och skakade på hufvudet. Men detta
svar tillfredsställde icke faster Johanna, som var
öfvertygad om, att Ida hade en dunkel hågkomst af
det förflutna.

En dag berättade Erik för gumman, att baron Axel
Poppelstam gift sig med en hoffröken och att slumpen
fogat så, att det just var Erik, som var betrodd att
skjutsa det unga paret till deras nya hem.

»Då skulle jag ha' kört i sjön med dem, om jag varit
i Eriks ställe!» utbrast gumman, hvars fromma sinne
förbyttes i vrede, hvar gång hon hörde talas om
baron Axel.

»Hon menar inte så illa, som hon säger», invände
Erik. »Jag kan visserligen inte neka, att blodet
kryper i kroppen på mig, då jag ser den gunstig'
herrn; men då tänker jag alltid på orden: »beder för
dem, som göra eder skada», och jag blir då lugn igen,
fast det kostar på. Dessutom är jag lifkusk, och om
jag hade sjelfva den onde i vagnen, så skulle jag
köra så, att han kom helbregda fram, dit han skulle.»

Faster Johanna beslöt att begagna sig af
underrättelsen om baron Axels giftermål, för att
dermed söka inverka på Idas själstillstånd; och
en afton, då de båda qvinnorna sutto ensamma, sade
gumman plötsligt:

»Du, Ida, kände ju baron Axel Poppelstam?»

Ida spratt till vid dessa ord, som om hon väckts ur en
elak dröm. »Baron Axel!» stammade hon och förde handen
öfver pannan, liksom sökte hon att reda förvirringen
i sin själ. »Baron Axel? ... ja, ja, det är ju honom
jag väntar på.»

Gummans hjerta klappade fortare, då hon såg Idas
klarnande blick, och hon tänkte: nu är det rätta
stunden, att taga henne ur sin villfarelse.

»Baron Axel ska' du inte vänta på, ty nu är han gift»,
sade gumman, med stark tonvigt på hvarje ord, för
att Ida riktigt skulle kunna fatta henne.

Faster Johanna hade väntat, att ett känsloutbrott
skulle följa på denna förklaring, och att dermed
skulle åstadkommas en lycklig förändring uti Idas
sinnessjukdom. Men intet tecken tydde på, att Ida
kände någon smärta vid underrättelsen om baron Axels
giftermål. Molnen kommo åter och det ljusa ögonblicket
var förbi. Förnuftets klara stjerna blef flämtande och
matt. Dess strålar kunde sedan blott sällan skönjas
genom den dunkla slöjan, som höljde den.

Från den dagen upphörde Ida likväl med sin idé,
att hvarje morgondag vänta brudgummen. I stället
intogs hon af en ständig längtan, att vistas ute på
gator och torg, och som faster Johanna hvarken kunde
eller hade hjerta att hindra henne, så fick hon fritt
följa sin böjelse och vandrade ofta ute från tidigt
på morgonen till sent på qvällen.

Hvad som mycket bekymrade faster Johanna, var, att
Ida visade en tilltagande benägenhet, att pryda
sig på det mest befängda sätt, med all grannlåt,
hon kunde komma öfver. En gång öfverraskade gumman
henne, under det att hon höll på att drapera sin
kappa med röda fransar, som hon klippt af faster
Johannas gamla ylleschal; en annan gång hade Ida
plundrat ett fastlagsris och satt de granna fjädrarne
i sin hatt. Då fastern med mildhet förebrådde henne,
svarade hon alltid: »Man måste vara på sin kant,
om man vill göra lycka här i verlden», och dermed
måste gumman låta sig nöja.

Snart kände Ladugårdslandets hela befolkning »tokiga
Ida», som sprang gatorna omkring, och pojkarne började
att förfölja henne med sina speglosor. Så förflöto två
år, som voro fulla af bekymmer för faster Johanna,
men så kom döden och tog sorgebördan från hennes
trötta skuldror.

När Erik en dag kom, för att helsa på de båda
qvinnorna, stod den lilla kammaren tom, och han fick
af grannarne den underrättelsen, att gumman var död och
att Ida icke återkommit till hemmet, sedan fastern
i kistan bars ut derifrån.

Förgäfves anställde Erik efterspaningar, för att
få visshet om den stackars Idas öde. Han återsåg
henne icke förr än några månader senare, då slumpen
förde henne i hans väg. Det var en dag, då Erik
körde några af hofvets damer ut på en promenad till
Djurgården. Då han vände det präktiga spannet vid
hörnet af Stora Teatern och körde Arsenalsgatan
framåt, såg han en besynnerlig skepnad skynda undan
på trottoaren. Det var en qvinna, klädd i trasor,
men som tydligt bemödade sig att synas elegant. En
sönderrifven florsklädning hängde och slängde kring
hennes krinolin, och hon lät en sliten sidenschal
vårdslöst falla ned öfver ena armen. På hufvudet bar
hon en gammal halmhatt, så trasig, att en lumpsamlare
icke skulle velat taga upp den från gatan; men hon
hade smyckat den med några brokiga blommor och band,
och tycktes stolt öfver att bära den.

Då Erik körde förbi den besynnerliga qvinnan, vände
han sig åt sidan, för att se hennes ansigte; en
rysning genomilade honom, ty han kände detta ansigte,
oaktadt det blifvit så förstördt och förändradt. Den
trasiga qvinnan var Ida, och Erik kände sig hågad
att släppa tömmarne och hoppa ned från sin höga plats;
men han tänkte på sin pligt som lifkusk och fortsatte
färden, fastän med blödande hjerta.

Sedan mötte Erik ofta den stackars Ida och försökte
att närma sig henne, för att hjelpa henne ur
eländet. Men Ida flydde undan för honom och ville
icke veta af någon hjelp, ty hon var öfvertygad,
att ingen kunde lefva i större prakt och glans än
hon. Med högburet hufvud gick hon sin väg fram och
bar upp sina trasor lika stolt, som en furstinna
bär sin guldbroderade drägt. Ännu i dag ser man den
hemska gestalten ila fram öfver hufvudstadens gator,
och folket vänder sig om, för att se på hennes alltid
omvexlande, men ständigt trasiga toaletter. För de
flesta Stockholmare är hon bekant under namnet:
»Trasfröken»; men de, som känna hennes historia,
kalla henne för »fröken Portklapp».



En smekmånad under kriget 1870.

Skiss af Sylvia.

»Tag på dig din hatt, min engel, vi skola väl ut och
höra marseljäsen», sade en mörkhyad herre till en
ung mörkögd dam. Så hade han talat till henne hvarje
qväll, under den senaste månaden, det vill säga,
allt sedan de blifvit ett -- sedan de inför Gud och
menniskor blifvit man och hustru. »Nå, Clara, skola
vi gå till Strömparterren eller Berns?»

»Hvart du vill», svarade hon och hängde med en viss
långsamhet en regnkappa öfver sina axlar; derpå lade
hon sin lilla hand på hans arm och fortfor i smekande
ton: »det är så blåsigt i qväll, om ... om vi kanske
skulle stanna hemma?»

»Det blåser inte mera än i går, och något får du väl
röra på dig; se här är din hatt! Jag fick så sent
stänga boden i qväll, -- min själ, är jag inte rädd,
att man redan spelat ...»

Det var med en half suck, hon fäste den bredskyggiga
hatten på sitt hufvud och inkastade: »Nå, om vi inte
alla qvällar skulle få höra marseljäsen?»

Herrn ryckte otåligt i sin urkedja och mumlade
något om, att fruntimmer inte kunde fatta allvarliga
intressen.

»För min del har jag blott kunnat fatta ett -- för
dig och hemmet här!»

Hon såg så leende och vacker ut, der hon stod midt i
rummet med ögonen fästade på sin man, att han icke
kunde underlåta att vända om i dörren och omfamna
henne.

»I dag ha' vi varit gifta jemt en månad», sade han.

»Ja, vi ha' det!» Åter smög en half suck upp på hennes
läppar, -- huru hade hon icke längtat efter denna
tid och nu, när den var kommen, »om den välsignade
marseljäsen aldrig blifvit spelad», tänkte hon och
kastade en blick bort
på den lilla i rödt monterade soffan; ett förtroligt
samspråk der i skymningen skulle vara bra mycket
angenämare, än att i den kalla September-qvällen
sitta i Strömparterrens gassken och ideligen höra
talas om Mac Mahons återtåg. »De arma fransmännen!»
Det steg nu en hel suck upp på hennes rosenläppar.

»Se, huru månskenet faller in genom fönstret», sade
hon med en saknadens blick, »det här rummet är bra
trefligt!»

»Då jag möblerade det, tänkte jag också på dig»,
sade han; »men kom nu barn», och så bar det af arm
i arm med dem och ner till Strömparterren.

»I dag ha' fransmännen vunnit en seger, min lilla
gumma, det dricka vi ett glas punsch på. Men, se der
sitter vår värd. God afton, herr Schönmesser! Nå,
edra landsmän ha' nu fått på pelsen.»

»Enligt fransmännens utsago», svarade herr
Schönmesser, en stor, groflemmad karl, med en
omisskännelig accent från »das grosse Vaterland».

Den unga frun höll hårdt sin mans arm och sökte få
honom till ett afsides bord, men han slog sig hastigt
ned bredvid herr Schönmesser.

»Kypare, en flaska punsch och tre glas!»

Kyparen, en liten bredbent karl, kom genast med
det begärda.

»Herr Schönmesser, ein Wort!» sade kyparen med en
hemlighetsfull blinkning, »det har just nu kommit
ett telegram -- fransmännen ha' åter fått retirera!»

»Jag tror det inte», sade den vackra fruns man och
tryckte hatten beslutsamt i pannan, »fransmännen ha'
segrat och jag blir dervid!»

»Men jag har alltid de färskaste nyheterna»,
sade kyparen med ett bredt smil, »herr Schönmesser
vet det.»

»Ja, han är reinhaarig, han är en Kerndeutscher,
hans nyheter äro som guld», svarade herr Schönmesser;
»herr Lauchknob, jag skall inte glömma er.»

»Mina landsmän kunde gerna göra en insamling åt mig»,
hviskade kyparen i herr Schönmessers öra.

»Ja, ja, treue Dienste, -- en stark konjakstoddy!»

Kyparen flög åstad, som om han hade vingar.

»Ja, herr Svensson, det kommer att stå fransoserna
dyrt, att ha' vågat sig på oss, och svenskarne skola
en gång få ångra sina stora ord.»

»Men det blir mycket, mycket långt till dess.» Herr
Svensson klingade leende med sin fru.

»Ett sådant pöbelspråk de stora tidningarne föra nu
för tiden.»

»Ja, allt sedan de börjat trycka af de tyska tidningarne.»

»Bah», sade Schönmesser med en halft öfverlägsen,
halft medömksam blick.

»Ett sådant hjeltefolk!» återtog herr Svensson. »Min
engel, man måste med våld qvarhålla Mac Mahon, på
det han inte, efter sitt nederlag, skulle störta in
bland fienden -- han sökte döden.»

»Han insåg, att han inte kan strida mot öfvermakten»,
skrattade herr Schönmesser.

»Strömparterren har förlorat mycket af sitt utseende»,
sade den unga frun med ett svagt försök att föra
samtalet på något annat.

»Bismarck har hela verlden på sina fem fingrar!»
sade tysken, utan att tyckas höra den unga fruns ord.

»Jag vill visst inte bestrida honom hans långa fingrar!»

»Först taga vi Europa och sedan Amerika. Hvad i all
verlden skrattar herrskapet åt? Får Bismarck lefva,
så ...»

»Herr Schönmesser, fransmännen ha' totalt blifvit
slagna!» ropade den lille kyparen, som kom andlös
fram med toddyglaset.

»Ja, läs Dagens Nyheter i morgon bittida,
herr Svensson», bad herr Schönmesser och nickade
uppmuntrande mot kyparen. »Ich werde Sie an höheren
Ort melden, herr Lauchknob! Präktig toddy! Treue
dienste! Wahrhaftig, Bismarck förtjenade att lära
känna er!» Och tysken lade sin breda hand på sitt
breda bröst och såg ut, som om han och Bismarck 
gemensamt vore Tysklands stödjepelare.

»Kom min älskling, nu gå vi till Berns», sade herr
Svensson och tog ett knapphändigt afsked af sin värd.

Herr Svensson mumlade något om infama tyskar, då han
passerade förbi den lille, alltjemt leende kyparen.

»Kommen Sie bald wieder! Det blir kanske snart en
afgörande seger för fransmännen också. Ja, stackars
folk, om de varit bättre anförda så ... För min del
har jag intet emot att höra marseljäsen. Det är
vacker, charmant musik. En seger för fransmännen
... hvad man då här skulle dricka champagne och
hvad det då skulle vankas drickspenningar! Gehorsamer
Diener!»

»Han har två tungor i en mun, nyss talade han ju ...»

»Kära barn, hvad gör icke tysken för penningar!»

Och herr Svensson påskyndade sina steg till Berzelii
park, der orkestern just höll på att för tredje
gången en suite spela marseljäsen. Handklappningar
och bravorop togo aldrig något slut.

»Det är musik, det der!» sade herr Svensson och slog
en ung artist på axeln. »God afton, Segerdal! Vänta
bara, tills tyskarne kommit till Paris, de äro
då som råttor i en fälla! Man borde finna på en
helvetesmaskin och spränga dem i luften!»

»Gud, så grym du är, Svante!» och den unga frun
tillade i tankarne, »inte ett vänligt ord för mig,
inte en handtryckning!» Med en hastig ingifvelse
vände hon sig nu till artisten -- om hon inte låtsade
se sin man, så ...

»Jag skulle bra gerna vilja ha' ett porträtt af mig
i olja», och hon såg på artisten, med ett litet
kokett leende. »Nå, hvad säger du om ett sådant
förslag, Svante?»

»Gerna, min engel! Ja, om Bazaine från början haft
öfverbefälet, så skulle kriget fått ett annat
utseende. Jag vet, min själ, inte, hvad Napoleon ...»

»Om herr Segerdal snart ville komma hem, så kunde
vi närmare tala om min lilla plan ... det är mammas
födelsedag snart, och jag ville så gerna öfverraska
henne; hon skulle bli så glad ...»

»Ja, min hedersvän, kom hem snart! Som sagdt, Napoleon
borde aldrig ...»

»Kors, hvad jag tycker det drar här! Jag är rädd,
jag är alldeles för tunnklädd.»

Det var nu den äkta mannens tur att sucka. »I
morgon skall jag bära din dubbelschal på armen»,
sade han. »Vänta, jag skall tala några ord med
ingeniör Berg först, det vore väl tusan, om inte en
helvetesmaskin! ... Segerdal, du kan gerna bjuda
min lilla hustru armen, och gå ni så smått förut.»

Den unga frun visade sig ytterst glad och språksam och
vände ofta, med en viss förtrolighet, sitt ansigte
mot sin kavaljer; men herr Svensson gick oberörd
bakom henne och utvecklade för herr Berg de mest
infernaliska maskinplaner.

»Så här har det varit under en hel månad», tänkte
den unga frun och följde sin man långsamt upp
för trapporna. »Att låta mig hålla en annan karl
under armen, att inte märka, då jag småler mot
honom, att inte tänka på något annat, än den der
helvetesmaskinen! Gud, hvad jag är olycklig!"

Inkommen i den lilla månbelysta kammaren torkade hon
nu två silfverlika perlor från de långa ögonfransarne.

»Min älskling, tänd lampan!» bad den äkta mannen. »Jag
må undra, hvad Aftonbladet säger i qväll! Se här,
kanske du vill roa dig med Nisse!»

*

Följande morgon satt den unga frun vid kaffebordet
och hennes man ett stycke ifrån henne i en emma. Han
hade i största hast skållat sin mun med en kopp kaffe
och höll nu ett par morgontidningar i sina händer.

»Du borde bedja herr Schönmesser sätta upp
spegelväggar i din butik», sade hon; »tänk, hvad det
skulle se vackert ut mot röda draperier ...»

»Ja, han är äkta röd! Tusan också, hvad den Gambetta
kan tala!»

Den unga frun var åter nästan färdig att gråta. För
blott sex veckor tillbaka, huru hade icke herr
Svenssons affärer i dess minsta detaljer intresserat
honom och huru förtjust hade han icke lyssnat till
hennes små råd; men hon ville icke misströsta, hon
ville åter börja:

»Under det här kriget blir det väl svårt för dig att
få in nya modeartiklar i ditt lager ...»

»Ja, lagrar och ära vinna de nog, min engel; men den
der kyparen hade gudnås allt för rätt: Bazaine har
åtskilliga gånger blifvit tillbakaslagen vid Metz! Ja,
nu får jag gå ner i butiken» -- herr Svensson stoppade
tidningarne i sin rockficka --; »leds inte för mycket
efter mig, Clara lilla», och han strök med handen
öfver hennes hufvud och virade en lång, svart lock
om sitt finger -- huru mycket hade han icke alltid
beundrat denna mörka rikedom!

»Vet du, hvad jag tänker på, då jag ser ditt hår, Clara?»

Det var ett tonfall i hans röst, som påminde henne om
fordna lyckliga tider. Hon höjde sitt leende ansigte
mot honom, »ja, en liten komplimang skulle just vara
på sin plats!»

»Jo, då jag ser ditt hår, kommer jag just att tänka
pä, det general Canrobert varit perukmakaregesäll!»

Den äkta mannen var borta; men den äkta frun stödde
sitt ansigte mot sina båda händer. »Ack, han vet, jag
inte äger ett löst strå, och ändå tänker han, då han
ser mitt hår, på en perukmakare! Hvad tiden är lång --
hvad skall jag taga mig till? Om jag kanske skulle
gå ut i köket till Marie ... om vi skulle laga till
oxsvanssoppa, Svante äter den så gerna. Jag är glad,
att jag har Marie, den snälla, gamla Marie, som följt
med mig från föräldrahemmet -- ack, det gamla hemmet,
inte drömde jag der, huru det nya skulle blifva. Men
hvem talar Marie med? Jaså, det är vattenbäraren.»

Fru Svensson stannade några sekunder i dörren, utan
att de högt samtalande i köket märkte henne.

»Ja, Andersson, han må väl säga, att det är en
underlig tid», sade gamla Marie och höll en visp i
vädret, »den ena dagen säga de, att de tagit tiotusen
fångar, och den andra dagen påstå de, att det blott
varit tvåtusen, eller så der omkring; jag är inte mer
än menniska och kan inte hålla alla de olika siffrorna
i hufvudet på mig. Ser han, jag läser alltid alla
telegrammerna, då jag hämtar tidningarne; jag har,
förstås, inte tid med mera, för man får naturligtvis
tänka på sitt arbete.»

»Jo, jag läser durk igenom bladen från början och
till slut», svarade Andersson, som satt på en vedlår
med en skrynklig tidning öfver sina knän. »Se här
är då något för henne, Marie!» Och han höjde den
tryckta skriften till sina ögon och läste högt:
»'Efter striderna vid Wissembourg och Wört uppvaktade
hertigen af Sachsen-Meiningen sin hertiginna med ett
telegram' ... nej, det som följer begriper jag inte
ett ord utaf, det är väl franska eller tyska.»

»Låt mig få se», bad Marie, »jag har tjenat hos
en tysk och kan lite pladdertyska. 'Massenhafte 
Gefangene!' Ja, ser han, Andersson, det vill
säga, att tyskarne tagit flera fångar, än det var
fransmän med i striden. 'Bernhard (hertigens son)
und wir alle unverletzte', det betyder, att hertigen
och hans son höllo sig bland de sista. 'Bernhard
enorm tapfer!' Bernhard var tapper, som en orm --
'Bernhard war höllisch im Feuer und ist vom
Regementskommendanten ausser-ordentlich gelobt
worden!' Jo, se det var, att Bernhard ... åh,
herre Gud, se frun!»

»Ja så, här politiseras också», sade den unga frun
leende; »nå, Marie, var snäll och spring ner på
kött-torget, men kom först in till mig, så skall jag
skrifva upp det jag vill ha' köpt.»

»Låt tidningen ligga, Andersson, så skall jag nog
taga ut det sista också», sade Marie i förbigående.

»Jungfru Marie är lärd, så det förslår», och Andersson
strök luggen ur pannan och såg på henne med alldeles
runda ögon.

»Åh, så han pratar, om man kan lite mer än mängden,
så är det väl inte något att skryta åt.»

Längre fram på dagen kom herr Segerdal, den unge
artisten, på besök.

»Marie, spring ner i boden och bed herrn komma upp»,
bad fru Svensson.

Men Marie anmälde kort derefter, att husbonden ännu
icke varit med sin fot i butiken.

»Hvar i all verlden kan han vara?»

»Åh, han sitter väl efter vanligheten nere hos herr
Schönmesser», sade Marie med en liten sväng på
sig, samt anmärkte i köket till Andersson, att det
verkligen var en underlig tid och hvarföre herrn
trifdes så väl nere hos herr Schönmesser, när det
såg ut, som de hvilken minut som helst vore färdiga
att flyga i strupen på hvarandra.

Den unga fruns porträtt var samtalsämnet mellan fru
Svensson och hennes gäst; hon svarade honom tankspridt
och osammanhängande och förklarade slutligen, att
hon icke kunde afgöra något utan sin man.

»Vänta, jag skall gå ner till herr Schönmesser och
söka honom.»

Fru Svensson ilade en trappa ner, der hon utanför
en kontorsdörr hörde herr Schönmessers stämma: »Ich
bitte, se bara på den här kartan; se här står det ju
tydligt och klart, hvad som är Tysklands gränser. Vi
skola ha' ett Gross-Germanien, herre! Det skall icke
allenast innefatta hela det nu varande Tyskland,
utan hela den nu existerande österrikiska staten,
Schweiz, Holland, Belgien, Danmark, Sverige, Norge,
Finland, Elsass, Lothringen, Savoyen och Nizza,
konungariket Polen (såsom komplement till Posen),
Helgoland, Bosnien, Servien, Rumänien och Bulgarien
med Balkan till sydgräns!

»Fy tusan, ett sådant följe!» ropade nu hennes mans röst.

»Hören Sie, herr Svensson, ich bin ein Preusse,
will ein Preusse sein! Jag gillar Bismarck i allt,
det är min enskilta tanke; jag vill visst inte truga
mina åsigter på någon,
men herr Svensson måtte vara högst bornerad, som,
Donnerwetter! inte kan begripa, att Bismarck är
den största statsman, som jorden någonsin burit,
den ädlaste, utmärktaste man, som någonsin trampat
i två skor, och Bismarck och jag ...»

»Nej, jag står inte ut att höra denna fördömda
gallimatias om 'Bismarck och jag'!»

»Bismarck har tänkt så mycket på sitt kära
Deutschland ...»

»Ja, han har tänkt så mycket, att allt håret har
ramlat af hans hufvud; han har ju bara tre strån qvar,
tre hår utaf hin!»

»Herr Svensson, var god och låt mig få ert
hyreskontrakt, ni kan flytta till hösten!»

»Ja, jag vill inte bo under samma tak, som ni!»
ropade herr Svensson, som nu ryckte upp dörren och
höll på att springa omkull sin lilla hustru.

»Hvarför i all verlden står du här, Clara?»

Herr Svensson tryckte sitt upphettade ansigte mot
sin hustrus bleka kind.

»Herre Gud, Svante, dina affärer, som i så många
år gått så bra här i huset! Men det var sant, herr
Segerdal är uppe och talar om det der porträttet,
och jag sökte dig ...»

»Det kan du väl afgöra med honom sjelf, min engel,
nu har jag inte tid att gå upp.»

Herr Svensson skildes med en kyss från sin fru,
och hon gick ännu mera nedslagen än förut ifrån honom.

På qvällen kom herr Svensson hastigt instörtande till henne.

»Gud, så du skrämmer mig, kära Svante, har något
ledsamt händt!»

»Napoleon har gifvit sig till fånga jemte hela Mac
Mahons armé. Mac Mahon är svårt sårad.»

»Med hela arméen! Åh herre Gud, Svante!»

Den unga frun brast ut i en hysterisk gråt.

»Dina tårar, ack, jag fattar dem, min älskling. Ja,
hvilken ny sorglig vändning! Hade Mac Mahon blott
inte varit sårad, så ... ja, du har skäl att begråta
en stor nations öde; förlåt, Clara, men jag trodde
inte ...»

»Jag gråter, för jag blef så skrämd, då du kom
... jag trodde, vi skulle flytta hufvudstupa
... utan tak ... utan hem ...»

»Och jag, som trodde, du delade mina sympatier! Kära
barn, hvad är det väl värdt att gråta öfver det der
andra ... hvad äro enskilta personers småbekymmer,
emot en stor nations olycksöden! Tag på dig din hatt
och torka ögonen! Inte derför, att jag tror, det man
i qväll spelar Marseljäsen, men vi kunna ju ändå höra
åt. I qväll skall jag inte glömma din dubbelschal.»

*

Det kom en trög och dåsig söndag och en dito måndag,
den enda omvexlingen var herr Segerdals besök, och
den enda tillfredsställelsen, den unga frun kände,
var att inför sin mans ögon få utveckla för artisten
allt det koketteri, hvaraf hon var mäktig, och att
rent ut säga sin man, att han under hela den månad,
hon varit gift med honom, hade förefallit henne lika
förrykt, som herr Schönmesser.

Den äkta mannen skrattade, men såg derföre intet
särdeles glad ut; men på tisdagen blef hans ansigte
åter klart och skinande.

»Det är republik i Frankrike! Min engel, det är
republik! Det är en stor nation, alltid den första i
framåtskridandet! Gif mig en kyss, Clara! Jag tycker,
att du inte kysser mig såsom förr! Så ja ... ett
så rikt och vackert hår du har. Det är alldeles
som silke.»

»Ja, jag vet, hvad du tänker på, när du ser det!»

»Hvad då, min älskling?»

»Du tänker på, att Canrobert varit perukmakare.»

»Jag ger tusan, hvad han varit! Det är republik,
Clara! Gud gifve, det nu snart vore fred, så att
den stora nationen i lugn kunde få ordna sina
angelägenheter!»

»Vi behöfva också ordna våra ...»

»De äro ordnade, vi flytta i huset här midt öfver. Du
ser de der stora spegelfönstren ... medgif, att
detta är ett bra arrangement!»

»Om du vill medgifva, att du varit lika dåraktig med 
din »stora nation», som herr Schönmesser med sin »Bismarck»!

»Nå, jag medgifver det!»

»Ack, Svante, då kan jag ha' hopp om, att med freden 
åter bli' allt för dig!»

A propos allt! Det tycks, som du vore hugad att till en 
viss artist dela ut en del ömma blickar! Må han måla ditt 
porträtt men ...»

»Men då är jag tvungen att fortfarande se på honom.»

»Men blott i min närvaro! Ack, det är republik! Marie, 
tag in glas, vi skola dricka vin! Tusan, att ingen kan finna 
på den der helvetesmaskinen, det är det enda sättet att få 
fred! Hvad gör du, min engel? Hvarthän skall du gå?»

»Jag tar min hatt, vi skola väl som vanligt gå ut i qväll.»

»Men det är så trefligt här inne; ser du, månen tittar 
just in. Jag har varit så ytterst orolig en tid, men nu är 
jag hoppfull. Det är republik, min engel, sätt dig här i soffan 
bredvid mig. Vi få hela spegelväggar i den nya boden, du 
skall se, huru jag skall ordna allt. I våra husliga förhållanden 
skola vi göra jättesteg framåt, liksom den unga republiken, 
Clara!»

»Och dela makten!»

*

»Vet han, Andersson», sade Maria samtidigt ute i köket, 
»nu har något nytt skett igen ... hvad menas med republik.»

»Det är när folket morskar sig och kör bort kungarne!» 
och Anderson satte händerna i sidorna.

»Jesus Christus, ett sådant påfund! Huru skulle det då 
gå med oss, stackare? Men nog kunde det bli' ro utan den der 
helvetesmaskinen, som herrn jemt talar om. Jag har i natt 
spekulerat ut ett sätt för att få fred.» 

»Nå, huru är hennes sätt då?»

»Jo, jag tycker, att alla soldaterna lugnt borde gå hem 
och lägga sig!»



En roman i väntsalen.

Af Sigyn.

För några år sedan, innan jag hade eget hem och härd, 
var det min lust att, allt efter som det föll mig in, 
vistas än här och än der. Mina föräldrar dogo, medan 
jag ännu var helt liten, samt lemnade mig så mycket i arf af 
denna verldens goda, att jag kunde tillfredsställa alla de 
önskningar, som föddes i min tjugotvå-åriga hjerna.

Sommaren år 186* tillbringade jag vid en af våra mest 
besökta badorter och öfverenskom der med en af mina fordna 
skolkamrater, som erhållit en befattning vid en nyligen öppnad 
jernvägsstation, att tillbringa hösten och vintern hos honom.

Den station, der min vän var anställd, var i en af vårt 
lands största provinsstäder, der trafiken är mycket liflig.

Det roade mig ofantligt, att före tågens afgång eller 
ankomst sälla mig till den i väntsalen sammanblandade mängden.

Bland alla dessa menniskor, som både kommo från och 
reste till olika håll, drifna af de mest olikartade intressen, 
fanns det många, som i hög grad fängslade min uppmärksamhet. 
Klarast af alla dessa bilder, som nu i minnets panorama skymta 
förbi mig, framstår dock den af en ung qvinna, som jag första 
gången såg en klar och kall Oktober-afton.

Denna qvinna var ej längre i sin första ungdom, ty hon 
såg ut att vara omkring tjugofyra eller tjugofem år gammal; 
ej heller kunde hon få namn af vacker; men mången firad 
skönhet skulle dock vara stolt, om hon kunde få ett sådant 
uttryck i sina ögon och le så mildt, som hon.

Vädret var, som jag redan sagt, kyligt, hvarför också 
nästan alla de andra damerna, oaktadt de kommo insvepta i 
pelsverk, sins emellan talade om den bistra kölden samt att 
de visst icke skulle lemnat sina varma hem, om det icke 
gällt att möta en fästman, make eller broder.

Den okända -- såsom jag i tankarne benämde henne -- 
satt ensam i ett af salens aflägsnaste hörn och led förmodligen 
af kylan, äfven hon, ty hennes gestalt darrade af frossbrytningar, 
och gång efter gång drog hon den enkla, mörkbruna 
doffelpaletån tätt omkring sig. Hennes små, fina händer fingo 
ej värma sig i en dyrbar mård- eller hillermuff.

Hennes nästan qväkarlikt anspråkslösa drägt tillkännagaf 
tydligen, att hon, fastän ögonskenligen en fint bildad flicka, 
dock var tvungen att se på priset i allt, som hörde till 
toaletten.

Slutligen hördes den gälla lokomotivpipan; tåget stannade 
och alla rusade fram till plattformen, för att välkomna sina 
kära. Endast mot henne skyndade ingen.

De nyss så hoppfullt blickande ögonen riktades sorgsna 
mot jorden, och hennes gång var dröjande, när hon aflägsnade 
sig.

Hvem väntade hon? Var det fader, moder, broder eller 
en hjertans kär?

Så frågade jag mig sjelf och beslöt att nästa afton noga 
gifva akt på henne, i fall hon infann sig, hvilket jag tog för 
afgjordt att hon skulle göra.

Min aning bedrog mig ej heller; hon kom, både den och 
ytterligare fem aftnar, utan att vända gladare mot hemmet; 
men på den sjunde såg jag, huru vid första ögonkastet utåt 
plattformen hennes kinder purprades, och några minuter 
derefter ilade en ung man med ett behagligt utseende emot henne, 
samt tryckte, under ett sakta framhviskadt: »Dyra Agda!», 
hennes hand i sin.

Hon svarade blott med en böjning på hufvudet och en 
blick, som för mig uppenbarade allt.

Så blickar en qvinna endast på den man, som äger hennes 
hjerta, och endast tryckningen af dennes hand kan sätta hennes 
egen i en så nervös darrning, som den, hvarmed hon lät 
sin lilla hand hvila i hans.

Efter denna korta och dock så varma helsning drog han 
sig åt sidan samt tillsade en bärare att skaffa sig logis; och 
hon skyndade med lätta, nästan dansande fjät ut i det fria.

Jag följde henne försigtigt på ett ringa afstånd och såg 
henne stanna på en trång, mörk bakgata, draga ett tjockt 
flor för sitt rodnande ansigte samt långsamt vandra upp och 
ned, tills han stod vid hennes sida, lade hennes arm i sin 
och förde henne med sig på en väg, som ledde till en utanför 
staden belägen begrafningsplats.

Stackars barn, tänkte jag; du gäckar den moderliga 
vaksamheten och spelar ett farligt spel. De minuter af paradisisk 
sällhet, du nu upplefver, få troligen gäldas med mången liten 
smärtsam, huslig scen, der det talas om försummad tid och 
derigenom minskad arbetsförtjenst m. m.

Det var icke heller utan, att jag afundades denne man 
att vara älskad af en så hängifven och kärleksfull varelse. 
Det fanns något medfödt rent och ädelt i hela hennes väsende, 
som tillbakavisade alla kränkande misstankar. Jag undrade 
äfven, om han uppskattade henne såsom hon förtjenade, ty 
oaktadt den kärlek, som lyste ur hans blickar, föreföll det 
mig likväl, som om hans känsla varit af en mera vanlig natur.

Jag ville ej genom frågor till mina bekanta förråda de 
båda älskandes hemlighet, men icke desto mindre önskade jag 
lifligt att erfara något närmare om dem, samt granskade 
derför, med fördubblad noggranhet, publiken i väntsalen.

Dessa mina efterforskningar blefvo dock så länge fruktlösa, 
att jag nära nog uppgifvit hoppet om ett återseende, 
då han tidigt en morgon i slutet af Januari, klädd i en dyrbar 
resdrägt, steg upp i en af första klassens kupéer och for till 
Stockholm.

Uttrycket i hans ansigte var ej det samma som förr, han 
såg trött och likgiltig ut samt gaf en bekant, som tillsporde

honom om anledningen till hans resa, till svar: »jag
har så förbannadt tråkigt hemma, att jag bestämdt
leds ihjel.»

Tråkigt, när man är älskad såsom han.

Jag kände god lust att undfägna honom med en kraftig
örfil och en fråga, huru han kunde vara så otacksam.

Kunde det vara möjligt, att han redan ledsnat på
att älska och vara älskad. Det syntes mig hardt när
otänkbart, att denna qvinna -- som, ehuru fullkomligt
obekant, ändock ingaf mig så mycket intresse -- på
en tidrymd af några månader kunde förgätas af den,
som varit nog lycklig att vinna hennes kärlek, och
likafullt sade instinkten mig, att hans missnöje
härledde sig från någon rubbning i det ömma
förhållandet dem emellan.

Ungefår en vecka efter denna morgon infann hon sig
å nyo om aftonen, vid Stockholmstågets ankomst.

Hon var blek, ögonen omgåfvos af en blåaktig ring
och läpparne logo ej mer.

Både nu och många, många aftnar, fick hon vänta
förgäfves. För hvarje gång hennes hopp gäckades,
blef kinden ännu blekare, och ofta hade hon svårt
att hejda de tårar, som ville frambryta.

Det skar mig i hjertat att se, huru den stackars
bedröfvade flickan i mörker och köld vandrade
tillbaka till sitt hem.

Nära sex veckor efter den dag, då han, brummande
öfver hemlifvets tråkighet, for att söka skingring
i hufvudstadens omvexlingsrika förströelser, kom han
ändtligen åter.

Hvad han än funnit i nöjenas brus, icke var det
glädjen. Det såg man vid första ögonkastet på hans
molnhöljda panna.

En stråle af hopp blänkte för ett ögonblick till i
Agdas ögon, men släcktes lika snart, som den tändts,
när han, utan att gifva akt på hennes närvaro, steg
upp i en droska och befallde kusken köra till stadens
förnämsta hotell.

Agda följde honom med en blick af oändligt qval samt
förde omedvetet, med en smärtsam rörelse, handen
mot hjertat.

Jag skulle velat gifva mycket för rättigheten att
trösta henne och hämnas på honom.

Omkring en månad senare satt hon å nyo tåligt väntande
i det hörn, der hon alltid brukade sitta. Denna gång
sattes dock hennes tålamod icke på så hårdt prof;
redan efter en veckas förlopp var han bland ankomna
passagerares antal och gick med ett strålande leende
den ljuft rodnande Agda till mötes. Hon framräckte
halft tvekande handen, besvarade med en nickning
några af honom sakta uttalade ord och gick sedan ut
på plattformen, liksom hon önskat träffa någon annan.

Jag kunde icke annat än inom mig beundra denna
fintlighet, på samma gång jag gladde mig åt, att
något missförstånd icke längre skilde dem åt.

Emedan det nu var vår, med nyknoppade träd och
ljum luft, ledsnade jag ibland på min vaktgöring
i väntsalen och företog i stället promenader i den
omkringliggande ganska vackra nejden. På ett af dessa
mina ströftåg varseblef jag, ett stycke framför mig,
ett ungt, svartklädt fruntimmer, som med lätta,
elastiska steg styrde kosan till en afsides liggande
skogsdunge.

Jag igenkände snart Agda och fattade det -- jag
tillstår det gerna, ogrannlaga beslutet -- att på
afstånd följa henne i spåren.

Detta spioneri blef mycket lätt att utföra, ty Agda
såg sig alls icke omkring, utan ilade blott framåt
och satte sig slutligen under ett par gamla granar,
hvars mot jorden slokande grenar nästan fullkomligt
bortskymde henne.

Jag kröp försigtigtvis ner bakom en stor mossbelupen,
i närheten befintlig, sten och fick efter en stunds
förlopp, såsom jag förmodat, se hennes hjertas vän
taga plats vid hennes sida.

Jag kunde icke redigt urskilja deras samtal,
men förstod dock, att han bad om och äfven erhöll
förlåtelse.

Jag nästan ångrade mitt sjelftagna väktarekall, ty att
så der bevittna en téte-à-téte mellan ett par älskande
blir i längden ett tröttsamt göra, i synnerhet om man,
likt mig, utan att egentligen vara förälskad, beundrar
gudinnan, som ett ögonblick lemnat sin piedestal för
att lyssna till passionens berusande språk.

*

Något mer än två år voro förflutna efter ofvanbeskrifna
tilldragelser. Jag tillbringade den vackraste delen
af sommaren hos min farbror, som var kyrkoherde i
H--landa pastorat. Agda och hennes öde sysselsatte
endast undantagsvis mina tankar.

Trakten omkring H--landa var rik på naturskönheter, och
som jag alltid varit road af att efter bästa förmåga
afteckna hvad som i den vägen mest förtjusat mig, så
dröjde det ej länge, innan alla närbelägna klippor,
sjöar, och lunder i blyerts- eller svartkritseskisser
lågo förvarade i mitt album.

»Det fattas dig ändå i din samling vår orts perla,
det öfver all beskrifning sköna Hilmersnäs, som äges
af grefve Erland S--sköld. Vore jag i ditt ställe,
skulle jag redan i morgon bege mig dit», yttrade min
farbror en dag, när han genomsåg mina ritningar.

Jag tog rådet i akt och vandrade helt tidigt
nästa morgon åstad till den halfannan mil aflägsna
egendomen, som enligt farbrors påstående verkligen
var öfver all beskrifning skön.

Trött och varm af den långa promenaden, satte jag mig
på en mjuk grässoffa i den vidsträckta till egendomen
hörande parken samt blickade med beundran på alla de
herrligheter, som lågo framför mig och började just
göra mina ritmaterialier i ordning, då åsynen af en
hvit mellan träden fladdrande klädning kom mig att
lägga papper och blyertspennan åsido.

Den behagliga och ungdomliga gestalten kom allt
närmare och närmare. Jag steg upp och gjorde en
vördnadsfull helsning, men betedde mig utan tvifvel
högst dumt och tafatt. Det var ju min okända i
väntsalen. Kunde det vara en möjlighet, att hon
blifvit förvandlad till en grefvinna S--sköld; ty att
det var ställets herrskarinna, det sade mig de två
tjocka, släta guldringarne på venstra handen samt
signetringen, i hvars sten det grefliga S--sköldska
vapnet var graveradt.

Så fort jag någorlunda återvunnit fattningen, sade
jag mitt namn samt anhöll om tillstånd att bese de
vackra anläggningarne.

Denna min begäran bifölls gerna, och jag inbjöds
också att deltaga i det grefliga parets middag. Jag
igenkände genast i den artige värden samme man, för
hvars skull Agda förr trotsat både verldens dom och
elementernas raseri.

Det fanns icke längre något tvifvel, hon hade funnit
den sällhet, hon sökt.

Grefve Erland var en glad sällskaplig man, som förstod
att roa sina gäster, hvarför jag med nöje samtyckte
till hans förslag, att anse Hilmersnäs som mitt hem,
så länge det ännu fanns något, jag önskade afteckna.

När jag till slut tänkte på uppbrott, bad han mig
qvarstanna, för att biträda honom med gårdens
förvaltning.

Jag lydde äfven nu hans vilja, och efter hand blefvo
vi, samt äro det ännu i dag, vänner i lif och död.

En vinterafton, då grefvinnan stängt sig inne,
för att arbeta på julklappar, sutto Erland och jag
ensamma framför en brasa i salongen, smuttande på
våra punschglas och språkande om hvarjehanda; bland
andra ämnen diskuterade vi också kärleken.

Erland förfäktade den satsen, att en sant älskande
qvinna aldrig är uppbrusande och svartsjuk, utan
stilla, mild och fördragsam.

»Ja, det bör du bäst kunna bedöma», svarade jag,
glad öfver att hafva funnit ett länge sökt tillfälle
att låta honom förstå, det jag hade bättre reda på
hans flydda lif, än han visste.

»Det der, min käre Otto», genmälde han, »säger du
med en så hemlighetsfull min, att jag icke släpper
dig med mindre, än att du uppriktigt bekänner, hvad
du förer i skölden.»

Jag berättade honom, småleende, hvad läsaren redan
känner, rörande Agdas och hans möten i väntsalen vid
W--s station. När jag slutat, tryckte han hjertligt
min hand, sägande:

»Du är en förbannadt hederlig pojke, som kunnat
tiga för alla så länge. Till tack för denna din
tystlåtenhet, skall jag, i fall det roar dig, omtala
vår lilla roman.

»När Agda nyss fyllt sitt tjugonde år, antog hon plats
såsom lärarinna för mina båda systrar. Hennes behagliga sätt,
goda hjerta och ljusa hufvud, gjorde henne snart till hela

familjens förklarade gunstling, och jag kände genast,
att mitt lugn var borta. Men som det ingalunda
ingick i mina grundsatser, att sälja min dyrbara
frihet för en liten guvernants kärlek, beslöt jag
att motarbeta min nyvaknade böjelse. Detta blef
likväl ingen lätt sak; jag upptäckte dagligen någon
ny älskvärd egenskap hos henne och fann till slut,
att det enda, som kunde bota min dårskap, vore att
fly hennes närhet. Jag reste fördenskull utrikes,
njöt af allt, som berusar sinnet, och trodde mig för
alltid botad samt återvände, efter en nära treårig
frånvaro, till fädernehemmet.

Agda hade under mitt vistande utrikes, till mina
föräldrars stora ledsnad, flyttat tillbaka till W.,
der hennes moder var bosatt, samt inrättat en liten
skola.

Kort efter min hemkomat reste jag till W., för att
roa mig, och träffade der, på en ångbåtsutfart,
händelsevis tillsammans med Agda. Min gamla kärlek
vaknade å nyo till lif, alla mina föresatser ramlade
öfverända, och i ett öfvermått af passion, begärde
och fick jag hennes trohetslöfte

En tid bortåt, lefde jag lycklig och glad i
ögonblickets fröjd, utan tanke på framtiden, men
småningom började jag att besinna, hvad min familj
skulle säga, om jag gifte mig med en fattig ofrälse
flicka, som till på köpet varit guvernant. Jag fattade
derför mod och sade Agda en dag, i temmeligen kyliga
ordalag, att vår förbindelse måste brytas.

»Du har grymt lekt med mitt stackars hjerta och beredt
mig en obotlig sorg, icke desto mindre förlåter jag
dig gerna och svär vid min fars minne, att du aldrig
kan finna någon, som älskar dig högre, än jag», --
så ljödo hennes afskedsord, när jag slutat att tala.

Det smärtfulla i hennes röst och blick var nära
att besegra mig, men jag lät högmodet råda och for
till Stockholm, fast besluten att ur någon af våra
gamla adliga ätter söka mig en ledsagarinna genom
lifvet. Jag kunde dock aldrig besluta mig för, hvilken
af dem jag skulle försöka att vinna, emedan det var
mig omöjligt att ur mitt minne utplåna Agdas bild, och
ändå -- kan du fatta en sådan motsägelse -- vidblef jag
min föresats, att hellre försaka henne, än fördraga
allt det begabberi, jag visste, att mitt val skulle
framkalla.

Dyster och grubblande till sinnes, kom jag åter hem
och var nära att än en gång i främmande land söka
efter lyckan, då ett vänligt öde å nyo förde Agda i
min väg.

Vi blefvo förenade, och sedan dess har lifvet blott
varit mig en enda solljus dag. Från att vara en
glad, tanklös goddagspilt, jagande efter ytliga
nöjen, har jag fått ögonen öppna för lifvets mera
allvarliga sidor.

»Har Agda aldrig förebrått dig, att du beredt henne
så mycken smärta?» inföll jag.

»Nej», svarade han och såg med ömhet upp till sin
unga maka, som under vårt samtal obemärkt inkommit
och smugit sig bakom hans stol, samt drog henne till
sitt hjerta, »hon är i det, som i alla andra fall,
olik sina medsystrar. Hon är en engel.»

»Tyst, Erland!» stammade hon och höll handen för
hans mun.

»Nej, jag tiger icke. Otto skulle bestämdt gifva dig
samma benämning, om han, likt mig, sett, huru du,
nedtryckt af ekonomiska bekymmer och husliga omsorger,
vandrade din väg framåt, utan att svigta. Och när
du sedan träffades af den ännu bittrare pröfningen,
att den, du skänkt hela ditt rika och varma hjerta,
icke var dig värdig, så sjönk du ändå inte i hopplös
förtviflan, utan kämpade, väntade och hoppades,
att din egen rena, allt uppoffrande kärlek slutligen
skulle segra, och segern blef din.»

Agda tryckte vid detta välförtjenta beröm, tigande
sin makes hand, och jag önskade, att alla qvinnor
skulle vara så hängifna, tåliga och förlåtande, som
hon; ty då skulle äktenskapet vara, hvad det alltid
borde vara, »ett himmelrike på jorden».

»Det blef ju ett lyckligt slut på den lilla roman,
hvars ena kapitel ni läste i väntsalen», sade Agda
efter en lång paus med ett fint leende och lösgjorde
sig från sin makes omfamning.



Gåtor.

N:o 1.

 | s | t | v | ä | m | c | n | g |
 | h | s | r | i | a | n | e | h | 
 | ö | i | k | g | i | d | o | s | 
 | i | c | e | u | g | p | t | n | 
 | g | g | t | s | i | n | u | s | 
 | o | i | g | n | p | l | f | i | 
 | g | ö | g | a | i | r | t | n | 
 | n | d | n | m | i | d | d | ö | 

 Att hästens gång du här bör följa, 
 Det vill för dig jag icke dölja.

And. Er. S.

*

N:o 2.

Följande bokstäfver och stafvelser, riktigt
sammansatta, bilda 7 ord, hvilkas begynnelsebokstäfver
beteckna ett katholskt konungarike, slutbokstäfverna
en provins i nämda rike samt de mellersta en stad i
samma provins.

ar i en e arr l in mp ng a t nra g a n to cer eri n
av er a ti va an tum or at.

De 7 orden äro:

1) Det namn, hvarmed en befälhafvare efter en
större seger hedrades af Romarne. 2) En stad i nedra
Italien. 3) Hvad verbet uppstapla, öfversatt på latin,
heter i supinum. 4) En populär, svensk författarinnas
pseudonym. 5) Hvad den nyfödde äger af förstånd. 6)
Hvad en annan får, då man vill påminna honom om någon
sak. 7) Namnet på en spansk provins.

*

N:o 3.

 Min fader var en sky, i luften gungad,
 Min moder var en drifva, skär och ren.
 Jag blef helt tidigt, utan miskund, slungad
 Från högsta fjällspets, mellan sten och sten.
 Emellanåt blef vägen något trängre,
 Då hoppade jag öfver, glad och yr.
 Nu går jag öfver slätten, blir allt längre
 Och bredare och sist mot hafvet flyr.

*

Ordet till logogryfen i föregående häfte, sidan 320:
Valnötter, hvaraf fås: öl, val, lön, aln, Ran, le,
vatten, tre, tö, vört, rön, alt, reta, lera, Elna,
al, nöt, vanter, lat, ren, er, röta, tal, en, vena.

Uttydning af Charaderna i föreg. häfte, s. 320: 
N:o 1, Barnskor; N:o 2, Beata.

Uttydning af Rebus i föreg. häfte, sid. 320: 
N:o 1, Krusbärsvin; N:o 2, Stormar rensa luften.

Historiska Bilder.

LXIX. 

Ett par minnen från Axevalla slott.

Föga mer än namnet och minnet finnes nu mera qvar af
det forna Axevalla slott, som en gång var ett bland
de starkaste fästen i Sverige. Norr om Hornborgasjön
i en liten sjö, som genom sitt namn Huse-sjön
tillkännagifver, att derinvid legat en befästad plats,
reste sig på en klippa slottsbyggnaden. Den omgifvande
trakten är vacker, den behagligaste, säges det,
i Walla härad. Österut begränsas synranden af det
vackra Billingen. Fordom var här stor timmerskog,
men den är för länge sedan försvunnen. Huru långt
tillbaka i tiden här varit uppehållsort för konungar
eller andra förnämliga män, lärer väl svårligen
kunna uppgifvas. Det säges, att konungarne Inge den
äldre och Sverker den äldre här vistats. Om så varit
förhållandet, tyder det på gammal och rik bygd, men
något slott i senare medeltidsstil fanns här icke då.

Slottet Axevall tillhör betydligt senare tider
och omtalas först under striderna mellan konung
Waldemar och hans broder Magnus, som sedan erhöll
det ärofulla tillnamnet Ladulås. Då först får man
höra omtalas så väl Gälaqvist, hvilket slott låg på
södra sidan af staden Skara, som detta Axevall, det
förra vid år 1272, det sednare år 1277. Men redan från
första ögonblicken af sin tillvaro spelar Axevall en
betydande roll, måhända dock mindre genom fastheten
af sina murar, än genom sitt läge i närheten af
den gamla färdvägen från Elfsborg och Lödöse till
de östra delarne af riket, hvilken väg här gick
fram. Vi känna föga om sjelfva byggnadens historia,
men vi veta dock, att slottet måste ombyggas i början
af det följande århundradet, då det en tid kallades
Nyhuset, äfvensom att det i följande tider utstod
belägringar och mer eller mindre förstördes samt
återställdes, tills det slutligen om sommaren 1469 af
Westgöta-allmogen intogs och uppbrändes. När slottet
stod i sitt oförstörda skick, bildade det en fyrkant,
som omslöt en borggård af etthundratjugo fots längd
och etthundra fots bredd. På några alnars afstånd från
stranden befann sig i sjön en pålrad för att försvåra
tillträdet från den sidan. Utom den i de större
slotten vanligen förekommande förborgenI 
Stora Rimkrönikan heter det vid beskrifningen
om Engelbrekts belägring af slottet:

  "Det gjorde herr Anders (slottsfogden) stora sorg
  Han brände sig från sina förborg."

 funnos
åtskilliga utanverk omkring Axevalla; det uppgifves,
att de till antalet varit åtta, en uppgift, som dock
grundar sig blott och bart på sägen, utan att kunna
angifva någon tillförlitlig källa. En stenlagd väg,
som genom ett
träsk ledde till slottet, skall fordom hafva funnits,
men nu mera återstår af den samma intet spår.

Bland de många minnen, som fästa sig vid detta slott
under dess tvåhundraåriga tillvaro, från så väl
Folkunga-furstarnes strider, som den på händelser
af gripande vigt ännu rikare unionstiden, vilja vi
här blott framställa tvenne, det ena från slottets
begynnelse, det andra från en tid i närheten af dess
tillintetgörelse.

Vi flytta oss först tillbaka till den tid, då Magnus
Ladulås var konung i Sverige, och till det år, då han,
efter sin afsatte broders, konung Waldemars, försök
att med den danske konung Erik Glippings tillhjelp
återvinna sitt rike, lyckades förmå denne grannkonung
till fred. Denna afslöts i Laholm i början af år
1278, hvarvid lysande riddarspel firades. Dervid --
berättar rimkrönikan -- red en stolt dansk riddare
fram och lät genom härolder kungöra, »att om någon
af de svenska riddarne ville våga en dust med honom,
satte han sin stridshäst och dertill hundra mark som
pris för segren». Det var stolta ord, men en svensk
riddare antog utmaningen och kastade vid första
anloppet den danske ur sadeln.

  "Jag tänker han fick ett uluckes fall
  och miste både häst och penningesäck" --

säger rimkrönikans författare. -- Vi anföra detta,
emedan tornerspelen eller dustridterna, såsom de
kallades, utmärkte tiden i allmänhet och smålifvet vid
den svenske konungens hof, som derigenom och genom den
större öfning i ridderliga idrotter, hans män vunno,
skilde sig från hans veklige och lättsinnige broders,
konung Waldemars.

Kraft och duglighet och ett manligt sinne äro
egenskaper, som alltid gjort sin man kär för det
svenska folket, och derföre vann ock denne konung
Magnus folkets tillgifvenhet, ju mer det lärde känna
honom. Men en omständighet väckte under de första
åren missnöje mot honom, och det var hans benägenhet
att skänka sitt förtroende och sin tillgifvenhet åt
utländingar. Bland dessa var en dansk riddare vid
namn Peder Pors. Han var bördig från Halland och var
en i Danmark mycket ansedd och mäktig herre, men hade
af någon anledning blifvit fördrifven derifrån och
tagit sin tillflykt till Magnus i Sverige. Han hade
på ett framstående sätt deltagit

*) 


i brodersstriden mot Waldemar och sin förre konung
Erik Glipping och derigenom stigit högt i aktning
hos Magnus, som äfven gaf honom Axevalla slott i
förläning. Det synes hafva varit en man, som, om han
icke alldeles liknade de utländska, företrädesvis
tyska, lycksökare, hvilka från denna tid och allt
framgent svärmade kring de nordiska konungarne,
dock i viss mån påminner om dem. Något utländskt,
främmande för det skick, som var rådande i Sverige,
hvilar öfver herr Peder, och han påminner om de
bekanta tyska rofriddarne. Från Axevalla utöfvade han
åtskilligt ofog mot befolkningen i nejden deromkring
och riktade sig med rof och utpressningar. 
Detta omdöme är blott och bart en
öfversättning af den  hundra år efter denna tid
lefvande historieskrifvaren Ericus Olai, hvilken yttrar:
"fortalitium quoddam ab eo (rege  Magno)
munitissimum regendum accepit, a quo etiam
multa spolia et pauperum exactiones exercuit." --

Denne riddare hade en fordran af konung Magnus --
man vet ej, om den grundade sig på innestående
sold, eller på gjorda penningeförsträckningar; och
han hade flera gånger påmint konungen derom, men
utan någon verkan. Nu bar det så till, att konungen
en dag blef riddarens gäst. Det var det ofvannämda
året, då freden slöts i Laholm, men om det var på
konungens färd derifrån, eller senare på året, det
veta vi icke att säga. Nog af, ett gästabud blef
det året tillredt på Axevall af riddar Peder Pors,
och dit kom konung Magnus. Riddaren mottog sin höge
gäst med utsökt vänlighet, och alla närvarande böjde
sina hufvuden för den mäktige och segerrike konungen.

När så bägarne började gå omkring och talet blef
friare och skämtet lifligare, sprang plötsligt
riddar Peder upp från sin plats och vände sig med
trotsiga blickar och hotande åtbörder mot konungen,
förebrådde honom, att han ej fått sin fordran betald
och tillade: »förr än det skett, slipper du ej härut,
konung Magnus, utan skall förblifva min fånge!» -- Det
låter sig ej beskrifva, hvilket intryck riddarens tal
gjorde på konungen. Något sådant hade han väl minst
af allt väntat. Men öfverallt, der vi se denne konung
uppträda på historiens skådeplats, finna vi hos honom
en synnerlig förmåga af sjelfbeherskning, och den
förnekade sig icke heller vid detta tillfälle. Vi
kunna väl föreställa oss, huru hans mörka kind
för ett ögonblick färgades röd af harm och vrede,
men han insåg lika ögonblickligt, att hans enda
räddning bestod uti att böja sig undan för det,
som han icke förmådde bryta ned, och i enlighet
dermed handlade han. Han förstod att med ord blidka
den djerfve riddaren och bragte det snart derhän,
att en förlikning ingicks. Konungen lemnade sin
fordringsägare ytterligare Lödöse slott i förläning
såsom pant för sin skuld och förpligtade sig vidare
med ed att allt framgent hafva till herr Peder samma
vänskap som förut.

Derefter fick konung Magnus sin frihet åter och
lemnade Axevalla slott. Det berättas, att han
verkligen derefter varit sig lik mot riddaren och
hållit honom i samma vänskap som förut. Men riddaren
synes för öfrigt icke till efter denna tid i våra
häfder. En riddare med samma namn -- man kan dock icke
med visshet afgöra, om det är en och samme person --
förekommer bland de med marsk Stig sammansvurne mot
konung Erik Glipping i Danmark. Var denne Peder
Pors slottsherre på Axevall, så ligger uti detta
hans deltagande i hvad som timade åtta år derefter
i Danmark, då konung Erik för sin skändliga handling
mot marsk Stigs hustru mördades, förklaringen öfver
den omständigheten, att han icke vidare synes till
i Sverige.

Något mer än ett och ett fjerdedels århundrade
efter denna händelse inträffade en annan, till
sitt skaplynne i allmänhet påminnande, likt den
förra, om att den tillhör medeltiden, men till sin
särskilta betydelse görande på den svenske läsaren
ett vida bättre intryck, i det att ett knippe af
det förräderiets snärjgräs, som då spanns ut öfver
Sveriges land, här afhöggs och tillintetgjordes.

Det var öm hösten år 1452. Konung Carl hade efter sitt
krigståg i Skåne fullt upp att göra med att försvara
sig här hemma ej blott mot den uppenbara fienden,
som han hade i Danmarks konung, Christian I, utan
äfven mot en inre, som
var ännu farligare, emedan konungen ej ville tro
på tillvaron af någon sådan. Den danske konungen
hade hela Westergötland i sitt våld, men hade måst
draga sig tillbaka med sin här till Danmark, sedan
Östgöta-allmogen på Holaveden tillfogat honom ett
afgörande nederlag. Men fastän fiendens framgång i
Westergötland grundade sig på uppenbart förräderi, var
konung Carl så flat eller godtrogen, eller hvad man
nu må kalla detta besynnerliga undseende för ej blott
misstänkta, men röjda och öfverbevisade förrädare,
att han på ett möte i Wadstena nu på hösten skänkte en
bland dem sitt fulla förtroende. Det var herr Thure
Thuresson (Bjelke), hans nära frände, men icke förty
en bland hans häftigaste motståndare. Ett manligt
och lyckligt beslut fattades väl ock då i Wadstena,
i det att Carl utnämde en annan af sina fränder,
hans syskonbarn, den tappre Thord Carlsson (Bonde)
till marsk och gaf honom i uppdrag att återtaga
Westergötland; men så väl förstod herr Thure att lägga
sina ord, att Carl ansåg honom för sin förtrogne
vän, uppenbarade för honom sina planer i afseende
på återvinnandet af Westergötland och skref till och
med till Thord Bonde, »att han icke skulle företaga
något af vigt, utan att dessförinnan samråda med
herr Thure».

Bättre kunde väl aldrig en förrädarehop hafva det
stäldt för sig, än som nu var fallet, då konungens
marsk skulle taga råd af en bland dem. Konung Carl
göt dermed liksom gift i sitt eget vin, skar liksom
med egen hand sönder sin egen väf. Också red herr
Thure med stolt sinne och full af förhoppningar
den gången från Wadstena och begaf sig med sina
svenner hem till sitt slott Axevalla, som han hade i
förläning af konung Carl. Nu spunnos fort de trådar,
som till slut skulle lyfta kronan af Carls hufvud,
och på Rumlaborg hos herr Eggert Krummedik, liksom hos
biskopen i Skara, hos Bengt Gylta och andra förrädare
klappade man händerna af fröjd att snart hinna målet
för sina sträfvanden. Blott en enda liten omständighet
glömde man att taga med i beräkning, den nämligen,
att den unge, i förrädarnes tanke lättledde marsken
kunde falla på det orådet, att handla alldeles på eget
bevåg, antingen emedan han bättre än sin kunglige
frände kände till deras hemliga spel, eller emedan
det ungdomliga sinnet ej tillät honom förspilla tiden
med att inhämta, visserligen mogna, men i hans tanke
utan tvifvel mycket onödiga och framför allt tråkiga,
råd och förmaningar.

Herr Thure satt på Axevall och väntade att blifva
spord till råds af den unge och oerfarne herr Thord,
och hur han väntade, så kom verkligen denne en qväll
ridande med ett par svenner till Axevall, och herr
Thure log dervid i sitt sinne och tänkte på, huru
lätt fångst han nu skulle göra.

Thord hade som en stormvind ridit in med sitt folk i
Westergötland, och innan någon visste ordet af, kom
han tidigt en morgon i ett hällande regn och under
en orkanlik storm framför det af Christian intagna
och väl befästade Lödöse vid Göta elf. Ingen anade
hans ankomst, och då han lät blåsa till storms och --
såsom det heter i rimkrönikan -- »för dagen ej grydde
och natten ej räckte, dem upp af sömnen väckte» --
så måste de yrvakne danskarne gifva sig fångne. Ett
stort byte föll i segrarens händer, och deribland
konung Christians hemliga brefvexling med de svenske
förrädarne. Äfven flera bref från herr Thure Thuresson
på Axevall förefunnos i samlingen. Vi kunna väl
föreställa oss den ärlige riddarens glädje, då han
här höll i sin hand bevisen mot ränksmidarne mot hans
land och hans konung. Han dröjde icke länge i Lödöse,
utan lät trettio svenner sitta upp och red med dem,
det fortaste han kunde, till Axevalla.

I helt annan afsigt således, än som den listige herr
Thure förmodade, kom den råd behöfvande marsken till
slottet. För att icke i förtid låta den farlige mannen
ana oråd, hade Thord delat sina trettio svenner i
hopar af tre och fyra man, och sjelf kom han, såsom vi
nämnt, först med endast ett par svenner. Leende mottog
herr Thure sin gäst och förde honom in i riddarloftet
samt bad honom, eftersom måltidstimmen var inne

*) 
om aftonen, att deltaga i måltiden. Thord höll god
min och satte sig till bords. Han måste i hvad fall
som helst invänta sina svenner.

Snart var samtalet i gång. Man öfvergick från
likgiltiga saker till allt vigtigare, tills Thord
berättade om sin framgång vid Lödöse, och att denna
stad nu var i konung Carls våld. Den underrättelsen
slog ned som en åskstråle från klar himmel framför
den förvånade slottsherren, och han kastade en blick
på den unge marsken, som om han velat öfvertyga sig,
om det verkligen var han och icke en annan, hvilken
satt vid hans bord och berättade sagor. Men herr
Thord lät honom icke återkomma från sin förvåning. Han
sporde plötsligt och såg derunder förrädaren skarpt
i ansigtet: »sägen mig, herr Thure, hafven j härunder
handlat, som en ärlig riddare bör att handla mot sin
rätte herre och konung?» -- Nu spratt herr Thure till
och spände sina ögon i sin gäst. Men denne fortsatte:
»I ären röjd, herr Thure; edra egna bref hafva fällt
eder!» -- och han omtalade, huru han funnit dessa
bland de andra förrädarnes i Lödöse.

Nu sprang herr Thure upp och ropade till sina svenner 
att gripa den djerfve marsken och kasta honom i tornet.
Men den raske herr Thord fattade honom vid halsen, och
hans svenner blefvo övermannade af Thords inträngande
män. Allt motstånd var fåfängt. Thord Bonde tog
slottet i besittning, och herr Thure fördes som fånge
till Warnhems kloster. Kort derefter flydde Bengt
Gylta och biskopen i Skara till konungen af Danmark,
och något derefter lyckades det äfven herr Thure att
slippa ut ur klostret, hvarpå han tog samma kosa.

Så blef Axevalla slott en gång vittne till en
handling, hvars minne länder en svensk man till
ära. Sedan konung Carl hållit räfst med de röjda
förrädarne i Stockholm, begaf han sig ned åt
Westergötland, och här på Axevalla sammanträffade
han med sin ädle frände. De stunder voro få
i denne konungs lif, då den hand, som räcktes
honom af en mäktig man, tillika räcktes honom
af en vän. Af Axevallas minnen är också det, som
knyter sig omkring Thord Bondes namn, det enda, som
tilltalar läsaren genom ett innehåll af ärlighet,
manlighet och skönhet. -- Efter denna tid, liksom
förut, var Axevalla ett tillhåll för förräderiet,
tills, som vi här ofvan nämde, Westgöta-bönderne
för alltid utplånade det från sin jord.

St.



En tjenstgosse, på julafton.

»Hvad det dröjde och dröjde, tills jag kom mig af!
Och jag skyndade, skyndade så!
Se, det skymmer ju re'n öfver skogar och haf --
Ingen flik utaf himlen, den blå!
Det blir mörkt, är jag rädd, det blir kolande svart,
Förr'n jag hinner till hemmet -- till vårt.
Och jag kan ju gå vilse, och vet icke hvart. --
Hvad en tjenstgosse ändå har svårt!

»Hur de lassade på mig båd' ditt och datt,
Fast jag bad ... Ty jag sade ändå:
Får jag nu icke slippa? Ni veten ju, att
Jag har halfannan mil till att gå.
Men då snäste de mig ... sad', om inte jag teg,
Fick jag alls inte vandra till vårt.
Och då sväljde jag gråten, fastän den var seg.
Hvad en tjenstgosse ändå har svårt!

»Det är kallt. Hu, jag fryser. Min rock är så tunn.
Gud vet bäst, när jag får någon ny.
Och den snön, hur den klibbar vid ögon och mun!
Den blir värre ... blir tät, som en sky.
För att hinna dess förr, tog jag vägen åt sjön;
Den är jemnare, kortare, den.
Men jag gjorde nog galet i det, ty af snön
Ha' nu stigarne yrat igen.

»Hvad den fattiges börda dock alltid är tung
Till att släpa från vagga till graf!
Knappast vet han, att han varit barn, eller ung,
Förrän helsa och mod taga af.
Hårdt är arbetet alltid och födan är klen,
Kojan fuktig och dunkel och trång.
Och när barnen tillväxa, skall en efter en,
Ta' sitt bröd under främmande tvång.

»Jag är äldst, jag, kan tänka, af syskonen sju,
Och jag fyllde ju tretton i går.
De ha' skaffat mig tjenst hos vår nämdeman, ju,
Der dock föda och kläder jag får.
Mat, ja ... kläder! ... Nej, inte en endaste tråd
Har jag fått under månader fem.
Och så tycker och säger han, det är en nåd,
Att på julafton jag får gå hem.

»Men hvar är jag? -- På midten af sjön, kan jag tro. 
Skall jag hinna den motsatta strand? 
Huru svårt ibland mörker och drifver att gno! 
Jag ser knappast min lyftade hand. 
Hör, det tjuter i skogen, som spöken och troll. 
Huru rysligt de stormarna gny! 
Nu jag ser icke för mig på närmaste håll ... 
O, jag arme! Hvart skall jag väl fly?

»Om de låtit mig gå blott en timme förut,
Se, då hade jag nog hunnit hem,
Medan vägen var fri. -- Nu ä' krafterna slut,
Och jag stelnar i lem efter lem.
Dock, friskt mod, kära Janne, fördubbla  ditt lopp,
Se åt öster ... Hvad skådar du der?
Der är ljus i ett fönster ... Ack, nu är det hopp,
Ty min fädernekoja det är.»

Och han sträfvar allt mer mot det lockande sken.
Der är hemmet, så kärt, fastän armt.
»De ä' samlade, alla ... De vänta mig re'n.
De ha' lugnt ... de ha' ljust, de ha' varmt.
Ja, jag kommer ... Dock, hvad jag blir sömnig i hast!
Jag skall hvila och taga en lur.»
Och han dignade ner, och hans hjerta, det brast.
Blef nu julqvällen glad -- eller hur?

Och man bidade timme från timme; men fröjd
Blef der icke i kojan den qväll'n,
Fastän julgranen skröt med sin ståtliga höjd,
Fastän julbrasan lyste på häll'n.
»Ack, den gossen! Miskunda dig, Gud, öfver oss!
Han har säkert gått vilse på sjön.»
Sist man gick för att leta, med lyktor och bloss,
Och man fann honom stelnad i snön.

Ej till fader och moder och syskonen små
Fick han komma på högtidens qväll.
Se, nu klarnar det upp ... nu blir himlen så blå
Och med stjernor han smyckar sin pell.
Barnen ropa: »Se, mamma, der uppe, hvad ljus!
Månne bror uti himmelen är?»
»Ja, helt säkert», hon svarar, »i Allfaders hus
Är det grannare julljus, än här.»

Wilhelmina.

Åsnan.

Liksom hästen, så har äfven åsnan, från att
ursprungligen hafva irrat omkring i fullkomlig
frihet, blifvit en menniskan underdånig tjenare,
men hennes tjenstbarhetstillstånd förskrifver sig från
en vida nyare tid. Den vilda typen för detta djur,
känd under namnet onager eller vildåsna, lefver ännu
i de asiatiska öknarne.

Den från detta eldiga och kraftfulla djur härstammande
tama åsnan, som betydligt vanslägtats från sina
fria stamföräldrar, är i allmänhet till färgen
gråblack eller silfvergrå, med en blandning af mörka
fläckar. Nästan alltid har hon en längs ryggen löpande
svart rand samt en tvärrand öfver bogen. Öronen äro
ganska långa, svansen är blott i spetsen bevuxen med
långa hår.

Jemför man åsnan med hästen i afseende på
gestalt och utseende, så finner man strax,
att hufvudet hos åsnan är större i förhållande
till kroppen, att öronen äro vida mer förlängda,
panna och tinningar försedda med längre hår,
ögonen mindre framträdande,
öfverläppen mera spetsig och, så att säga, hängande;
halsen tjockare, manken mindre upphöjd och bringan
smalare. Ryggen är konvex, benkotorna äro
framträdande, höfterna högre än manken, länden platt,
och svansen saknar tagelbeklädnad ända till två
tredjedelar af sin längd.

Den tama åsnan.

Detta stora hufvud, denna panna och dessa tinningar,
betäckta med
tjockt hår, denna mot spetsen vidgade nos och dessa
långa öron gifva åsnan en fysionomi, som är ganska
olik hästens. Och hvilken skilnad i hållning! Om
man tillägger, att hästen har ett starkt och stolt
gnäggande, då deremot åsnans läte är ett förfärligt
missljudande skri, skulle man vara frestad att anse
detta djur som en förhatlig varelse. Emellertid
förtjenar det dock att betraktas med aktning. Man
måste besinna, att åsnan i sjelfva verket ej är någon
vanslägtad häst, utan bildar ett särskilt slägte
i zoologien. Man må komma ihåg, att hon har sin
egendomliga individualitet, och man bör bedöma henne
utan jemförelse. Man skall då finna, att hon besitter
alla de egenskaper, som tillhöra hennes natur.

Medan hästen är full af stolthet, häftighet och hetta,
är åsnan mild, ödmjuk och tålig. Hon fördrager med
undergifvenhet den skändligaste behandling. Ganska
tarflig, åtnöjer hon sig med de mest förtorkade
plantor, som de öfriga djuren
qvarlemna. Den uttröskade halmen är för henne en
läckerhet. En ringa qvantitet vatten är henne nog;
men hon vill hafva det rent och klart. Hon vältrar
sig icke, såsom hästen, i smuts eller vatten; men
som man ofta glömmer att rykta henne, ersätter
hon detta genom att rulla sig på fältet, i tistlar
och i gröngräset. Ganska ofta företager hon denna
till hennes toalett hörande operation, utan att
mycket bekymra sig om den börda, som hon möjligen
för tillfället bär. Åsnan har goda ögon, utmärkt
luktsinne och särdeles fin hörsel. Belastar man
henne för mycket, så röjer hon det derigenom, att
hon böjer hufvudet nedåt och sänker öronen. Om man
misshandlar henne, så öppnar hon munnen och drager
läpparne tillbaka på ett vidrigt sätt, -- något, som
gifver henne ett spefullt och försmädligt utseende.

Åsnan går, trafvar och galopperar liksom hästen; men
alla hennes rörelser äro små och trögare. Hon sofver
mindre än hästen, och hon lägger sig ej för att sofva,
utom då hon är uttröttad.

Åsnan fattar snart en uppriktig tillgifvenhet för
menniskor. Hon igenkänner sin herre på långt afstånd,
skiljer honom från hvarje annan person och röjer sin
glädje, då han nalkas henne. Hon återfinner ganska väl
det ställe, hvarest hon har sitt hem, och de vägar,
hon passerat. Medan hon är ung roar hon genom sin
glädtighet, sin vighet och lediga hållning;
men åldren och usel behandling göra henne dyster,
trög, oläraktig och halsstarrig.

Åsnan är bland alla djur det, som, i förhållande
till sin storlek, kan bära den största tyngd. Också
begagnas hon i södra Europa allmänt som lastdjur. Som
det der kostar nästan ingenting att underhålla henne
och alldenstund hon fordrar ringa vård, så blifver
hon till stor nytta för landtmannen, särdeles i
bergstrakterna. Så väl upp- som utför höjderna går hon
med säkra steg. Hon är de mindre landtegendomarnes
häst; hon är den fattiges tarfliga och tillgifna
arbetsbiträde. I trakter, hvarest jordmånen är lätt,
spänner man åsnan till och med för plogen.

Detta djur öfverträffar hästen i energi, det är honom
öfverlägset i uthållighet vid arbetet. Hvarföre har
då åsnan, som röjer en sådan tillgifvenhet, denna
den svages vän och tjenare, denna den fattiges häst,
blifvit så utropad för en ända

till ordspråk blifven dumhet och halsstarrighet? För
den ståtlige, ofta gagnlöse engelska snabblöparen har
man ej nog bifallsyttringar; men för det anspråkslösa
djur, hvarom här är fråga, har man blott hugg och
slag. Huru ofta är icke
menniskan otacksam och nyckfull i sitt
handlingssätt! Ofta ser man henne, utan skäl och
till skada för hennes egna intressen, trampa under
sina fötter de billigaste fordringar af rättvisa och
sundt förnuft.



Ett fosterländskt Bildergalleri.

XVI. 

Carl Wilhelm Johan Wahlbom.

En bruten ande, som länge sökte att i färgernas 
harmoni, i skulpturens former återfinna enheten; men
drefs kring af växlande intryck, för att, då lyckans
sol slutligen började glimta fram öfver ett lif i
bekymrens skymning, angripas af en obeveklig sjukdom
och nedstiga i en för tidig graf, redd i ett främmande
land. Se der i några få drag hufvudsumman af den
mans lefnad, hvars minne vi nu gå att återkalla
i den läsande allmänhetens erinran. 

Carl Wilhelm Johan Wahlbom.

Carl Wilhelm Johan Wahlbom föddes i Småland år 1810 af fattiga
prestföräldrar. Han kom redan tidigt som frikadett
till Carlberg, genom bemedling af någon inflytelserik
anförvandt, och blef der snart allas vän och sina
lärares gunstling, fastän han gjorde föga framsteg
i de militäriskt bokliga konsterna, så väl som i
den yttre militära bildningen. Wahlbom hade, för
att blifva något, godtyckligt förts in på en bana,
åt hvilken hans kallelse ej låg. Men hvad denna
kallelse var, det visade sig dock snart. Man hade
bland likstämmiga kadetter bildat ett litterärt
förbund, hvilket vid en sådan radikal tidpunkt, som
den i fråga varande, naturligtvis skulle utgifva
en egen tidning. I spetsen för denna ställdes en
Tenger, som fick till medarbetare C. F. Ridderstad
och C. A. Adlersparre för den litterära afdelningen
och Wahlbom för teckningarne, i afseende på hvilka
han visat sig vara särdeles lycklig. Tidningen
hette »Kornblixten» och bidrog till att fästa
uppmärksamheten på Wahlboms utomordentliga
anlag, hvilka han instinktmessigt utvecklade,
i det han skaffade sig kunskaper i skönhetslära,
konsthistoria, vitterhet och anatomi. Ossians sånger,
Tassos »Befriade Jerusalem» och Isländska sagohäfder
lockade honom synnerligast, och hämtade han ur dem
månget ämne för sitt ritstifts behandling.

Den ringa lust, han deremot visade för de militära
studierna, gjorde, att han på uppmaning lemnade
krigsakademien, för att söka sitt lifs uppgift i
annan verksamhet. Han blef mottagen som elev vid fria
konsternas akademi i Stockholm, men -- han saknade
medel för sitt uppehälle, under det han
här utvecklade sina anlag. Den kraftiga naturen
bryter sig alltid väg fram, och inga hinder förmå att
hejda en karakter, som har något stål i sig. Utan
tillgångar, men tärd af en inre konstnärseld, som
förbjöd honom att svigta, såg han sig kring efter
medel för sin subsistens. På Carlberg hade han 
visat utomordentliga
prof på skicklighet i gymnastik och blifvit en af
gubben Lings gunstlingar. I detta halmstrå grep
Wahlbom fast och begaf sig till det Gymnastiska
centralinstitutet, för att söka plats. Ling mottog
honom vänligt samt skaffade honom anställning, lön och
bostad i egenskap af underlärare. Dessa inkomster voro
dock ringa. Han saknade ofta ljus om qvällarne och
måste tillbringa dem ensam och i mörker. Hans vanliga
frukost bestod af ett bröd, och han frukosterade väl,
då han dertill hade sig ett glas mjölk.

Fastän hans tjenstebefattning vid institutet var
ganska ansträngande, arbetade han dock rastlöst på
lediga stunder med studiet af anatomi, perspektiv-
och färglära, under det han äfven gjorde sig förtrolig med 
antiken. Det var under denna tid, han ritade de bekanta
planscherna till Lings »Asarne», Mellins »Resa genom
verlden» m. m.

Wahlbom började äfven måla i olja; men han tyckte
sjelf, att han saknade färgsinne, och tillsporde
sin lärare, professor Westin, härom. Denne instämde
i lärjungens åsigt, och Wahlbom bortkastade penseln,
för att i stället gripa till mejseln, i det han erhöll
löfte af Byström om att få arbeta under hans ledning.

Hans alster på detta nya område väckte snart allmän
uppmärksamhet, och hans »Bacchus som barn» blef
prisbelönt af akademien. Alla trodde, att han nu var
inne på sitt rätta område, men att han sjelf ej kände
lika med hvad andra dömde, visar den omständigheten
bäst, att han åter tillgrep penseln. Fladdrande på
detta sätt mellan målning och skulptur, greps hans
ande slutligen af denna stämning af sjelfironi, som är
vanlig för den, hvilken känner sig sakna fotfäste för

sin lifsverksamhet, och en fin domare i detta fall
säger, att ett drag af denna ironi fläktar igenom
alla alstren af hans fruktsamma penna och stickel från
denna tid; »det är såsom ville han njuta smärtan att
håna sig sjelf i de skapade verken, håna betraktaren
af dem». Denna sjuklighet i lynnet framträder i de
många pennutkast han förmåddes att strö omkring sig
såsom illustrationer till en mängd verk; och hans vän
G. H. Mellin, som sjelf var en produktiv författare,
begagnade i synnerhet denne sig så kallande »von Schlurf».

Slutligen insåg Wahlbom, att han ej mera hade
någonting att lära i sitt fädernesland, hvarför han
måste ut, för att se och inhämta. Han sökte akademiskt
stipendium, gubben Ling lade sig varmt ut för honom;
men han vägrades det samma. Sjelf kunde han endast
genom otroliga ansträngningar hopsamla tvåhundra rdr,
och på Centralinstitutet tecknades å en privatlista
sjuhundra rdr. Han reste emellertid och anlände till
Paris, äfven dit följd af sin ständige följeslagare:
nöden. Han bekämpade dock kraftigt den lede och
sträfvade sig fram under förhållanden, hvilka endast
konstens fattiga söner kunna föreställa sig. Slutligen
blef han bekant med en bokhandlare, som tänkte utgifva
Fryxells historiska berättelser öfver 30:åriga kriget
i fransk öfversättning med illustrationer. Wahlbom
fick i uppdrag att lemna dessa och erhöll i förskott
en summa penningar, på hvilka han reste till Tyskland,
för att der studera detaljerna. Han samlade ett rikt
material, men då han kom tillbaka, hade bokhandlaren
gjort konkurs.

Han stod nu åter på bar backe och såg sig om efter
nya medel till sin existens. Träsnittskonsten började
komma i flor, och han beslöt att sätta sig in i den,
för att kunna verka för den i sitt fädernesland; men
dertill behöfdes understöd. Han skickade hem till
Akademien några teckningar med begäran om anslag;
men detta afslogs.

Han trodde sig nu böra blifva aqvarellmålare och fick,
såsom sådan, äfven afsättning för sina alster. Då
han en dag var sysselsatt med att färglägga en scen
ur Carl X:s bragdrika historia, besöktes han af
vår store porträttmålare Södermark, som ville se
aqvarellerna. Wahlbom framlade sin samling. »Men»,
utbrast Södermark, »för tusan dj--r, hvarför gör herrn
icke allt detta i olja?» Wahlbom svarade, att han
saknade tillräckligt färgsinne. »Prat, dumheter»,
yttrade S., »tag aqvarellerna och kom till mig i
morgon, så följas vi åt till en person, med hvilken
jag vill göra er bekant». Sagdt och gjordt. Följande
dagen begåfvo de sig till den nämde personen, som
ej var någon annan än Franz Winterhalter. På dennes
atelier fick nu Wahlbom måla, men tyckes ej hafva
stannat der länge, utan begaf sig till Rom, der i
sällskap med Lundgren och Palm kringströfvande de
klassiska nejderna. Detta var för honom en jemförelsevis 
lycklig tid. Han var produktiv, och hans anseende
växte med taflornas antal. Flera hemskickades och
inköptes, bland andra hans berömda tafla »Gustaf
Adolf vid Stum». Estlander yttrar i sin »De bildande
konsternas historia», att Wahlbom i sina historiska
taflor »är långt framom sina föregångare i val af
situation, i en liffull, dramatisk uppfattning och
i en lycklig gruppering af den samma; någon gång,
såsom i »Ryttaregruppen, hvilken rider ut från en
slottsport», vinner han dermed en helgjutenhet,
som gör de många personerna till en enda lifvande
enhet». Af Wahlboms historiska taflor må äfven
nämnas: »Erik Stenbock och Malin Sture», »Gustaf
Adolf vid Lützen» samt Maria Eleonora och Axel
Oxenstjerna vid Gustaf Adolfs katafalk».

Wahlbom hade omsider öfvervunnit en viss afvoghet,
som visats emot honom af akademien i Stockholm,
och blifvit dess stipendiat. Såsom sådan återvände
han till Paris, hvarest man nu alltjemt erkände hans
talang; men under det att solljus sålunda började att
falla öfver hans anspråkslösa bostad »Beauvais»,
som af honom omdöpts till »Mauvais», spred sig hos
honom allt mera det kroppsliga lidande, som skulle
fördystra hans dagar.

Under sitt vistande i Paris greps han plötsligt af
längtan efter att återse fäderneslandet och lemnade
en dag den franska hufvudstaden samt infann sig i
Stockholm. Här mottogs den nu prisade konstnären med
öppna armar. Konungen utnämde
honom till professor, och hela verlden tycktes
småle mot Wahlbom, som kanske aldrig känt sig
så förnöjd. Hans konstnärskap började liksom
på lek mer och mer sysselsätta sig med de å
hans taflor framställda hästarne, så att han
blef djur- eller rättare hästmålare. Wahlboms
hästar äro en specialitet, som höjt honom, liksom
räfvarne och hundarne Kiörboe. Det var Wahlboms
lust att på sina taflor återgifva olika hästraser,
hvilket föranledde en ordlekare att tala om hans
»raseri». Receptionsstycket »Hästar, som vattnas»
är mycket berömdt.

Men de kroppsliga lidandena tillväxte, och Wahlbom
måste söka Italiens mildare klimat. Han led af
ansigtsvärk, tic douleureux, med få mellanstunder
af lugn, hvilka han ifyllde med ett redbart arbete
i sin konst.

Han återvände dock till sina historiska verk under
sista tiden och fann i denna sysselsättning någon
tröst mot de kroppsliga smärtorna, hvilka hemsökte
honom allt mera. Han beslöt till sist att återvända
hem, för att i fäderneslandet uppgifva sin sista
suck; men tog vägen öfver London, för att der på
sin vän professor Georgii uppmaning försöka en ny
metod för elektricitetens applicerande, uppfunnen
af M. Beckensteiner. Alldeles förstörd, anlände han
i Juni 1857 till London, der han dock snart genom
elektriciteten kryade upp sig och blef så mycket
bättre, att hans hand kunde föra skisspennan och
han sjelf kunde gå omkring med tillhjelp af käpp och
understödd af en tjenare.

Så förflöt vintern, men i April 1858 fick han ett
häftigt slaganfall, och kort derefter, den 23 s. m.,
afsomnade han lugnt och fridfullt. »Den 29 ledsagades
hans stoft till grafven. Endast några få landsmän
närvoro vid den enkla sorgfesten, endast störd af
fåglarnes vårhymner. En enkel vård i götisk stil
visar, hvar denne rikt begåfvade konstnär hvilar.»

En af hans minnestecknare, »Albano» eller Adlersparre,
säger: »Om Wahlbom såsom menniska och konstnär kan
endast ett omdöme blifva beståndande, det nämligen,
att han ägde ett ädelt hjerta och ett öfverlägset
snille, och att han nedlade båda i sina verk. Liksom
så mången annan i hans ställning, skulle han sent
komma i erfarenhet af hvad han var ämnad till. När
detta för honom blef klart, när hans andes sol gick ur
molnen, förklarad i gudaglans, sjönk hans lefnadssol
bakom bergen -- båda för att mötas och sammansmälta
i ett skönare ljus.»

Och gamle vännen från kadettskolans dagar, den
varmhjertade C. F. Ridderstad, skref till hans
minne detta poem, som i sina stanser är en natursann
biografi i ädel kolorit:

 "Hvad allvar i din anda och hvad kraft, 
 Hvad höghet och hvad enkelhet tillika! 
 Ej yngling herrligare drömmar haft, 
 Ej man mer kraftiga och vexlingsrika.

 "Du ägde form och ram för hvad du brann,
 Gräns för din glädje, rågång för din smärta;
 Af is och eld, du stred och led som man,
 Af is ditt hufvud var, af eld ditt hjerta.

 "I tankens skönhet Dafne, ljuf och from,
 Framför din blick, som förr i sagan, hastar.
 I formens styrka, formens rikedom,
 Du blixt på blixt, som Thor, omkring dig kastar.

 "Ej dagens strid var din -- långt derifrån --
 Helst grep du in i forna stora strider;
 Din fantasi, ett annat Pantheon,
 Var af heroer full från gamla tider.

 "Der stora andar stridt för menskorätt,
 Der var du med, der njöt och brann ditt sinne;
 I färger låg en verld på din palett,
 Och penseln sjelf var strålen af ett minne.
 -- -- -- -- -- -- -- -- -- -- -- -- -- -- --
 "Som konstnär dristigt fram du vägen gick,
 Som menska dröjde blygsamt du på steget;
 Du rikt din samtids stora bifall fick,
 Men hvad du aldrig fick, det var ditt eget.

 "Af höga syner vinkades du så,
 Från mål till mål, framåt den långa färden;
 Det tempel, konstnärn likväl önskar nå,
 Ej byggs af tiden, utan efterverlden." 

Axel Krook.

Några ord i en allvarlig fråga.

En af våra värderade läsarinnor har af uppsatsen
»Fruntimmerslyx och lyxfruntimmer», införd i 9:de
häftet för detta år, trott sig finna, att den uti den
samma uttryckta åsigten vore något ensidig, och har
derföre uppsatt några ord till erinran i ämnet; och
då saken är af vigt och förtjenar att beaktas inom
hvarje familj och för att, i hvad på oss ankommer,
undvika ensidigheten, få vi, under uttryckande af vår
tacksamhet och aktning för insändarinnan, som genom
sitt uppträdande velat rätta hvad af oss möjligen
förbisetts, -- sålunda på sitt sätt kompletterande
vår af intresse för saken meddelade uppsats, -- lemna
insändarinnan ordet:

Det är tyvärr allt för sant, att lyxen i våra dagar
stigit till en oerhörd höjd. Ytlighet och fåfänga äro
de mest framstående dragen hos vår tids unga damer,
så väl ibland de högre som lägre samhällsklasserna.

Hvaraf komma då dessa stora lyten, som fördunkla
de många goda sidor, som utan tvifvel äfven finnas
hos våra unga flickor? Jag svarar utan tvekan: icke
blott af fåfänga mödrars förvända uppfostran, utan
äfven af männens öfvervägande smak för det ytliga
och fåfänga. Det gör mig verkligen ondt, då jag ser
dessa små moddamer, som kanske nyss börjat skolan,
men likväl bjuda till att antaga en hållning, som voro
de färdiga att göra sitt inträde i sällskapslifvet;
det är onekligen en smula pikant, att se, huru väl
de små redan förstå att beundra sig sjelfva och
ringaktande behandla tarfligare klädda jemnåriga; --
men ändå huru sorgligt att så tidigt se fåfängans
gift inympas i barnahjertat, och det just af den,
hvilkens största omsorg det borde vara, att skydda
sitt barn från allt, som i ringaste mån kan besmitta
dess unga själ! Undantag finnas ju alltid, och jag
vädjar till de mödrar, hvilka rätt uppfatta sitt kall
som uppfostrarinnor: är det ej mera tillfredsställande
för eder, att se edra små flickor iklädda sin ålder
passande drägter, än att styra ut dem som moddockor,
hvilka af alla rättänkande betraktas med en blandning
af löje och medlidande?

Det är också sant, att barnlyxen är grunden för den
unga flickans öfverdrifna böjelse för extravaganta
toaletter; men nu kommer ett annat syfte till, som
barnet ej ännu rätt förstod; begäret att behaga. Den
unga flickan är nog skarpsynt att se, det, ju mera
elegant hon uppträder, desto mera kan hon göra anspråk
på att blifva observerad och beundrad af de män, med
hvilka hon kommer i beröring, och som på allt sätt
söka smickra och uppmuntra denna behagsjuka. Man kan
ju icke begära, att hon skall, oerfaren som hon är,
genast kunna uppfatta det falska och betydelselösa i
detta smicker -- lika litet som de unga eleganterna,
hvilka äro så frikostiga derpå, göra sig besvär
att reflektera deröfver --; utan hon emottager all
hyllning, som egnas henne, såsom något helt naturligt,
njuter deraf och skulle anse sig helt olycklig, om
den uteblef. Det kommer så en dag, då hon skall ingå
en förbindelse, som skall1 afgöra hela hennes lifs
öde. Är hon så lycklig att blifva förenad med en man,
som har nog urskilning att se det goda, som ligger
gömdt under fåfängans glitter, och som med kärlek
och fördragsamhet så småningom lär henne fatta, att
lifvet har en djupare betydelse, än stundens korta
glädje, så skulle hon också snart nog lära känna sina
pligter som qvinna; och kärleken skall då rädda henne
från att gifva sina barn samma slags uppfostran, hon
sjelf erhållit. Ingår hon deremot äktenskap med en
man, lika tanklös och begifven på lyx, som hon sjelf,
så ligga de förhållanden, som deraf komma att uppstå,
i allt för öppen dag, för att här behöfva omordas. Men
felet är icke uteslutande qvinnans: mannen skall ju
vara hennes
»hufvud»; men om hon händelsevis icke har någon,
huru skall hon då bära sig åt?

Tänk, om jag också skulle våga att adressera några
ord till »skapelsens herrar»!

Medgifven, mina herrar, att fåfängan och smaken för
det ytliga äfven spelar en ganska stor roll i edert
lif; j fordren ganska mycket af oss qvinnor, men
hvarför ej gifva oss goda exempel? Och, framför allt,
hvarför smickren och uppmuntren j just våra svaga
sidor, för att sedan skratta på vår bekostnad? Märken
j då icke, att j dermed bevisen, att j sjelfva ägen
sådana, kanske i lika hög grad. Ty -- icke sant? --
nog smickrar det eder fåfänga bra mycket mera att
uppvakta -- vare sig på promenaden eller i balsalongen
-- ett af dessa toalettens mästerstycken, som ser
ut att komma direkt ur en skicklig tapetserares
händer, än j finnen behag uti att åtfölja den enkla
och anspråkslöst klädda flickan, om hon också på
bildningens vägnar står vida öfver sin af lyckan mera
gynnade medsyster. -- Men ytan framför allt!

J umgås till exempel i en familj, der det finnes
unga döttrar af den vanliga sorten: flärdfulla
och behagsjuka, och hvilkas enda bekymmer är,
huru man rätt angenämt skall kunna fördrifva
dagen; men der finnes äfven ett slags »bihang»
i skepnad af en fattig slägtinge, en ung flicka,
som på det mest nedlåtande sätt behandlas af sina
kära anförvandter. Antag nu, att den sistnämda är
god och okonstlad, -- motsatsen till de förra i alla
afseenden, -- så har hon likväl två stora fel: hon är
fattig och saknar hvad man kallar utseende. J skolen
derföre icke finna henne värd eder uppmärksamhet,
på sin höjd helt likgiltigt yttra, »det är visst en
mycket beskedlig och arbetsam flicka, den der», under
det j finnen de nyss porträtterade unga damerna,
»förtjusande» och »gudomliga»; och skulle någon
af eder komma att välja sig en maka i den familjen,
tror jag mig med visshet kunna påstå, att valet icke
faller på den der »beskedliga» flickan.

Skulle det likväl ej i allmänhet vara bättre, om j
laden bort det fadda smicker, som så ofta är grunden
för eder konversation? Hvarföre som fästmän berömma
och finna de fel förtjusande, hvilka j sedan som
äktamän, strängt skolen klandra? Vågar jag gifva
eder ett råd: fästen eder icke alltför mycket vid
ytan! Varen sanna och uppriktiga. J skolen vinna
mycket derpå, och de af det »täcka könet», som ej
förstå att värdera eder för dessa egenskaper, deras
ynnest kunnen j allt för väl undvara.

Det är nedslående att höra sådana ord, som dessa:
»De gamla tiderna äro ej mer, då hustrun var mannens
bästa välsignelse.» Så illa är det Gudi lof icke;
jag vet många hem, der hustrun är, hvad hon bör och
skall vara: de sinas föresyn och glädje, föremål
för deras innerligaste ömhet, och der detta icke
är förhållandet, kommer det sig troligast deraf,
att mannen vid valet af maka mera tagit råd af sin
fåfänga, än sitt förstånd och hjerta.

Om en man misstänker, att en qvinna gifver honom sin
hand af åtrå efter rang och rikedom, hvarför erbjuder
han henne då sin? Älskar hon honom för hans egen
skull, skall hon med glädje ingå på hans åsigter, och
det hem, han bjuder henne, blifver henne lika kärt,
om det är inrättadt efter nutidens förfinade smak,
eller efter den »gamla goda tidens».

Dömen derföre icke så ensidigt om qvinnan i allmänhet,
utan må hvar och en söka att rätt lära känna sig
sjelf.

A....
Kärleken och Vansinnet.
Teckning af Gustave Doré.

En naturbild från Madagasgar.

Kärleken och vansinnet.

(Till en teckning af Gustave Doré, sid. 360.)

 Hela verlden genomströmmas 
 Af din anda, ljufva kärlek! 
 Liksom ett elektriskt ämne 
 Strömmar genom molekylen; 
 Och ej finns ett menskohjerta, 
 Hvilket ej af dig beröres. 
 Ännu, der förnuftets gnista 
 Slocknat som ett nattens stjernskott, 
 Brinner mången stund din låga 
 Och kan ej fullkomligt släckas. --
 Ack, hvarföre? -- Jo, att själen,
 Liksom du af himmelskt ursprung, 
 Ej fullkomligt må förlora 
 Minnet af sitt förra hemland, 
 Hvilket dagens öfverkloka 
 Dårar, som dig dårskap kalla, 
 Länge sedan ha' förgätit; --
 Att hon ur sitt dystra dunkel 
 Stundom måtte blicken lyfta 
 Leenda mot salighetens 
 Strålande och ljusa nejder.

Claës Joh. Ljungström.



En naturbild från Madagasgar.

Denna i Indiska Oceanen belägna ö utgör i sanning
för botanisten ett förlofvadt land. En författare
sade redan i förra århundradet, att »hela akademier
kunde resa dit, för att forska bland dess skatter och
växtrikedom». Naturen synes också här hafva bildat
liksom ett slags helgadt område, der växtverlden
tyckes vara ordnad efter ett annat mönster, än
det vanliga, ty vid hvarje steg träffar man på
öfverraskande, egendomliga former.

Klimatet är också på olika trakter mycket
varierande. På den låga sumpiga kusten, särdeles vid
östra sidan af ön, framkallar den tropiska hettan
den så angripande madagasgiska febern, för hvilken
i synnerhet européer, till och med vid helt kort
vistande derstädes, falla offer -- en omständighet, som
gifvit ön namnet »den europeiska kyrkogården». I de
högre belägna trakterna är deremot betydligt sundare,
enär hettan der sällan stiger öfver 27-28° C.

Oaktadt det tropiska läget, är ön dock rikligen
försedd med vatten: sjöar, floder och bäckar finner
man rätt ofta; men genom den stora ojemnhet,
landet företer, bilda de ur det inre flytande
vattendragen så oregelbundna vägar, med mer och mindre
mäktiga fall, att tanken på deras användande till
kommunikationsleder föga låter sig realisera. Att
genomströfva det inre af denna ö, är just icke något
lätt företag; ty då inga nämnvärda vägar finnas,
måste den resande vadande eller simmande öfvergå
vattendragen. Här och der kan det dock understundom
hända, att naturen sjelf underlättat öfvergången,
i det något omkullfallet träd af ödets nyck blifvit
kastadt tvärt öfver den mötande klyftan. Vägen förer
då, om
man eljest får kalla det för väg, återigen rakt
in i den djupa skogen, som på vandraren gör ett
melankoliskt intryck -- den täta, rika växtligheten
och den högtidliga tystnaden hafva i sig något så
dystert, att, då stillheten någon gång afbrytes
af fåglarnes qvitter eller gökens sång, man liksom
tycker sig blifva väckt ur en plågsam dröm.

Så väl växt- som djurlifvet på Madagasgar är för ön
så karakteristiskt, att man vore frestad tro den
vara en från Afrika betydligt aflägsen, särskilt
kontinent. Vegetationen visar sig, oaktadt mycken
likhet förefinnes med den sydafrikanska och indiska,
dock mycket afvikande från denna, och i det hela
till och med olika floran på de närbelägna öarne
Bourbon och Mauritius. Särdeles på kusterna äro de
smärre växterna af beundransvärd mångfald. De tätaste
urskogar med de mest vexlande växtformationer fylla
den inre och största delen af ön.

Madagasgars fauna visar endast genom några
djurarter syskontycke med Ostindiens. På ön
finnas inga idislande djur, inga flodhästar,
noshörningar, elefanter eller stora rofdjur;
af gnagare finnes endast en ekorre-art aye-aye
(Cheiromys). Fågelverlden här är ännu helt litet
känd. Af hundra-tolf arter förekomma sextiofem
endast på denna ö, och bland dessa märkes en genom
sina fjädrar utmärkt flugsnäppare. Insekterna bilda
öfvergången mellan Afrikas och Indiens fauna, hvarför
bland dem också finnes rikedom på icke annorstädes
synliga former. I skogarne lefva vildsvin i stor
mängd, äfvensom vilda hundar och räfsar; talrika
krokodiler hafva sitt tillhåll i floderna; och stora,
men föga giftiga ormar slingra sig fram bland den
yppiga grönskan vid vandrarens fötter.



Sekter Lundbergs bröllop.

Novell af Maximilian Axelson. 

(Forts. fr. 10:de häftet, sid. 319.)

V.Ett  bröllop, fullkomligt likt det här
beskrifna, firades för 23 år sedan i Habo socken
i Westergötland.     Förf:s anm.

Den märkliga dagen var kommen, då sekter Lundberg
skulle genom äktenskapets band förenas med mamsell
Svanbom på Backebo. Många tyckte, att detta var
ett »kuriöst» parti, men det var visst derför, att
man ej tagit de båda kontrahenternas egenskaper i
närmare skärskådande. Sektern var öfver sextio år,
mamsellen omkring fyratiofem -- således en alldeles
lagom skilnad i ålder. Han tog sig gerna ett glas, hon
nästan ännu hellre, följaktligen borde han kunna vara
förvissad om, att hon, i likhet med gumman Noach,
aldrig skulle säga: »sätt ifrån dig kruset». Han
var sparsam, hon snål -- det bådade godt för husets
bestånd. Han var slutligen ibland litet lättretlig
och hon äfvenså -- detta kunde visserligen gifva
anledning till så kallade husliga uppträden, men huru
kunna väl utan sådana de ljufva försoningsstunderna 
komma i fråga? Nog af -- de passade ju alldeles 
förträffligt för hvarandra.

Klockan tre på eftermiddagen voro gästerna bjudna,
och ännu några timmar före denna tid se vi både
sektern och hans blifvande brud helt lugnt gå ikriug
och syssla i det rum i bottenvåningen, som sektern
kallade sitt kontor. Vigseln skulle försiggå i
angränsande rum, som var en stor och treflig sal,
hvilken både kunde inrymma en hel hop gäster och
tillika var en förträfflig danslokal. Dansas skulle
här naturligtvis äfven, och det så, att »det stode
herrliga till», hade mamsellen sagt.

»Nu sätter jag in vinerna i lilla blå rummet», sade
bruden. »Hvad har du gifvit för det här rhenska?»

»Trettiosex skilling, kära barn!»

»Trettiosex skilling, är du alldeles befängd, Olof --
trettiosex skilling! Hade du prutat, kunde du bestämdt
hafva fått det för trettio, ja, kanske till och med
för tjugoåtta.»

»Det tror jag visst inte, och nu kan det ju i alla
fall inte hjelpas.»

»Nå, det här portvinet, hvad kostar det?»

»En och tolf, om du ändtligen vill veta det, -- det
är ett billigt pris.»

»Och det kallar du billigt pris -- en och tolf! Nej,
det är långt ifrån billigt, för det finns portvin, och
utmärkt godt portvin ändå, för trettiosex skilling --
ja, det vet jag bestämdt, att det gör.»

»Men det finns också portvin, som kostar tre riksdaler
buteljen och ännu mer, kan jag berätta dig.»

»Du ångrar kanske, att du inte har tagit sådant, men
jag säger dig, jag, att trettiosexskillings-vin kunde
hafva varit godt nog åt dem, som komma hit i dag.»

»Vet du då inte, att både prosten och assessorn äro
bland våra gäster, -- de som alltid sjelfva hafva så
fina varor att bjuda på?»

»Ja, det har du kanske haft godt utaf, men aldrig jag.»

»Det är väl möjligt, hitintills, men hädanefter,
min vän, hädanefter blir det ju du också.»

Detta tycktes åter försona mamsell Charlotte; ty i
nästa ögonblick kom hon med en portvinsflaska i ena
handen fram till fönstret, der hennes »gubbe» stod
och såg utåt vägen, fattade honom med båda händerna
om hufvudet och vred detta hastigt åt sidan samt
gaf honom, helt obarmhertigt, den ena kyssen efter
den andra, -- en ömhetsbetygelse, som han mottog
med ungefär samma belåtenhet, som ett barn visar,
då söta mor håller på att tvätta ansigtet.

»Jag står här och ser åt sta'n till», sade sektern,
när han åter slapp lös, »det är högst märkvärdigt,
att inte skräddaren kommer med mina kläder.»

»Åh, han kommer nog, min gubbe lille; du har ju för
säkerhetens skull bjudit honom med på bröllopet?»

»Det har jag -- och han måtte väl i Herrans namn
komma då.»

»Klockan är inte mer än elfva än, och gästerna vänta
vi ju först klockan tre, i fall de komma ens då.»

»Nå ja, det är sant, och då får man väl lof att
lugna sig. Men skall inte du börja på att göra dig i
ordning? Du har ju så mycket att styra om, som inte
jag behöfver tänka på.»

»Ja, farväl nu, min gubbe lille, jag går upp till
mig strax på ögonblicket.»

Dermed skyndade hon med sin portvinsbutelj ur rummet
och uppför trappan till öfra våningen.

»Nå, det var för väl, att hon gick», sade sektern, som
nu lemnade sin plats vid fönstret, »jag måste skynda
mig att brygga punschen och är då lika nöjd att hafva
henne med -- hon ligger bara med näsan upp i allting.»

Nu gjordes här i en hast upp eld; en stor panna
sattes in i den rymliga eldstaden, arrak och vatten
och citron togos fram, och så började sektern att
efter konstens reglor laborera.

Gubben hade nu tagit af sig rocken och såg rätt
småtreflig ut, der han i skjortärmarne stod lutad
öfver pannan och öste med en stor sked, medan han
granskade den gula vätskan lika uppmärksamt, som
alkemisten en gång beskådade sitt guldpreparat. För
att kunna få en lyckad punsch, är det alldeles
nödvändigt att då och då smaka på brygden, och
detta försummade ej heller vår sekter. Esomoftast
tog han sig en klunk ur slefven, men än var den för
mycket och än för litet söt, än för svag och än för
stark, och allt detta måste på ett förståndigt sätt
sammanjemkas. Likväl försummade den hedersmannen ej
att allt emellanåt göra en titt utåt vägen, derifrån
skräddaren väntades. Någon sådan sågs emellertid ännu
icke till; men detta oaktadt misströstade icke sektern
om dennes slutliga ankomst. Ju mer han smuttade på
punschen, desto starkare blef hans förhoppning, att
mäster »Snitt» snart skulle blifva synlig. Men detta
dock endast till en tid; ty när klockan slagit två
och den ödesdigra tretimman med hvarje ögonblick kom
allt närmare, då började hans förtröstan vackla
och slutligen öfvergå nästan till förtviflan.
Detta skedde, när klockan slagit tre qvart till tre.

»Anfäkta och besitta!» ropade han då, kastade
punschslefven ifrån sig och tog sig med båda
händerna i håret. »Om den bofven nu också kommer i
nästa minut, så hinner jag ändå inte blifva klädd,
tilldess gästerna anlända. -- Tyst, nu åker det derute
-- det måtte väl vara han!»

Men det var icke han; det var i stället ett par
främmande, som kommo. De skulle lyckligtvis icke in i
det rummet, der han befann sig, men för säkerhetens
skull sprang han bort till dörren och riglade
den. Derpå rusade han fram till en chiffonier och
började plocka upp alla behöfliga linnepersedlar.

Med stigande ångest iklädde sig den stackars
brudgummen nu allt, hvad som af detta slag borde för
tillfället begagnas, och var redan beredd på att få
låta viga sig i bonjour, då ändtligen den så länge
efterlängtade skräddaren kom. Samtidigt med denne
infunno sig nästan alla de öfriga bröllopsgästerna,
och nu gällde det att skynda sig. Den konsterfarne
skräddarmästaren hjelpte sjelf sin vän tillrätta,
och så stod denne snart i en skinande ny svart drägt,
färdig att inträda till gästerna. Dessa voro, förutom
alla de personer med hvilka vi redan i prestgården
gjort bekantskap (undantagande prostinnan, som var
illamående), brudens båda bröder, en sergeant och
en gästgifvare Svanbom, samt några andra aflägsnare
slägtingar -- på brudgummens sida funnos inga sådane --,
vidare klockaren, kyrkovärden och nämdemannen, med
flera mindre framstående personer från församligen,
hvilka dock alla antingen redan voro sekterns klienter
eller som sådana eftersöktes, samt slutligen från
staden den så efterlängtade skräddarmästaren, äfvensom
den köpman, hos hvilken sektern i Jönköping hade sin
handel, jemte dennes båda »bodherrar», ett par riktigt
fiffiga pojkar med brändt hår och glacéhandskar.

Alla voro församlade i bröllopssalen -- alla utom bruden.

»Hon kläder sig bra långsamt», hviskade en af sällskapet.

»Det syns, att hon inte är van att stå brud», anmärkte
ett af bodlejonen.

»Men är hon då inte färdig snart?» frågade fanjunkaren
den äldre af hennes bröder, gästgifvaren.

Fanjunkaren var berättigad att göra en sådan fråga,
ty han skulle vid detta högtidliga tillfälle fungera
som brudens fader.

»Var god och hör efter, om hon inte kommer snart!»
tillade han med någon otålighet; ty han såg, att
sjelfva den foglige prosten, som skulle förrätta
vigseln, då och då kastade spejande blickar mot
salsdörrarne.

Den sålunda tilltalade gick nu att höra efter,
om hans syster snart kunde blifva synlig för de
väntande, och, vägledd af en piga, gjorde han en rond
ikring hela huset samt kom slutligen till ett rum,
der den sökta anträffades. Men i hvad skick fann
han henne här? Jo, i ett nästan redlöst; hon låg
nämligen på en soffa, försänkt i djup sömn, -- ja,
så djup, att man måste rätt grundligt skaka henne,
för att få henne vaken. När detta ändtligen lyckats,
rusade hon häftigt upp och frågade, hvarför hon icke
fick ligga i fred, men blef omsider af brodern bragt
till så pass mycken besinning, att hon började förstå,
hvad här var fråga om.

»Se här», sade brodern och bar fram ett handfat med
vatten till henne, »doppa ned hufvudet, så blir du
snart kry igen.»

Mamsell Charlotte följde detta kloka råd; men medan
hon så afkylde sitt rödbrusiga ansigte, observerade
herr Svanbom, att under en stol invid soffan stod en
tom butelj.

Det var samma portvinsbutelj, som bruden tagit med
sig, då hon på förmiddagen från kontoret gick upp på
sitt rum.

Den krångliga toaletten nådde sin fullbordan, och
der stod nu bruden, utstyrd i svart sidenklädning
med korta ärmar och urringadt lif, men från nacken
föll den i kronan instuckna hvita slöjan ända nedom
fötterna, så att den släpade på golfvet, då hon gick.

Nu kom fanjunkaren och tog hand om henne, och så bar
det i väg till nedra våningen. Det gick så fort,
att den hurtige krigaren knappast kunde följa med
och så när hade fallit 
hufvudstupa utför trappan, emedan bruden, enligt hvad han 
sedan påstod, tog denna i hela dess längd i två steg.

»Ändtligen dagas det», sade länsmannen halfhögt, då 
dagens drottning vid sidan af fanjunkaren inträdde i salen.

Prosten stod redan med handboken i hand och 
brudgummen i hans närhet. Gubben Lundberg tog sig riktigt bra 
ut i dag, der han stod så ny och fin, med stolthet betraktad 
af den store »mästaren» från staden, och med knappast ett 
grått strå i det mörka håret. Ja, han såg riktigt »rar» ut; 
och i samma ögonblick som bruden nu fick ögonen på honom, 
slet hon sig genast lös från sin ledsagares arm och rusade, 
utan att se till höger eller venster, fram till sin blifvande 
make, fattade honom om halsen och kysste honom häftigt; 
dock icke mer än en gång, ehuru hon hade haft god lust 
dertill, ty hennes äldre broder fattade henne genast i armen 
och bragte henne sålunda till någorlunda sans igen, så att hon 
lemnade sitt offer och i stället tafatt helsade de församlade.

Nu börjades vigseln. När de båda kontrahenterna skulle 
afgifva sitt löfte, verkställdes detta af brudgummen med helt 
låg röst, men deremot med så mycket högljuddare af bruden. 
När hon uttalade de orden: »Jag Charlotte Svanbom tager 
dig Carl Olof Lundberg till min äkta make o. s. v.», gjorde 
hon detta med ett sådant eftertryck och en så löjlig gest med 
handen, att hela bröllopsskaran dervid höll på att utbrista i skratt.

Icke blott den finkänslige prosten, utan äfven brudgummen, 
var under hela ceremonien högst besvärad af brudens 
beteende, och när akten var slut, skyndade derföre den 
sednare att vända sig ifrån henne, för den händelse hon ännu en 
gång skulle vilja i hela allmänhetens åsyn öfverhopa honom 
med sina ömhetsbetygelser.

Det såg också verkligen ut, som om hon hade ämnat göra detta; men då 
hon fann, att hinder mötte, rusade hon i stället fram och fattade hans 
arm samt utropade, i det hon hårdt tryckte denna intill sig:

»Nu är du min, Lundberg!»

Brudgummen mottog detta känsloutbrott med mycket lugn, 
men önskade inom sig, att hans »skatt», åtminstone för 
tillfället, varit så långt borta, som pepparn växer, enär han allt 
för väl märkte, huru större delen af bröllopsgästerna borta 
vid fönstren stodo och skrattade i mjugg åt henne.

Men nu kringburos förfriskningar.

Man bildade här och der i salen små grupper, allt efter 
som sympati eller beräkning drog den ene till den andre, och 
så blef der en rätt liflig stämning i laget.

Prosten samspråkade en stund med löjtnant Lejonhjerta 
om Stockholm och hans vistande der.

»Har du nu alldeles slutat din kurs vid Marieberg, kära 
Carl?» frågade han.

»Ja, det har jag, och jag kan nu berätta farbror, att jag 
just med gårdagens post fått den glada underrättelsen, att jag 
i nästa vecka kommer ur underlöjtnantsgraden och att jag till 
hösten kan blifva antagen till informationsofficer vid Marieberg.»

»Åh, det låter höra sig -- lycka till, min unge vän, det 
riktigt gläder mig!» sade prosten och klappade den 
förhoppningsfulle unge mannen vänligt på axeln. 

På något afstånd från dessa två såg man länsmannen stå 
inbegripen i samtal med en af de mest framstående 
bondgubbarne. Här talades det om årsväxten, om kreaturspriserna 
och skatterna med mera sådant, som kunde intressera »kära  
far», hvilken kommissarien tycktes vara särdeles mån om att vinna. 

»Det är riktigt trefligt att få språka med så der klokt 
folk», sade han till gubben; »jag tycker, vi kunde oftare 
träffas. Kom till mig, om det är något, som fader Lars 
behöfver hafva uträttadt -- jag skall visst inte vara obillig i 
mina pretentioner.»

Till en annan af sockenborna, också en danneman, sade 
han halfhviskande så här:

»Oss emellan sagdt, tycker jag, att fader Nils lika gerna 
kunde taga mig till hjelpreda, som sektern. Han är nog i 
och för sig en bra karl, men fader Nils ser sjelf, hurudan 
hustru han fått, och en sådan vänder bara upp och ned på 
hela huset.»

Sekter Lundberg satt emellertid borta i ett soffhörn hos 
bruden, som högst ogerna ville släppa honom ifrån sig; men 
när han från sin vrå observerade, huru länsmannen så der 
gick ikring och tydligen sökte ställa sig in hos hans egna 
»gubbar», slet han sig slutligen lös och gick att sjelf bevaka 
sina fördelar.

Bruden lemnade äfven strax derpå sin plats och gick bort 
till flickorna, som för tillfället slagit sig ned i en annan del 
af salen, der de unga bodlejonen visade sig charmanta, pratande 
om väder och vind, om kaffepriser och baler, om ångbåtsresor 
och sidentyger m. m., »som ej så noga kan specificeras».

Två af de unga damerna i sällskapet tillhörde ej för tillfället 
denna krets, och dessa voro länsmannens Karin och Hanna Haborg, 
med hvilka assessor Lejonhjerta och magister Nådenson gifvit 
sig i tal. De båda flickorna visade sig mycket intresserade af 
hvad herrarne hade att säga; dock såg man emellanåt, huru 
än den ena, än den andra af dem lät blicken glida hän till den 
plats, der löjtnanten stod. Men nu kom bruden fram till de 
andra flickorna, och då hon tyckte dessa ej voro nog lifvade, 
sade hon dem följande uppmuntrande ord:

»Var' inte ledsna, ni, flickor! I dag är det jag, som står 
brud, men det blir nog er tur också en gång. -- Men vänta 
litet! snart kommer musiken, och då skall det blifva annat 
leben utaf.»

Några minuter senare anlände mycket riktigt de utlofvade 
tonkonstnärerna, ett par hurtiga drängar, af hvilka den ene 
spelade fiol och den andre blåste klarinett.

Och nu blef det verkligen annat lif utaf. Både gamla 
och unga redde sig till dans, och sjelfva fanjunkaren, som nyss 
för klockaren, nämdemannen och kyrkovärden stått och berättat 
om åtskilliga sina »bragder», visade sig härvid synnerligen 
intresserad, oaktadt det kunde tyckas, att dansen skulle vara 
något besvärande för en så pass korpulent person, som han. 

Kronan dansades af bruden och Karin fick den. 
Derefter spelades det upp en vals, och då blef det riktigt lifligt 
i bröllopssalen. Fanjunkaren hade faderligt slutit bruden i sina 
armar och svängde i väg med henne, så att golftiljorna sakta 
suckade under deras fötter. Han beskref, lik en planet, en 
eliptisk bana och styrde i den riktningen regelbundet sin kosa. 

Frövi.
(Tillhör art. "En sommarutflykt".)

Det gick till en början alldeles förträffligt -- men hvem
kan väl beräkna, hvad som komma skall? Inom samma rymd, som 

han, sväfvade de båda bodherrarne från staden, hvilka
i dag uppträdt som ett par kometer på landsbygdens
himmel, och dessa dansade på ett mera konstmessigt,
men för de oinvigdas ögon mindre reguliert sätt, --
än framåt, än baklänges, allt efter som det bar till
och de kunde med sina damer, Karin och en af hennes
systrar, komma öfverens. Så hände då, att dessa
mer rörliga kroppar plötsligen sammanstötte med de
mer oviga, fanjunkaren och bruden, och det med den
påföljd, att sistnämda par kom alldeles ur sin bana
och föll handlöst till golfvet.

Jernvägsbron öfver Frövi-ån.
(Tillhör art. "En sommarutflykt".)

Någon villervalla uppstod härvid, och då de båda
kavaljererna, som dertill varit vållande, i stället
för att bedja om ursäkt, blott skrattade åt saken,
tog fanjunkaren humör och förklarade, att sådana der
»pepparkadetter», som inte hade lärt sig folkvett,
gerna kunde hålla sig hemma vid disken.

De unga lejonen, som tyckte, att detta gick
deras ära för nära, började häremot opponera sig,
men blefvo snart afbrutna af sin principal, som
skyndade fram och tillhviskade dem, att de skulle
hålla sig stilla. »Kommer ni inte ihåg, att det är
våra kunder?» var ett af de mest bevekande skälen,
han hade att anföra. Den kloke köpmannen begagnade
härvid också tillfället, att förelägga sina biträden,
att de icke borde uppbjuda mamsellerna ensamt, utan
äfven bonddöttrarne, och visa sig vara riktigt artiga
mot både dem och deras mödrar.

»Sådant rikt bondfolk förbrukar mycket kaffe och
socker», erinrade han. 

»Ett sådant 'äfventyr' har jag, min själ, aldrig varit ute för», 
menade fanjunkaren, der han stod och med näsduken slog
dammet af sina kläder.

Men han var icke den ende, som denna afton råkade ut 
för äfventyr; äfven adjunkten skulle sådant vederfaras.

Då nämligen en ny vals spelades upp, gick magistern
med så hastiga steg, som hans embetsvärdighet kunde
tillåta, fram till den plats, der unga Hanna satt. Han
ville bjuda upp henne och bugade sig derföre riktigt
sirligt för prostens dotter, men hade ännu icke hunnit
öppna sin mun till ett ord, då plötsligen ett doft
buller hördes på afstånd.

»Åskan! kan det vara åskan som går?» framstammade
Nådenson, som alltid hyste en panisk fruktan för
detta naturfenomen.

»Ja, det tror jag visst, att det är», svarade Hanna.

I samma ögonblick närmade sig Carl Lejonhjerta,
och innan presten ännu kommit sig för att vidare
yttra ett ord, hade den förre bjudit upp Hanna. Strax
derpå ilade de båda barndomsvännerna bort i valsens
ystra lek.

Då musiken åter tystnade, såg man ute på gården
mycket folk samladt, som önskade att få se bruden. I
anledning häraf slogos salsdörrarne på vid gafvel,
och hopen strömmade in i
förstugan, ja en del ända in i bröllopssalen. Vid
detta tillfälle passade också kommissariens »Fylax»
på och trängde sig in, men blef genast observerad
och af husbonden sjelf åter utvisad.

Medan detta pågick och gästerna dels åsågo länsmannens
jagt efter hunden, dels hade sin uppmärksamhet
fästad vid folket och brudparet, smögo kommissariens
begge söner oförmärkt ikring och drucko ur alla de
halftömda glas de i hast kunde öfverkomma, hvarefter
de, belåtna med att äfven i sin mån hafva verkat
något, åter blandade sig i hopen.

Hanna hade efter valsens slut gått in i ett af
smårummen, för att läska sig med ett glas limonad, och
befann sig der för några ögonblick helt allena. Det är
ej så alldeles afgjordt, om vår unge löjtnant af detta
skäl eller blott en ren slump också kom att begifva
sig dit in; nog af -- just som Hanna der skulle slå sig
ned i en emma, stod den glade martissonen vid hennes
sida. En lätt rodnad öfverfor härvid hennes kinder,
men okonstlad som hon var, sprang hon ej på dörren,
som mången annan flicka i hennes ställe skulle hafva
gjort, utan tog med sin limonad plats, der hon ämnat.

»Tack, Hanna, för den här valsen!» sade Carl och
satte sig på en stol, som stod tätt utmed emman. »Jag
har aldrig i mitt lif fått en sådan vals förr.»

Hon slog ned ögonen och rodnade på nytt.

»Mins Hanna, när vi foro öfver Attarpsmon för några
veckor sedan?»

»Ja, det mins jag mycket väl«, svarade hon och ej utan
en viss förlägenhet, då hon i det samma erinrade sig,
att Carl under sagde skogsfärd kysst hennes hand.

»Kommer Hanna ihåg, att jag då sjöng en gammal,
mycket gammal visa?»

»Ja, det har jag heller inte glömt.»

»Nu har jag i stället en alldeles ny sådan», fortfor
Carl och drog ur sin ena handske fram ett litet
hopviket papper; »skulle det roa Hanna att se den?»

»Tackar så mycket!» svarade hon och mottog papperet
ur hans hand. Derefter vek hon upp det och läste följande:

   »Till barndomsvännen.

   "Jag mins dig från min barndomstid,
   Som om det vore nu,
   Som vårens dag, så ren och blid,
   Du log emot mig, du.
   Hur kunde jag förgäta dig,
   Du blomma på min stig!

   "Men kom en mulen stund ibland --
   Om blott på mig du såg
   Och vänligt räckte mig din hand,
   Strax ljusnade min håg;
   Men mörkt var allt förutan dig,
   Du stjerna på min stig!

   "Hvarthelst du vill jag kosan styr,
   Blott mildt du mot mig ler;
   Men om en dag du från mig flyr
   Och här ej dväljes mer,
   Med själens blick jag skådar dig,
   Du engel på min stig!"

När Hanna slutat läsningen, slog hon upp sina vackra 
ögon och mötte dervid barndomsvännens. Ingen af dem yttrade 
ett ord, men i nästa ögonblick hvilade hennes hand i hans. 
Åter ett ögonblick, och han tryckte denna hand med värma 
mellan sina.

»Hanna!» hviskade han med en innerlighet, som i hennes 
unga hjerta ingöt en ljuf, men tillika oroväckande känsla, och 
med återhållen andedrägt lyssnade hon till hvad han vidare 
skulle säga.

Men något mer ord kom denna gång icke att yttras, ty 
just nu hördes från salen fruntimmerssteg närma sig, och strax 
derpå blef mamsell Karin synlig. Då hon steg in i rummet, 
satt löjtnanten åter på behörigt afstånd från Hanna och 
framkastade några ord om åskvädret, som började komma allt 
närmare och närmare.

(Forts.)



En sommarutflykt. 

II.

Frövi.

Vi hade tillbringat ett par angenäma dagar på 
Hinseberg, hvars läge och herrliga omgifning gjort ett 
mäktigt intryck på vår artist, som alldeles icke syntes böjd 
att lemna denna ort, der naturen så rikligt slösat med sina 
gåfvor. Af denna grund och med Familj-Journalen för mina 
ögon gjorde jag alldeles ingen svårighet att stanna ännu ett par 
dagar, för att följa min vän till det närbelägna Frövi, 
lydande under Hinseberg och omtaladt såsom särdeles naturskönt. 
Frövi ligger så nära Hinseberg, att vi blefvo fortfarande 
gäster på det sednare stället, derifrån vi gjorde våra små 
utflykter till det förra. Promenaden går öfver den i vår lilla 
uppsats om Hinseberg nämda bron öfver sjön Wäringen, förbi 
Frövi jernvägsstation på Köping--Hult-jernbanan, hvarefter 
vägen sträcker sig förbi jernvägsbron (se illustrationen, sid. 365) 
och helt nära stranden af Frövi-ån, som nedanom fallen slingrar 
sig mellan vacker löfskog (se illustrationen, sid. 368) och 
derefter nedanom jernvägsbron utfaller i nordligaste hörnet 
af Wäringen. Afståndet från Hinseberg är icke fullt en fjerdedels 
mil.

Vår artige värd och Hinsebergshuset i öfrigt följde oss 
till Frövi, för att introducera oss hos arrendatorn på stället, 
herr W. Askergren. Vi instufvade oss, nio personer, på en 
vurstvagn, dragen af ystra hästar, och färden anträddes. 
Ryttmästare H. och häradshöfding T. höllo målron vid makt, 
under det de öfrige voro sysselsatta med att göra oss förtrogna 
med omgifningen. Vi stannade vid en krökning af landsvägen 
och beundrade det vackra parti, vi sågo framför oss, med 
hufvudbyggningen vid Frövi i fonden, vi stego ur åkdonet och 
betraktade jernvägsbrons byggnad och slutligen fingo vi sigte 
på vår artist, som försvunnit ifrån oss; han stod redan vid 
stranden af ån och gjorde utkast till teckningen öfver bron. 
Ankomne till Frövi, mottogos vi af hr Askergen, förfriskades 
med »de glada behofven» och promenerade omkring, för att 
bese bruket, utsigterna och omgifningen. Från ett fönster i 
hufvudbyggnadens öfra våning öppnade sig en den herrligaste 
utsigt öfver det af Frövi-ån genombrutna närmaste vackra 
landskapet, jernvägsbron, sjön Wäringen och längst i fonden det 
på höjden liggande ståtliga Hinseberg.

Den större utsigt öfver Frövi-ån, som vi här (sid. 368) 
meddela, är tagen från en bro öfver det 30 fot höga fallet mellan 
hufvudbyggnaden och det å högra sidan belägna bruket. Tecknaren 
hade placerat sig midt på bron oeh såg till den grad 
allvarlig och högtidlig ut, att vi andre funno för godt att icke 
störa honom, åtminstone förr än första utkastet var gjordt. 
Vi togo under tiden en öfversigt af bruket och gjorde en 
flygtig bekantskap med dess trägna arbetare, lustiga figurer, 
för den starka hettans skull iklädda det minsta möjliga, 
nämligen fotsida skjortor, förskinn, träskor och svarta hattar med 
stora brätten -- dertill inskränkte sig hela kostymen. Smidet, 
uppgående till c:a 10,000 centner, drifves vid tvenne franch-comté-härdar 
och vällugn, hvarjemte bruket har två räckhamrar och 
en smälthammare, qvarn, såg m. m. Från industriel synpunkt 
synes Frövi, genom sin outtömliga vattentillgång och sitt 
fördelaktiga läge, med daglig kommunikation med Stockholm och 
Göteborg, invid jernvägsstation, der de trenne jernbanorna 
Köping--Hult, Nora och nu under byggnad varande 
Frövi--Ludvika sammanträffa, hafva för sig den vackraste framtid. 
Det skall säkerligen icke dröja länge, innan företagsamheten 
och kapitalstyrkan taga fasta på denna plats för omfattande 
industriella anläggningar, deribland valsverk för räls och 
hjulringar torde blifva det första. Dess centrala läge jemte 
andra stora fördelar anvisa Frövi såsom otvifvelaktigt den mest 
gynnande plats för anläggandet af en större jernförädlingsverkstad. 
Frövi är beläget på ett afstånd af 3 mil från Örebro, 
2 mil från Linde, 3 mil från Nora och 3 1/4 mil från Arboga. 

Vår artist bibehöll orubblig sin plats på bron, när vi 
återkommo, och jag beklagar, att jag ej kan lemna mer än en 
skrifven teckning af hvad vi redan på något afstånd sågo. Han 
hade intagit en konstnärlig position och hade för den 
brännande solens skull ett jättelikt paraply spändt öfver sig; 
portfölj och papper i ordning, pennan i verksamhet. Tjugo steg 
ifrån honom stodo tvenne kor, som syntes gripna af förvåning, 
men saknade mod att gå honom förbi, vid brons undra ända 
några små barn, som kastade stenar i fallet, det brusande 
vattnet vid hans fötter och en ram af lummiga löfträd, -- 
skulle ej också detta kunna utgöra motiv till en tafla? -- För 
den dagen var arbetet afslutadt och vi återvände till middagen 
på Hinseberg. Oaktadt vädret var det allra herrligaste, blef 
eftermiddagen af oss betraktad såsom en regnvädersdag. Papper 
och annotationer lades å sido, och eftermiddagen tillbragtes 
med kägelslagning, målskjutning m. m. Men redan tidigt 
påföljande morgon följdes vi åter till Frövi, denna gång till fots. 
Vi uppehöllo oss en stund vid stationen och betraktade den 
lifliga verksamhet, der rådde redan tidigt på morgonen. 
Passagerare-tåget från Örebro hade nyss anländt, ett par godsvagnar 
med tackjern höllo på att lossas, några andra lastades med ved, 
för att afsändas till Örebro på eftermiddagen, planen intill stationshuset 
hvimlade af formän, och allt vittnade om, att här på orten 
är rörelse, som lofvar blifva ännu större. Just i det ögonblick vi 
ämnade fortsätta vår vandring, inrycker en sqvadron af 
lifregementets husarer på stationsgården, ståtliga karlar allesammans 
med präktiga hästar. Nyfikna som sannskyldiga stockholmare 
underläto vi naturligtvis ej att underrätta oss om, hvarthän truppen 
skulle taga vägen, och upplystes vi om, att hela regementet 
skulle samlas utefter jernvägslinien, för att med extratåg afgå 
till regementsmötet på Axevalla. Ehuru vårt land nu i många 
år varit välsignadt med jernvägar, lärer detta hafva varit första 
gången, som regemente fått begagna bantåg till mötesplatsen, 
oaktadt sådan transport faller sig vida billigare, än de långa 
och besvärliga marscherna.

Helt nära åns utmynnande i Wäringen är jernvägsbron 
slagen öfver ån. Denna bro, så väl som flera öfriga å 
Köping--Hult-jernbanan, är konstruerad af engelske jernvägsingeniören 
Watson, har sjuttio fots spännvidd, och dess landfästen, af huggen 
sten, hafva trettioåtta fots höjd, tjugotre fots längd och en 
bredd af trettiofyra fot, hvilken sålunda är tillräcklig, i 
händelse banan i en framtid i denna trakt skulle behöfvas 
dubbelspårig. Omkring trettio fot nedanom denna bro löper 

landsvägen med sin körbro. Om man just i det ögonblick bantåget 
från Örebro passerar jernvägsbron kastar en blick till venster, 
har man framför sig den täcka belägenheten af Frövi, hvars 
hvita hufvudbyggnad ligger inbäddad i en yppig löfskog ofvan 
den vackra Fröviån.

*

Hinseberg är en mycket gammal egendom, känd redan 
på 1400-talet, då gården ägdes af en Mats Pedersson, 
stamfader till den under n:o 41 på svenska riddarhuset 
introducerade Hinsebergsslägten. Denne Pederssons efterkommande 
i rätt nedstigande sex led innehade sedermera egendomen, 
hvilken med den sista af dessa, Märta Olofsdotter, kom i hennes 
mans, öfverste-löjtnant Löflings ägo, hvarefter bruksägaren 
J. N. Tersmeden, farfader till nu varande ägaren, köpte Hinseberg. 

Frövi, som i slutet af förra århundradet tillhörde en 
friherre Fock, inköptes år 1792 af samme J. N. Tersmeden 
och har derefter i likhet med Hinseberg gått i arf till den nu 
varande ägaren.

K. T-n.



Tåren.

Skön är tåren, när han faller 
Såsom dagg på likars smärta, 
När han flödar ifrån källan 
Af ett ömt och känsligt hjerta. 

Skön han är, när själen offrar 
Sig åt Gud i sabbatsstunden, 
Då han, lik en himlens perla, 
Droppar ned på altarrunden. 

Skön är tåren, då han glänser 
Under brudens hvita slöja 
Och hon aningsfull på tröskeln 
Af sin faders bo vill dröja. 

Skön han är i mannens öga, 
Då han slits från hemmets nejder, 
Att mot farorna och nöden 
Stå sitt prof i lifvets fejder. 

Skön han är, när syndarn ödmjukt 
Knä för lifvets Herre böjer 
Och, af bönens makter helgad, 
Han sin blick mot ljuset höjer. 

Skön han är i dödens timma, 
Då den fromme lyfter vingen 
Och från villorna och gruset 
Kosan styr mot stjerneringen. 

Tammelin



Capitolium i Washington.

Ehuru icke någon sju kullars stad, såsom Rom, har 
Washington, det nordamerikanska förbundets 
hufvudstad, dock sin capitolinska kulle, från hvilken man 
njuter af utsigten öfver ett landskap, som i skönhet knappast 
öfverträffas af den eviga stadens omgifning. Belägen på venstra 
stranden af Potomac, emellan tvenne små bifloder, East Branch 
i öster och Rock Creek i vester, hvilken sednare skiljer staden 
från Georgtown, höjer sig dess grund vid pass fyratio fot 
öfver strömmen och beherrskas af några täcka kullar, som 
amfiteatraliskt uppstiga mot öster och vester och omsluta ett 
rum, som småningom sluttar mot floden och erbjuder tillfälle 
att med en enda blick öfverskåda de enskilta, blott delvis 
fullbyggda delarne af förbundsstaden. Storartadt i plan och 
anläggning, liknar Washington med sina jätte-avenyer ända 
hittills ett konglomerat af praktbyggnader, villor, trädgårdar, 
fält och halft fullbyggda gator, hvilket allt i midten mot 
vester beherrskas af presidentens hus, i öster af Capitolium, 
hvilka båda äro belägna på en engelsk mils afstånd från 
hvarandra och sins emellan förbindas genom den etthundrasextio 
fot breda Pennsylvania-avenyen.

Stadens mest framstående byggnadsverk är Capitolium, 
som, med sin front riktad mot vester, höjer sig sjutiotvå fot 
öfver strömmen och består af en mittelbyggnad och tvenne 
flyglar, som tillsammans hafva en längd af trehundrafemtiotvå 
fot och i flyglarne ett djup af etthundratjugoen fot. 
Mittelbyggnaden innehåller en rotunda af nittiosex fots diameter och 
lika höjd och krönes af en storartad dôm som höjer sig 
etthundrafyratiofem fot öfver grunden. Flyglarne hafva platta 
dômer. Östra fronten framspringer (med inberäkning af 
förtrappan, som leder till den samma) sextiofem fot och prydes 
af en portik af tjugotvå korintiska pelare, hvilka, trettiotvå 
fot höga, bilda en kolonnad af etthundrasextio fots längd. 
Vestra fronten framträder, med inberäkning af förtrappan, 
åttatiotre fot och är prydd med en tillbakaträdande portik af 
tio pelare. Denna front, ehuru icke på långt när så imposant 
som den östa, skänker åskådaren en den herrligaste utsigt 
öfver Washington och de mest betydande af de offentliga 
byggnaderna. I närheten af vestra ingången till Capitolium 
reser sig ur en vattenbassin ett fyratio fot högt monument af 
marmor, hvilket upprättades af marinofficerarne till minne af 
deras i kriget med Tripoli fallne kamrater, och öfver östra
frontens trappa finnes inom kolonnaden, bland andra konstverk, 
den ädelt utförda Columbi-statyn. Det inre af vestra 
utsprånget omfattar kongressens bibliotek, som räknar 
sextiotusen band. Vid inträdet i rotundan fästes uppmärksamheten 
på de målningar, som smycka dess murar. Der finnas sju 
sådana: Oafhängighetsförklaringen; General Bourgoynes 
underkastelse; Lord Cornwallis underkastelse och Washington 
nedläggande öfverbefälet i Anapolis, -- samtliga af 
Trumbull; vidare: Pilgrimernas inskeppande i Leyden, af 
Weir; Columbi landning, af Vanderlyn, och Poccahontas' dop, 
af Chapman. Rotundan är omgifven af ett betydande antal 
sessionsrum, passager samt kanslirum för presidenten och 
statssekreteraren. Senatens sessionsrum är beläget i andra våningen 
af norra flygeln, hvaraf det emellertid knappast intager halfva 
rummet. Det bildar en halfcirkel af sjutiofem fots längd och 
fyratiofem fots böjd. Ett galleri för åhörare löper kring 
presidentens plats midt emot halfcirkeln, och bakom presidenten, 
midt emot senatorerna, finnes ett galleri af joniska pelare, på 
hvilket referenter och stenografer hafva sina platser. 
Representanternas sal, som befinner sig i södra flygeln, bildar 
äfvenledes en halfcirkel, men är betydligt större, nittiosex fot lång, 
sextio fot hög, och omgifven af tjugofyra korintiska pelare. 
Gallerierna äro inrättade såsom i senatens rum. Öfver talarestolen 
står Frihetens staty, stödd af en örn med utbredda 
vingar, och midt emot denna, omedelbart öfver hufvudingången, en 
Historien föreställande figur, som nedskrifver folkets öden. 
Öfverrätten (Supreme Court) befinner sig under senatens kammare. 

Det stora byggnadsverket, ursprungligen påbörjadt år 
1793, genom vandalism nedbrändt år 1814, å nyo uppbygdt 
och fulländadt år 1828, men sedan dess mycket förändradt, 
kostade intill år 1853 två millioner dollars. Under presidenten 
Fillmore beslöts en utvidgning, omfattande tvenne 
ytterligare flyglar.

Utsigt af Frövi-ån.
(Tillhör art. "En sommarutflykt".)


Capitolium i Washington.
(Se texten å sid. 367.)




Sekter Lundbergs bröllop.

Novell af Maximilian Axelson.

(Forts. och slut fr. sid. 366)

Det led inpå natten. Åskan hade tilltagit i
häftighet, och blixt på blixt genombröt mörkret,
dock hade ovädret ännu icke hunnit till Backebo,
och det var ovisst, om det ens skulle draga sig åt
det hållet. Emellertid blef det tal om att bryta
upp, och flera af bröllopsgästerna började härunder
taga afsked af värdfolket. Men se, det var något,
som detta alls icke ville höra talas om.

»Här får ingen fara hem i afton», menade sektern,
och bruden instämde deruti.

»Här fins plats för alla», återtog Lundberg, »och i
morgon äta vi en liten frukost tillsammans.»

De flesta gästerna gingo in härpå, men
herrarne från staden måste nödvändigt fara hem.

»Vi måste till staden i natt, om det så
regnade trollpackor», sade en af bodherrarne.

»Mycket riktigt», inföll köpmannen, »affärer gå framför allt.»

Äfven prosten förklarade, att han nödvändigt måste
hem, och några minuter derefter körde hans dräng fram
med vagnen.

Men just som han, med dotter och adjunkt, skulle
lemna salen, kom der en karl och bad att få tala med
»vördig prosten». Det var fråga om sockenbud till
mannens hustru, som låg »rent för döden». Magister
Nådenson blef härvid helt ängslig till mods,
emedan det nu troligen blefve hans lott att midt
under det annalkande ovädret begifva sig ut på den
obehagliga förrättningen. Men prosten, som kände
hans ohjelpliga fruktan för åskan, befriade honom
härifrån, i det han förklarade sig villig att sjelf
begifva sig till den döende. Då emellertid stället
låg tre fjerdingsväg derifrån och i alldeles motsatt
riktning mot prostgården, så blef i och med det samma
äfven bestämdt, att Hanna och magistern kunde stanna
qvar, dock med det vilkor, att den förra ej fick
dansa mer än en dans till. Dermed for prosten, och
när den medgifna dansen var förbi, blefvo samtliga
gästerna förda till de rum, som för dem blifvit
iordningställda.

I öfra våningen stodo två rum i beredskap för
prosten och Hanna, ett par rum för länsmannen och
hans familj, äfvenså för assessorn, löjtnanten och
fanjunkaren. Magister Nådenson hade blifvit placerad
i nedra våningen, tätt utmed bröllopssalen, och i
samma våning låg äfven brudparet.

*

Åskvädret afstannade åter, och inom kort
slumrade alla gästerna. Alla hade lugnt hängifvit
sig åt hvilan, alla utom en. Denne ende var
Nådenson. Magistern var icke rädd endast för åskan,
utan äfven för mycket annat, som t. ex. tjufvar. För
att vara fullt förvissad om, att någon sådan ej smugit
sig in i hans rum, tog han ljuset och lyste i hvarje
vrå, öppnade kakelugnsdörren och lyste dit in samt
tog slutligen sin käpp och slog under sängen. Här
fanns ingen gömd.

Men nu fick han sigte på en liten tapetdörr, som
han till en början ej hade bemärkt och hvilken
ledde till ett kontor eller skrubb. Denna måste
också undersökas. Med ljuset framför sig gick han
försigtigt ditin, men såg der intet annat än en
hop skräp på golfvet. Det fanns också ett fönster
der inne, som vette åt trädgården -- månne det var
riktigt stängdt? -- Han undersökte och fann, att
det stod något på glänt och icke ens kunde stängas,
emedan ramen slagit sig. Det var en 
obehaglig upptäckt, och när han åter kom in i sin
kammare, skyndade han att skjuta en del möbler
framför den lilla tapetdörren. Derefter undersökte
han å nyo sitt rum på samma sätt som förut, för den
händelse att någon möjligen smygit sig dit in, medan
han befann sig i skrubben. Men ej heller vid denna
undersökning påträffades någon, och först nu lade
han sig temmeligen trygg, efter att dock, innan han
släckte ljuset, hafva kastat ytterligare en blick på
barrikaden invid tapetdörren.

*

VI.

 Så tyst är natten. Öfver berg och sjöar 
 Sin slöja skymningen så mystisk breder, 
 Och drömmens engel slumrarn vänligt leder 
 På vandring hän. Lycksalighetens öar 
 Han får besöka så, der ljumma vindar 
 Mildt smekande i trädens kronor susa, 
 -- Der underbara sångers toner brusa 
 Från osedd kör, -- der under gröna lindar 
 Små elfvor sväfva kring i drägter ljusa.

 Ack, skön är drömmens verld, om samvetskvalet
 Ej står som väktare vid hufvudgärden!
 Då slutas snart den sköna himmelsfärden;
 Ty hvad är väl det smygande förtalet
 Och hämden, hatet -- mot den dofva stämma,
 Som, när den höres, blodets lopp kan hämma?
 Dock -- sjelfva brottslingen af samvetsfriden
 En fläkt kan känna på sin heta panna,
 Om drömmens engel vid hans bädd vill stanna
 Och mana bilder fram från oskuldstiden.

 Men säg, hvem slumrar ljufvast utaf alla?
 De två, som svärma endast för hvarandra!
 I myrtenskogen de så sälla vandra,
 Der månens strålar mellan träden falla,
 Att med sitt skimmer deras väg belysa,
 Och vänligt stjernorna emot dem mysa.
 Hvad är för dem all jordens makt och ståt
 När lifvets stig är blott en blomsterstråt! --

Så ungefärligen kände och så drömde de båda
barndomsvännerna, som i den tysta bröllopsgården
hvilade under samma tak. Sköna bilder sågo de under
sin slummer, ty de sågo hvarandra; sälla tyckte de
sig genomlefva en lyckans dag, som aldrig kunde få
ett slut och hvilken betecknade evigheten sjelf,
emedan de ej heller visste, när den hade börjat.

Men en sådan lycksalig ro förunnades icke hvar och en
af dem, som denna natt hvilade här. Åtminstone njöt
icke kommissarien en sådan. Han drömde stundtals
om utmätningar och andra förrättningar, dem en
bondplågare lifligast intresserar sig för,
och han tyckte sig härunder stundom möta knot och
motstånd, men ändå gå som segervinnare ur striden. Det
var visst ingen stilla slummer, om den ock slutligen
medförde ett visst behag -- efter hans sinne.

Ännu en drömmare fanns det här, och det var
fanjunkaren. Åtskilliga scener ur hans »bragdrika» lif
föresväfvade honom, och slutligen kom han äfven att
återupplefva aftonens »äfventyr» med bodherrarne. Dock
gestaltade sig detta nu annorlunda än då. Det var icke
nog med, att de muntra sällarne dansade omkull honom;
de dansade sedermera äfven på honom -- ja, en ordentlig
polska på hans mage och bröst. Slutligen lyckades
han dock skaka dem af sig, men då hoppade de ned 
på golfvet igen och började der dansa på klackarne
ett slags figuré, som såg mycket löjligt ut, men
åstadkom ett förfärligt buller. Det lät slutligen
ungefär som tröskningen på en loge. Men icke nog med,
att de stampade så förskräckligt; de började äfven
stoja och skrika, så att ingen annan än de kunde
höras i salen. Då tog fanjunkarens tålamod slut.

»Skäms ni inte, era galgfåglar!» ropade han med
sin starkaste kommandoröst, »Håll genast upp med
stampningen!»

Men genom detta rop väckte han sig sjelf och for
hastigt upp i bädden samt började gnida sina ögon,
för att blifva riktigt fullvaken; ty han hörde
fortfarande det buller och det skrik, som han nyss
i drömmen förnummit. Detta var således icke blott en
dröm, det var äfven någon verklighet derunder.

»Hör, hur det bultar och hur det skriker!» sade
fanjunkaren, hviken såsom en gammal militär snart
hade skakat sömnen af sig. »Kanske det är bruden,
som fått delirium -- hon drack betydligt med punsch
frampå qvällen och tog både halfvan och tersen vid
bordet. Det är ju nästan midt under mitt rum -- det är
bestämdt hon! Kanske Lundberg ger henne en kristlig
husaga der nere.»

Bullret blef emellertid ännu häftigare än
förut. »Tänk, om det skulle vara inbrottstjufvar!»
sade vår krigare och sprang upp och kastade på sig
kläderna. Hans värja låg på en stol bredvid uniformen,
och väpnad med denna klinga, som ännu aldrig färgats
af blod, skyndade han ut i den långa korridor, å
hvars båda sidor öfra våningens gästrum voro belägna.

Fanjunkaren var ej den ende af bröllopsgästerna, som
af det märkvärdiga bullret blifvit störd i sin nattro;
de hade allesamman blifvit väckta; och just som mannen
med värjan kom ut i korridoren, öppnades der dörrar
till höger och venster och hördes flera röster utropa:
»Hvad står på? Hvad i Herrans namn är det?»

De flesta förenade sig i fanjunkarens första åsigt,
att det var bruden, som ställt till något spektakel;
men kommissarien, som hade finare öron än alla de
andra, opponerade sig bestämdt deremot och trodde,
att det var rånare, som kommit i huset. Han hade
derföre också tagit sin pistol i handen -- han förde
alltid en sådan med sig, hvart han for, emedan
»det fanns så mycket elakt folk ute på vägar och
stigar», och gick med detta vapen manhaftigt fram
åt nedra våningen. Efter honom kommo fanjunkaren
och löjtnanten (assessorn hade stannat qvar på
sitt rum) samt efter dem, på några stegs afstånd,
ett af fruntimren, nämligen mamsell Karin.

»Ack, herre Gud, bevara oss väl!» klagade hon i en
ängslig ton.

»Tyst der borta», sade kommissarien med dämpad röst
»de kunna annars undkomma!»

Så gick nu tåget helt sakta utför trappan. Nedkommen i
bottenvåningen, fick den lilla truppen en förstärkning
af andra husets invånare. Och se, här hade man ju
bruden sjelf! Klädd i half kostym och med en nattlampa
i ena handen samt en stor damborste i den andra,
kom hon utrusande i förstugan, och i hennes spår,
men mera makligt och försigtigt, gick sekter Lundberg
sjelf i tofflor och nattrock.

»Det är i magisterns rum!» sade bruden och pekade, som
om hon haft en kommandostaf i handen, med damborsten
mot en dörr längre fram i förstugan.

Det afgörande ögonblicket var nära. Kommissarien
sprang med pistolen i venstra handen fram till dörren,
som befanns stängd och utan nyckel i låset.

»Fins någon nyckel, som går till den här?» hviskade
han till bruden.

»Ja, det fins», svarade hon, sprang derpå in i sitt
rum och kom strax tillbaka med en nyckel, den hon
sjelf gick fram och satte i magisterns dörr. I nästa
ögonblick slogs denna af kommissarien på vid gafvel,
och kronans tjenare utropade med en förfärande stämma:

»Stanna, banditer!»

Men när nu bruden kom med lampan fram till dörren,
såg man alls icke till några banditer. Der fanns
inne i gästrummet ingen annan mensklig varelse,
än magister Nådenson.
Denne stod i blotta linnet midt på golfvet och höll
med båda händerna fast i en stol, den han, så fort
han förmådde, med all kraft stötte emot golfvet,
medan han då och då uppgaf ett rop, som varierade
mellan »tjufvar» och »hjelp», och allt detta med
en sådan ifver, att han till en början ej märkte,
att hans rum blifvit öppnadt och att han af andra
personer beskådades.

»Han har blifvit galen», sade kommissarien till dem,
som stodo i förstugan. »Man måste noga bevaka honom.»

Vid ljudet af denna röst kom Nådenson ändtligen
till någon besinning igen; och när han nu fick se
länsmannen, satte han stolen ifrån sig och utropade
med matt röst: »tjufvar -- der!» samt pekade mot
tapetdörren, som ledde till skrubben. Derpå gick han
med vacklande steg till sin bädd, kröp ned och drog
täcket öfver hufvudet, torkade ångestsvetten ur pannan
och afvaktade, visserligen något lugnare än förut,
men ändock med spänd väntan, sin slutliga befrielse
från de förmodade bofvarne.

Kommissarien och fanjunkaren kastade hastigt undan
möblerna, som magistern uppstaplat framför dörren,
och den förre tog ur brudens hand lampan och gick
med denna in i skrubben.

Icke heller der sågs någon mensklig varelse till,
men i det samma kommissarien steg ditin, kom hans hund
Fylax ödmjukt framkrypande mot sin herre. Det var han,
som var den sannskyldige inbrottstjufven. Utestängd
på qvällen, hade han, när nattkylan började kännas
något skarp, gått och sett sig om efter någon lämplig
sofplats och derunder kommit till det förut omtalade,
ostängda fönstret till skrubben. Han försökte ett
hopp dit in; men detta verkställdes så klumpigt, att
han visserligen lyckades komma in i skrubben, men med
det samma också slog ut fönsterrutorna och för öfrigt
åstadkom så mycket buller, då han kom ned ibland allt
skräpet derinne, att magistern nödvändigt måste vakna
dervid. Denne trodde naturligtvis strax, att det var
tjufvar, och då han i, nästa ögonblick äfven tyckte
sig förnimma något buller ute i förstugan, vågade
han ej lemna rummet, utan tillgrep i sin ångest den
utväg att få hjelp, som här blifvit beskrifven.

Så fick detta äfventyr sin upplösning. De flesta af
bröllopsgästerna skrattade rätt hjertligt deråt, men
ett par af dem blefvo litet smått förargade. Dessa
voro länsmannen och fanjunkaren, hvilka onödigtvis
uppträdt beväpnade, och derföre nu med pistolen och
värjan smögo sig upp till sina rum.

»Presten är galen!» förklarade kommissarien, under
det de tillsammans gingo uppför trappan.

»Visst är han det», sade fanjunkaren; »maken till
äfventyr har jag aldrig upplefvat.»

Efter dem gick löjtnanten upp till sitt rum och tog
dervid i förbigående god natt af bruden och Karin,
som stodo qvar och pratade i förstugan. Han var för
tillfället i en mycket munter sinnesstämning och gick
småskrattande uppför trappan.

Han kom till sin dörr, öppnade den och steg in i
rummet. Men som han kommit inom tröskeln tvärstannade
han, emedan han i den halfdunkla natten såg en qvinlig
varelse framför sig.

»Är det pappa?» frågade en mild, ljuf stämma.

Det var Hanna, och vår unge man hade således tagit
miste om dörr, hvilket var lätt gjordt på ett ställe,
der man förut aldrig varit.

»Nej, det är Carl!» svarade han.

»För Gud skull, säg, är det någon fara å färde?»
frågade hon.

»Nej, det är bara magister Nådenson, som har blifvit
skrämd af en hund, som hoppat in genom fönstret. Men
det var inte för att berätta det, som jag kommit hit;
-- jag har tagit miste om dörr och ber så mycket om
ursäkt -- god natt!»

Dermed öppnade Lejonhjerta åter dörren för att gå,
men då han i det samma tydligen hörde ljudet af steg
ute i korridoren, tillslöt han den åter, af fruktan,
att det måhända kunde gifva anledning till förtal,
ifall någon fick se honom komma utur Hannas rum.

»För Gud skull, Carl, gå!» stammade hon.

»Jag vågar inte för Hannas egen skull», hviskade han
tillbaka, »här gick någon i korridoren, och jag var
rädd att man kunde få något att säga.

»Herre Gud, tänk, om pappa skulle komma!»

»Hanna», sade Carl och fattade hennes hand, den hon
ej drog tillbaka, »svara mig uppriktigt på en fråga!»

Något svar hann ej att afgifvas; ty just i detta
ögonblick öppnades dörren åt korridoren.

Då löjtnanten nyss af misstag steg in i Hanna Haborgs
rum, hade detta blifvit observeradt af mamsell
Karin, som strax efter honom smugit sig uppför
trappan. Ögonblickligen sprang hon då in till sina
systrar, hvilka likasom hon stigit upp och klädt sig,
och ropade häftigt till dem:

»Kom, flickor, så gå vi in till den stackars Hanna;
jag hörde, hur hon gret inne i sitt rum -- tänk,
hvad hon skall vara förskräckt!»

Medan hon sade detta, tände hon ett ljus och skyndade
derpå genast, i spetsen för de fyra flickorna, till
Hannas kammare.

Deras oförmodade uppträdande der kom Hanna att
uppgifva ett svagt rop. Löjtnanten bibehöll deremot
fullkomligt sin fattning. Men äfven denna skulle för
ett ögonblick rubbas, ty just som han fått se de fem
länsmansdöttrarne, så visade sig äfven strax bakom dem
-- prosten Haborg. Han hade återvändt från sockenbudet,
stigit ur vagnen nere vid stallet, som låg ett stycke
ifrån bostaden, och sålunda helt oförmärkt kommit in
i huset, der bruden sjelf öppnat dörren för honom.

»Ack, förlåt!» sade Karin i en söt, men litet
försmädlig ton. »Vi trodde, att du var ensam.»

»Jag visste, att min fästmö var rädd», svarade Carl,
som redan hämtat sig från sin bestörtning, »och
derföre gick jag in att upplysa henne om orsaken till
oväsendet der nere.»

»Fästmö!» utropade alla fem systrarne i korus. »Kors,
det hafva vi inte vetat förut!»

»Nej», svarade prosten, som nu steg in i rummet,
»min dotters och löjtnant Lejonhjertas förlofning
har så nyss försiggått, att vi ännu icke hunnit
eklatera den.»

Dermed gjorde han en artig bugning för Karin och
hennes systrar och gaf dem en blick, som lät dem
förstå, att de borde aflägsna sig.

»Får äran gratulera! .... God natt!» sade mamsell
Karin, något förvirrad, och neg och gick. Sammaledes
gjorde ock de fyra andra flickorna.

*

»En förlofning har här blifvit eklaterad», sade
prosten med djupt allvar, då han befann sig ensam
med de unga, »och det har skett, emedan jag ej kunnat
tillåta, att min dotters goda namn och rykte skulle få
en outplånlig fläck; men förlofningar kunna brytas,
och så kan det äfven blifva fallet med denna, om jag
icke genast får en nöjaktig förklaring öfver edert
sammanträffande i detta rum och vid denna tid.»

En förklaring följde härpå, hvilken måste hafva
ansetts fullt tillfredsställande; ty vid dess slut
lade prosten, helt rörd, de ungas händer tillsamman
och uttalade mildt välsignelsen öfver deras förbund.

Inom ett år efter sekter Lundbergs bröllop voro Hanna
och Carl ett par lyckliga äkta makar.

*

Magister Nådenson blef, ej heller han,
lottlös. Mamsell Karin förbarmade sig öfver
honom och gaf honom hjerta och hand, då han ett
par år efter ofvan beskrifna händelser erhöll en
komministersbeställning. Hon blef en rätt god och
förståndig hustru, som såg väl om sin man och alltid
hade dörrar och fönster så väl stängda nattetid,
att inga inbrottstjufvar, vare sig på två eller fyra
fötter, kommo in i huset.

Hvad slutligen sekter Lundberg beträffar, så må om
honom tilläggas, att han lefde i flera år skäligen
belåten med sin lott. Fanjunkaren och till och med
kommissarien helsade ibland på honom och fingo sig
en »trekarl» och en »tuting», hvarvid frun i huset
icke höll sig för god att sjelf vara med och klinga
med dem. När fanjunkaren då ibland kom att tala om
sina »bragder», anmärkte sektern ofta litet spetsigt:

»Den bästa bragden af alla var väl ändå den, då kära
bror gick med värjan emot Fylax.»

Då teg fanjunkarn alltid för en stund; men vänskapen
var derför icke störd.



Stormen.

På bergets krönta hjessa vill jag stå,
När öfver jorden i det höga blå
Du spänner vingar.
Mitt öga lyster se, hur väldig ek
Sin hjessa böjer för din jättelek
Och huru grusets strån till dans du tvingar.

När molnens härar du på flykten slår,
När vid din stämma hela skogen får
En samfäld vilja;
När vågorna omkring de vilda skär
Att storma himlen du för ro skull lär,
Kan från den synen ej min blick jag skilja.

Det liksom manar hjertat till en sång, 
Att se det stora gå sin egen gång, 
Trots allt det lilla, 
Se, hur det för mot mörkrets härar krig, 
Se, hur det böjer allt, blott icke sig, 
Förr'n högre makter bjuda det: var stilla!

Ja, storm, när tröttad af din långa färd 
I ljus du hvilar öfver samma verld, 
Du for att rena;
Då vill jag stå i solsken på min höjd 
Och känna hjertat vidgas af en fröjd, 
Förstådd af stormbeslägtad själ allena.

Anna A.



Om glaset.

I våra nu varande kulturförhållanden kunna vi icke
göra oss någon föreställning om, hvilken väg både
den andliga och materiella utvecklingen skulle hafva
gått, icke blott hos oss, utan äfven hos alla bildade
folk på jorden, i fall glaset icke hade blifvit
uppfunnet. Ej nog dermed, att vi skulle hafva varit
tvungna umbära alla de husgerådssaker, hvilkas 
åstadkommande i de mest ändamålsenliga former endast 
genom glaset möjliggjorts, utan -- och det hade varit 
vida vigtigare -- ett rikt fält för erfarenhetsrön, för 
vetenskapliga, konstnärliga och tekniska resultater, 
till hvilkas ernående glaset blifvit ett medel, skulle 
alls icke hafva existerat för oss. Och om vi i okunnighet 
om dessa förhållanden också 

icke hade känt bristen, så skulle den samma dock
säkerligen varit så betydande, att vi kunna påstå,
det uppfinningen af glaset utgör ett af de vigtigaste
kulturmomenterna.

Hvad vore vårt välbefinnande och vår industri utan
de tusende och åter tusende glassaker och glaskärl,
som vi använda för oräkneliga behof? Man torde kunna
påstå, att naturvetenskaperna, kemi, fysik, astronomi,
optik o. s. v., icke skulle hafva uppnått någon
anmärkningsvärd utveckling, om vi icke ägt detta
mångsidiga experimentmedel, och att ståndpunkten
för vår andliga bildning i brist på detta oskattbara
material skulle hafva varit oändligt lägre.

Hvad är då egentligen glaset?

Glasmassan är just ingenting annat, än ett
kiselsyrligt salt, men icke af bestämd kemisk
formel, utan af mycket vexlande sammansättning;
och deraf kommer det sig också, att glaset bildar en
oregelbunden massa, utan bemödande att kristallisera
sig. Dessutom utmärker det sig genom en egendomlig
glans och sättet för dess beredning, som alltid
sker på smältningsväg. Till dess huvudbeståndsdelar
höra kiseljord, alkalier, alkaliska jordarter och
metalloxider; men de ömsesidiga mängdförhållandena deraf måste, i fall en
massa med glasartade egenskaper skall framställas,
röra sig inom vissa gränser, ehuruväl derutöfver
ännu fortfarande existerar kemisk frändskap och
föreningsförmåga, och ett verkligt glas uppkommer
blott då, när en dubbelförening af kiselsyrligt alkali
och en kiselsyrlig jordart kan bildas.

Smälter man kisel tillsammans med en större qvantitet
alkali, än som erfordras till glasbildning, så
erhåller man en massa, som antingen af sig sjelf
blifver fuktig i luften och slutligen öfvergår till
ett gelé, eller som åtminstone, då mindre alkali
användts, i pulveriseradt tillstånd låter upplösa
sig i kokande vatten. Den förra formen bildar den så
kallade kiselfuktigheten, som man länge framställt
i laboratorier, för att deraf på beqvämaste sätt
förskaffa sig nyfälld kiseljord; ett prof af den
andra lemnar det så kallade vattenglaset, som användes
för åtskilliga tekniska ändamål, då det, uppstruket
i tunna lager på trä och andra kroppar, torkar och
öfverdrager dessa med en hård, glasartad betäckning.



I betraktande af glasindustriens höga ålder kan man
ej undra deröfver, att vi icke äga någon kännedom om
dess utvecklingsgång och glasets första uppfinnare. Plinius
omtalar, att ett skepp med nitrum (derunder bör kanske
förstås soda, icke salpeter, om också denna nu bär
detta namn) hade vid stormigt väder blifvit drifvet på
kusten i närheten af floden Beli mynning. Skeppsfolket
hade, för att koka sin mat, då de på stranden blott
funno sand, men inga stenar, lagt några saltklumpar
på sanden och derpå satt sin kittel; då hade der,
sedan de slutat sin måltid, till deras förvåning
funnits ett genomskinligt glas på sanden, och de
intelligenta sjömännen hade förstått att med framgång
tillgodogöra denna upptäckt. Änskönt man visserligen
icke kan hålla denna berättelse för bokstafligen
sann, emedan den hetta, som kunde utveckla sig under
de angifna omständigheterna, på långt när icke är
nog stark att åstadkomma en förglasning, så får man
dock antaga, att de första glasflusserna voro alster
af slumpen. Stället för deras ursprung bör ganska
sannolikt sökas i kustländerna vid östra delen
af Medelhafvet, ty de här boende folken, egypter,
fenicier m. fl., drefvo sedan äldsta tider vissa
industrigrenar, i synnerhet krukmakarearbete och
metallhandtering, hvilka med anledning af den dervid
förekommande höga värmegraden nästan nödvändigt 
måste hafva ledt till glasets upptäckt. Dertill 
voro de nödvändiga beståndsdelarne, sand och natron, 
dem nära till hands, ty äfven det sednare är en 
i dessa länder ofta förekommande naturprodukt.

Det är icke alldeles afgjordt, huruvida fenicierna,
i enlighet med det allmänna antagandet, under den
första tiden voro de enda glasfabrikanterna, eller
om de blott, såsom rörliga köpmän, företrädesvis
hade bemäktigat sig handeln med denna vara; ty
äfven egypterna voro sedan gamla tider förtrogna
med beredningen af hvitt och färgadt glas, med
slipningen och förgyllningen deraf, som bevisas
af de prydnadssaker af glas, hvilka finnas i deras
gamla grafhvalf. Dessa glasvaror äro alla färgade
och ogenomskinliga, i synnerhet förekomma ofta
blåa glassaker, äfvensom gröna i olika nyanser,
ja äfven gult, rödt, brunt, hvitt, svart; sällan
ametiströdt. Af åtskilliga fakta är det sannolikt,
att glas tillverkades redan 1600 år f. Kr. Hieroglyfer
på gamla skarabeer och glasperlor skulle, i fall
de angifva namnen på samtidigt lefvande monarker,
tillförsäkra konsten att tillverka glas denna
höga ålder; och de bekanta afbildningarne af
glasblåsare, som finnas i 

Beni-Hasan, äro omgifna af hieroglyfer, af hvilka
skall framgå, att dessa teckningar blifvit utförda
redan före Israels barns uttåg ur Egypten. Sidons
glasfabriker, hvilkas ursprung man dock icke heller
med någon tillfredsställande säkerhet kan bestämma,
hafva åt oss efterlemnat talrika qvarlefvor af
sina produkter, hvilka bära vittne om en stor
konstfärdighet, så väl i afseende på form som färg.

De äldsta glasvarorna äro nästan uteslutande
prydnadssaker och sirater. På de praktiska
användningssätten kom man först senare, men de blefvo
ganska snart vidt utbredda, ty man finner redan hos de
gamle egypterna glassaker af stora dimensioner, såsom
likkistor o. a. d. Så länge man blott kunde gjuta
eller pressa glaset, måste dess användning förblifva
inskränkt. Men blåsningskonsten har i alla händelser
uppkommit långt efter glasets uppfinning. Om man
derföre redan från Sidons och Alexandrias glashyttor
finner icke blott skurna och slipade glasvaror,
utan äfven sådana, som med mycken konstfärdighet äro
blåsta, så måste man förlägga första början af denna
uppfinning mycket långt tillbaka i tiden.

I Gamla Testamentet talas om glas: Hiob 28, 17; under
benämningen Sechuchith skref Aristoteles nära 400 år
f. Kr. om glaset och sökte gifva en förklaring öfver
dess genomskinlighet. En storartad glasfabrikation
utvecklade sig senare i Egypten. Glashyttorna vid
Alexandria blefvo ganska berömda och försågo hela
Italien med sina alster.

Äfven romarne kände glasvaror redan mer än 200 år före
Kr.; emellertid upprättades i Rom först under Nero
den första glashyttan, hvilken dock endast levererade
simpla dricksglas. De finare glasvarorna voro vid
denna tid ännu så dyra, att nämde kejsare för ett par
vackra glaskoppar betalte öfver 2,500 riksdaler efter
vår mynträkning. Men år 210 e. Kr. fanns det i Rom
redan så många glasmakare, att man fann nödigt förvisa
dem till ett särskilt stadsqvarter. Att romarne
hade glasfönster, är bevisadt genom anträffande af
fönsterrutor i ruinerna af Pompeji. De tyckas hafva
blifvit gjutna direkt i den erforderliga storleken, ty
de hafva icke skurna, utan rundflutna kanter. I gamla
germaniska och slaviska grafvar anträffas visserligen
äfven lemningar af glas; men de äro som historiska
bidrag af ringa betydelse, emedan man icke är i
stånd att afgöra, huruvida de blifvit förfärdigade
af dessa trakters urinvånare eller ditkommit på
handelsvägar. I fall de äro egna produkter, hvartill
man stundom tyckes kunna sluta af formerna, hvilka
påminna om Aschanti-negrernas råa alster, sådana
de voro representerade på utställningen i London år
1851, så torde glasmakeriet hafva en högre ålder hos
slaverna, än hos germanerna; ty i de förres grifter
finnas glasringar ännu tillsammans med stenverktyg
och andra stensaker, då deremot germanerna hunnit
ett temmeligt stycke framåt i metallbearbetningen,
innan de synas hafva lärt känna glaset.

Men glasfabrikationens väsentligaste utsträckning
vanns först då produkterna kunde lemnas så billiga,
att de kunde anskaffas för mera allmänna behof,
och i synnerhet när man hade lärt att framställa
glasskifvor genom blåsning och började använda dessa
till utfyllande af fönsteröppningarne. Blef konsten
förut sorgfälligt bevarad, så att glasarbetarne
i Venedig -- hvarest under medeltiden storartade
glasfabriker blomstrade -- vid lifstraff voro förbjudna
meddela undervisning i konsten och i Frankrike
ännu mot slutet af 17:de århundradet blott verkliga
adelsmän hade rättighet att röra sig på detta område
för konst, -- så måste dock hemlighållandets skrankor
falla med uppkomsten af en fabriksmessig handtering.

Glasfönster fanns det visserligen redan vid tiden före
Kristi födelse, och i medlet af femte århundradet
finna vi dem i stor skala använda uti Sofiakyrkan
i Konstantinopel -- år 674 blefvo denna kyrka och
klostret i Wermouth i Durham försedda med sådana; --
men de voro så kostsamma och derföre så sällsynta,
att de räknades till den största lyx. Ännu år 1573
lät hertigen af Northumberland, när han reste bort
från sitt slott Alnwick, sitt tjenstefolk uttaga
glasfönstren, på det att de icke skulle lida allt
för mycken skada af väderleken. Sannolikt var
det venetianska konstnärer, som framställde dessa
glasfönster, ty dessa voro de första, som drefvo
glasfabrikationen i stort. Men småningom utbreddes
konsten genom venetianarne, och dess alster blefvo
billigare, så att försterrutor upphörde att
vara ett previlegium för de rika. I England
börjades tillverkningen af fönsterglas år
1557. Fransmännen lade sig nu äfvenledes med
ifver på denna industrigren och sökte särskilt i
spegelfabrikationen taga lofven af venetianarne. Från
Venedig öfverflyttades glasindustrien till Böhmen,
som på den tiden var det idogaste och rikaste land i
tyska riket och stod i vidlyftiga handelsförbindelser
med Italien. Ända dittills hade man hufvudsakligen
fabricerat natronglas, dels med det i naturligt
tillstånd förekommande kolsyrade natronet, dels
af den natronhaltiga askan efter strandplantor;
i Böhmen deremot var man tvungen att använda askan
efter skogsträd, hvilken man ansåg för samma ämne. Man
visste då icke, att växterna i det inre af landet
i stället för natron innehöllo kali, ty först år
1757 lärde man urskilja de båda kropparne från
hvarandra. Men just härigenom hade man omedvetet
blifvit ledd till en värderikare beståndsdel af 
glaset, och denna omständighet, så väl som den 
synnerliga renheten i de uti Böhmen förekommande 
mineraliska ämnena, gjorde, att det der tillverkade 
glaset lyckades vida bättre, än annat, och snart 
vann det höga anseende, som det bibehållit ända 
till närvarande tid.



I det vi öfvergå till den andra delen af
glasfabrikationen, nämligen bearbetningen i de
mångfaldiga former, hvartill detta intressanta
ämne lämpar sig, inträda vi nu med läsaren i en
glashytta. Denna bildar ett vidsträckt, ofvan betäckt
rum, innehållande vid pass 50--60 fot i qvadrat
och ungefär 50 fot högt. Golfvet är belagdt med
tegelsten. Midten af detta rum intages af en stor
skorsten, vid hvilken på tvenne sidor äro tillbygda
smält- eller arbetsugnarne, från hvilka röken afgår i
den stora skorstenen. Till glasfabrikationen erfordras
flera särskilta ugnar, hvilka sins emellan stå i
sammanhang, så att värmen kan afledas från den ena
och komma till nytta i en annan ugn. Det erfordras
ugnar eller ugnsafdelningar dels för bearbetningen
af glassatsen (kalciner- och 

blandningsugnar), dels för uppvärmningen af
smältkrusen, för sträckningen af glasskifvorna till
fönster- och ordinärt spegelglas (utloppsugnar),
dels för den långsamma afkylningen af de färdiga
glasartiklarne, och som hufvudugn den egentliga
smältugnen.

Upparbetning af glasmassan sker på flera
sätt. Antingen åstadkommas de föremål, man vill forma
af den plastiska smältprodukten, genom gjutning
eller pressning, eller ock, såsom oftast sker, genom
blåsning. Men de begge första metoderna hafva för oss
icke på långt när det intresse, som den sistnämda,
hvilken uteslutande karakteriserar glasfabrikationen.

Den, som någon gång sett barn blåsa såpbubblor,
kan göra sig en temmeligen klar bild af
glasblåsningen. Glasblåsaren, som alltid har ett
biträde till sitt förfogande, handterar den så
kallade pipan, ett långt jernrör med munstycke af
trä, och arbetar i grönglashyttorna stående, men i
hvitglashyttorna sittande på ett slags länstol med
framskjutande armar. Först doppar han pipan i den
smälta glasmassan, hvaraf uppfångas en del, hvilken
han genom att rulla den på golfvet formar till en
kula och uppblåser den samma något, för att se, om
nog massa hängt sig vid pipan. Skulle denna nu icke
räcka till för det åsyftade ändamålet, så doppar
arbetaren å nyo. Vill han till exempel framställa
en flaska, så uppblåser han det mjuka glaset till
en ihålig kula, hvilken han derpå gifver en aflång
form genom att svänga den kring hufvudet. Har detta
skett, så öfvertager medhjelparen blåsningen och
den egentlige formaren utbildar nu, under det att
blåsan alltjemt kringvrides, flaskan medelst en tång,
trycker bottnen inåt och pressar den lodrätt på en
het stenskifva för att jemna den, hvarpå han med ett
kallt jern berör det ställe, hvarest flaskan sitter
fast vid blåsröret, och derigenom skiljes hon från det
samma. Nu tager han med en liten jernten en droppe
glasmassa ur degeln, drager deraf en tråd, hvilken
han ett par gånger vrider kring flaskans mynning
och bildar sålunda den afrundade kanten å den samma,
hvarpå den färdiga flaskan långsamt afkyles.

Det väcker i allmänhet förvåning hos dem, som
besöka en glashytta, att de på så olikartade
sätt formade glasartiklarne åstadkommas med så få
och så enkla instrumenter. Blåsröret eller pipan
är alltid hufvudverktyget; detta instrument är
för glasarbetaren, hvad den runda skifvan är för
krukmakaren. Dock erfordras stor öfning, för att
handtera det samma med skicklighet, och derjemte äfven
en dugtig lunga. En sådan glasblåsare bringar till
och med stora blåsor så långt, att de omsider på det
tunnaste stället springa sönder med en knall; dock har
han äfven hjelpmedel till att skona sin lunga. Vill
han till exempel vidga en glascylinder nedtill, så
låter han en liten klump glasmassa klibba vid; genom
sin tyngd hjelper denna till och genomblåsningen går
mycket lättare. Träder arbetaren med en blåsa intill
elden, under det han håller mynningen af röret fast
tillslutet, så utvidgas ytterligare den inneslutna
luften genom hettan, och blåsan blifver derigenom
alldeles af sig sjelf större. Ja, glasblåsaren arbetar
till och med med ånga; ty det går ganska väl för
sig, att i en glasblåsa, som han vill hafva större,
inblåsa litet vatten, hvilket naturligtvis genast
förvandlas i ånga och besparar arbetaren blåsningen,
så vida han blott tätt tillsluter den öfra öppningen.

Af öfriga verktyg användes ofta saxen, ty det
glödande glaset kan man klippa, nästan som mjukt bly. 
Tänger, formade nästan som eldtänger, tjena 
till utböjande af kanterna o. s. v., under det att 
enkla, fingertjocka jernstafvar, nafveljern eller 
lödkolfvar, af tre till fyra fots längd, bilda
de fingrar, hvarmed den glödande glaskroppen
fattas. Man förser spetsen af nafveljernet med en
droppe glasmassa och håller den intill det passande
stället, hvarest den ögonblickligen klibbar fast. Är
t. ex. en flaska blåst och skall afskiljas från
blåsröret, så fäster man förut nafveljernet vid
flaskans botten och detta bildar nu handtaget,
under det att de genom rörets frånskiljande uppkomna
skarpa kanterna i flaskmynningen smältas runda. Samma
tjenst lemnar nafveljernet vid de färdiga kärlens
transpotering åt kylugnen. Slutligen frånskiljes det
med en ryckning, och derigenom uppstår ett sträft
skarpkantigt ställe, nafveln, som man alltid finner
å bottnen på simpla glasvaror.

Genom bearbetning medelst knipsaxen kunna
blott rotationskroppar formas, liksom på en
svarfstol. Men om man icke uppblåser glaskulan
fritt, utan tvingar den mjuka massan att lägga sig
utefter de inre väggarne af en hålform, så skall
den antaga dess gestalt, och man kan då åstadkomma
ihåliga artiklar, som utantill äro begränsade af
platta eller på flera sätt in- och utåtböjda ytor,
sådana de eljest blott erhållas genom gjutning eller
fri modellering. Formarne äro merendels af trä,
stundom också, i synnerhet för artiklar, som skola
hafva skarpt begränsade och alldeles jemna ytor,
af messing. Formar af gjutjern och af lera förekomma
äfven. Allt efter arbetets natur är formen antigen 
en- eller flerdelad. De af sednare slaget kunna öppnas,
för att uttaga den färdiga varan; men medan det
mjuka glaset inblåses, äro deras enskilta delar fast
förenade med hvarandra genom stift eller en fjäder,
som tilltryckes med handen eller foten. Vanligen
förenar ett gångjern de båda delarne med hvarandra,
ty den tvådelade formen tillfredsställer de flesta
fordringar.



I vidstående figur är en flerdelad form
framställd. Den öfra delen aa påsättes först, när
glasmassan är anbragt i det inre rummet. Den undra
delen bb består af ett stycke och är blott genomborrad
med några fina öppningar, på det den inpressade luften
må kunna bortgå Formstycket cc för halsen
deremot består af tvenne hälfter, hvilka kunna vrida
sig kring ett på skifvan dd fästadt gångjern. På
det att de båda hälfterna må tillsluta tätt, äro
tvenne häfstångsformiga tillsatser ee anbragta,
i hvilka handtag af trä inskrufvas. Arbetsmetoden
behöfver här icke närmare beskrifvas. Den mjuka massan
tryckes genom den inre luftens spänning mot formens
väggar, och alla dess fördjupningar framträda såsom
förhöjningar hos den färdiga artikeln. Är formen
innantill fullkomligt jemn och rund, så kringvrides
glasmassan under blåsningen, hvarigenom polituren
blifver betydligt vackrare. Beträffande refflade eller
kantiga formar, såsom den af oss framställda, kan det
naturligtvis ej blifva fråga om kringvridning. Ett
antal mindre artiklar framställes äfvenledes i formar,
men icke genom blåsning, utan genom pressning; de
äro massiva och formarne till dessa hafva en viss
likhet med en vanlig kulform -- de utgöra en slags
tänger, med hvilka man ur den degiga massan griper
den erforderliga qvantiteten.



Låt upp! låt upp!

(Med illustration, sid. 376.)

Vintern går med isig mantel 
Öfver kullar, berg och dal,
Och med hvita draperier 
Pryder han naturens sal.

Nordan hviner genom skogen 
Som ett ängsligt jemmerskri. 
Ja, det är, som om man hörde 
Lifvets sista suck deri. 

Det är tid att i sin koja
Söka skydd för storm och köld
Och att bisterheten möta
Bakom fönsterrutans sköld.

Hör du då husvillas klagan,
Öppna! låt dem värme få!
Dela med, af hvad du äger,
Åt de stackars frusna små.

Ja, om nödens vinter nödgar
Någon att om skydd dig be,
Neka ej att honom mätta
Och att skydd mot kölden ge.

Låt ej egoismens ruta
Stängd förbli vid hungerns bön.
Öppna! öppna! och det goda,
Som du gör, bär sjelf sin lön.

Skulle verlden för dig synas
Kall, förfrusen, öppna då,
När på hjertats stängda kammar
Fromma tankar klappa på.

Glöm ej, att, om blott du tänker
På ditt eget kära jag,
Skall du sjelf förgäfves klappa
Uppå himlens dörr en dag.

Richard Gustafsson.



Julaftonen.

Berättelse af Marie Sophie Schwartz.

Major Nils Brinkensköld hade redan uppnått sitt 
fyrationde år, då han gifte sig med Emilia Broling, dotter 
till en rik brukspatron i Wermland. Nils hade haft 
ganska svårt att taga ut det afgörande steget och afsäga sig 
sin ungkarlsfrihet. När han slutligen gjorde det, begick han, 
i likhet med tusende andra, det oförlåtliga felet, att till maka 
välja en adertonårig flicka.

Majoren var en vacker karl, som haft förvånande framgång 
hos damerna. Han ansågs för oemotståndlig ännu vid 
sitt fyrationde år. Intet under då, om Emilia Broling, som 
ett år vistades i hufvudstaden hos sin farbror, fann sig 
högeligen smickrad af den uppmärksamhet, som en man med Nils 
Brinkenskölds rykte egnade henne.

Till lön för den hyllning, majoren skänkte den rika flickan 
från landet, erhöll han den blyga tärnans kärlek och, när han 
begärde hennes hand, ett ja, som gafs med tacksamhet.

Män vid Brinkenskölds ålder och af hans karakter äro 
icke svaga för långa förlofningar. De hafva allt för många 
gånger spelat förälskade, att länge kunna härda ut med 
repetitionen af den utnötta rollen. De skynda derföre att låta 
brölloppet följa så snart som möjligt.

Sex månader efter det Nils blifvit förlofvad med Emilia, 
firades på Sångskoga bruk ett lysande bröllop, och några dagar 
senare reste den lycklige äkta mannen med sin unga fru 
från svärföräldrarnes hem. Brukspatronen hade gifvit sin 
dotter en hemgift, som kunde tillfredsställa de mest egennyttiga 
beräkningar. Vår major var också mycket nöjd med affären, 
och efter en angenäm resa förde han sin intagande hustru in 
i deras nya och praktfulla hem.

Med hjertat svällande af glädje och hufvudet uppfyldt af 
de mest idealiska framtidsdrömmar började Emilia sin bana 
såsom gift. Hon tyckte, att sällheten myste mot henne ur 
hvarje vrå af detta med blommor och lyx uppfyllda hem och 
att luften doftade kärlek. Huru högt älskade hon icke sin 
make och huru högt var hon icke älskad tillbaka!

Deras lif måste ovilkorligen blifva en glad vandring 
genom kärlekens rosengårdar. Så drömde det adertonåriga 
barnet vid sidan af den fyratioårige maken.

*

Sex månader utgöra icke någon lång tidrymd, men det 
erfordras ofta en mycket kortare, för att förstöra våra 
lyckligaste illusioner. Major Brinkenskölds vackra hem var 
visserligen det samma, som då han dit införde sin unga fru. 
Blommorna doftade lika berusande, sofforna sågo lika inbjudande 
ut, allt hade samma prägel af elegans och hemtrefnad, som 
då, och likväl var mycket förändradt.

Emilia, den blomstrande, den förhoppningsfulla, den leende 
och lyckliga Emilia, var sig icke mera lik. Verkligheten hade 
icke motsvarat hennes förhoppningar. Illusionerna voro 
tillintetgjorda. Lycka och glädje hade flytt sin kos och lemnat 
saknad och tomhet efter sig. Kinden blomstrade ännu lika 
friskt; det kom af god helsa och icke af belåtenhet. De 
aderton åren göra sig alltid gällande, antingen lifvet ler emot 
oss eller antager ett mulet utseende.

I tre veckor hade Emilia varit den lyckligaste bland gifta 
barn. Efter den tiden började Nils finna det odrägligt, att 
dag ut och dag in pjollra med sin fru och lyssna till hennes 
barnsligheter. Han längtade tillbaka till sina ungkarlsvanor; 
han saknade de glada tillställningarne med gamla kamrater, 
och han fann det tomt, att icke hyllas af qvinnorna. 
Visserligen var hon ganska söt, hans lilla oskuld från landet, men 
hon var ju hans hustru, och detta minskade betydligt hennes 
älskvärdhet i hans ögon. Dessutom var hon barnslig och så 
förälskad, att han kände sig öfvermätt på sin lycka. Den 
naturliga följden blef, att Nils hade ledsamt och ville hafva 
roligt. Han sökte nöjet utom hus.

Emilia, som hade varit så lycklig i början af sitt äktenskap, 
kände snart, att lyckan stod färdig att öfvergifva henne. 
De första aftnar Nils var borta, utan att taga Emilia med, 
satt hon uppe och väntade på honom, för att med förebråelser 
och tårar emottaga rymmaren. I början bemötte Nils dessa 
utbrott med öfverseende, men, då de upprepades, blef han 
otålig och sade bestämdt ifrån, att han icke ville veta af 
hvarken tårar eller anklagelser. Att stanna hos sin unga 
hustru föll honom icke in. Hon måste foga sig efter hans 
vanor, han icke efter hennes tycken. Qvinnan var till för 
mannen, hennes pligt att vara nöjd med sitt öde och att icke 
hafva för stora anspråk på honom.

Något öfver ett år hade Emilia varit gift. Många bittra 
lärdomar hade det oerfarna barnet inhämtat. Hon älskade 
sin man lika innerligt, oaktadt han försummade henne. Ofta 
träffades de endast vid middagen, och det kunde äfven hända, 
att de icke alls sågo hvarandra på hela dagen.

Föga eller intet deltog Emilia i sällskapslifvet: majoren tyckte 
icke om, att hon var ute, ehuru han sjelf nästan aldrig var 
hemma. Han lemnade henne åt ensamheten, sorgen och 
ledsnaden och fordrade, att hon skulle visa honom ett gladt 
ansigte, då han någon gång lyckliggjorde henne med sitt sällskap. 
Detta förmådde hon icke, och då blef han förtörnad.

Den andra julen, efter det de blefvo gifta, nalkades. Majoren 
hade på förhand förklarat, att han fann det barnsligt, att fira 
julaftonen med presenter och dylika tokerier, som icke borde 
glädja förståndigt folk. Han för sin del ämnade icke besvära 
sig dermed, och han hoppades, att Emilia skulle rätta sig 
derefter.

Första julen, de varit gifta, hade han underkastat sig 
sin hustrus landtliga vanor, något, som nu icke kom i fråga.

Trots detta tal broderade Emilia åtskilliga småsaker åt 
sin man och tänkte: »Det är väl med Nils, som det var med 
pappa. Till hvarje jul hette det: 'Jag vill ej veta af några 
julklappar', och ändå var det just han, som gaf
de fleste och fann största behaget i att erhålla
våra arbeten.»

Rödhakesångaren på vinterbesök.
(Till poemet "Låt upp! låt upp!", sid. 374.)

Emilia förutsatte icke, att det kunde finnas någon
menniska, som på fullt allvar tänkte, att man skulle
tillbringa den stora helgen, som andra vanliga
dagar. Majoren ämnade henne någon stor öfverraskning,
derföre höll han dessa tal. Hon gladde sig också,
i tysthet, åt julaftonen, och hon glömde, under
det att hon arbetade på julgåfvorna, att veckor
förgingo, under hvilka mannen icke var hemma en enda
afton. Hon förlät honom det, ty hon var säker på,
att han åtminstone under julen skulle vara tillsammans
med henne.

Broderierna voro färdiga. Emilia beundrade dem,
och sorgen flydde vid föreställningen om mannens
förtjusning.

Veckan före helgen skulle det göras rent, fejas och
putsas, så att icke ett enda damkorn fanns qvar. Under
dessa stökdagar reste majoren till en vän, som bodde
en mil från hufvudstaden.

Med tårar i ögonen såg Emilia honom fara bort. Det
kostade på, att han hellre försakade att träffa
henne på flera dagar, än underkastade sig det obehag,
rengörningen förorsakade. Hon lugnade sig likväl vid
den tanken, att han icke skulle blifva länge borta
och att frånvaron skulle göra henne och hemmet kärare
för honom, än de varit den sednare tiden.

Vid dylika tillfällen af stök brukade Emilia hafva
till hjelp en rask och arbetsam hustru, men då bud
skickades till henne, återvände detta med svar,
'att Lovisa icke kunde komma, emedan hennes man var
sjuk'. Emilia skickade henne litet mat och penningar,
men glömde derefter Lovisa, för de många bestyren. Hon
skulle handla julklappar åt föräldrar och syskon; de
skulle läggas in och afsändas, och sedan skulle allt
ordnas på bästa vis till mannens emottagande. Han
hade sagt, att han skulle vara hemma på torsdagen,
och på lördagen var julafton.

På torsdagseftermiddagen tändes ljus i kronorna;
toddybrickan ordnades tillika med cigarrerna; 
en emma sköts fram till kakelugnen, och Emilia
sjelf hade klädt sig med omsorg. Hon önskade vara
vacker, och hon var det äfven. Längtan och oro hade
gifvit hennes kinder en vackrare färgskiftning och
ögonen en strålande glans.

För hvarje åkdon, som rullade öfver Ladugårdslands
torg, der majorens bodde, lyssnade Emilia med
tillbakahållen andedrägt. Skulle det stanna. Nej,
det for förbi.

Tiden framskred, utan att majoren kom.

Rosorna på Emilias kinder bleknade, ögonen
förlorade sin glans, och då klockan slog tio och
mannen icke var hemma, kunde hon endast med
största ansträngning tillbakahålla
tårarna. Hon kände sig åter grymt sviken i sin glada
förväntan att få tillbringa en afton med honom,
som ägde hela hennes hjerta.

Klockan slog elfva, och ännu syntes han icke
till. Emilia kunde icke gå till hvila.

Ljusen i kronorna släcktes. Emilia satt tyst och blek,
kämpande med sina tårar. Lampan kastade ett matt
sken omkring sig och gaf åt rummet ett melankoliskt
utseende.

Ifrån att vara sorgsen, blef Emilia orolig, från
orolig ängslig; slutligen kunde hon icke längre
sitta stilla.

»Det har händt honom något», tänkte hon. »Han har
kanske kört omkull eller blifvit öfverfallen.»

Vid dessa föreställningar vred hon händerna och gick af
och an på golfvet i full förtviflan. Hon var utom
sig och tyckte, att, om hon skulle nödgas tillbringa
natten i denna ovisshet, skulle den följande dagen
finna henne rubbad.

Ett åkdon kommer slutligen körande; det stannar,
och ett slag ljöd på porten.

Emilia skyndade sjelf ned för att öppna och 
öfvertyga sig, att det var han.

Det var verkligen majoren, frisk och oskadd.

I glädjen att återse honom kastade hon sig om hans
hals och utbrast:

»Nils, min käre, älskade Nils, hvad jag varit
orolig!»

Mera förmådde hon icke; tårar qväfde hennes röst.

»Hvad vill detta säga», utlät sig majoren i
skarp ton och skjöt henne ifrån sig. »Hvarför kommer
du emot mig på detta opassande sätt. Du glömmer
aktningen för mig, dig sjelf och det passande, då
du gör portgången till vårt mottagningsrum. Återvänd
genast upp! Jag önskar det.»

De sista orden uttalades i befallande ton. Emilia
såg på honom med en lång blick och var nästa minut
uppe i salongen.

Utan att bekymra sig om uttrycket i Emilias
bleka ansigte, då hon aflägsnade sig, gaf majoren
befallning, att nattsäcken skulle bäras upp på hans
rum, och begaf sig derefter sjelf dit.

Emilia stod vid fönstret, afvaktande, att mannen 
skulle komma och helsa på henne.

Hon fick vänta länge.

Majoren dröjde i sina rum öfver en half
timma. Slutligen visade han sig på tröskeln till
salongen, insvept i nattrock.

»Hvarför har du icke gått till hvila?» frågade han.

»Jag väntade, för att få helsa dig välkommen och
underrätta mig, om du superat», svarade Emilia färdig
att utbrista i tårar.

»Hvilka löjliga barnsligheter! Du kan väl begripa,
att jag superade, innan jag for hem. Jag har varit
i staden sedan middagen.» Majoren höjde på axlarne
och tillade: »Jag 
skulle önska, att du alldeles lemnade å sido den
der dumma vanan att vänta på mig. Det misshagar mig,
att min hustru åtager sig en domestiks rol. Bekymra
dig aldrig om, när eller huruvida jag kommer hem,
så gör du mig ett verkligt nöje.»

Emilia drog en djup suck, tryckte handen hårdt mot
hjertat och yttrade med något sväfvande röst:

»Jag skall försöka, att icke vidare bekymra mig om dig.»

Majoren rynkade ögonbrynen; svaret behagade honom icke.

»Kan jag nu få veta, hvarföre du rusade öfver mig i
porten?» frågade han.

»Nu kan det vara öfverflödigt att säga dig det»,
genmälte Emilia och rätade på sig. »God natt!»
tillade hon derefter, böjde på hufvudet, gick in i
sängkammaren och reglade dörren.

Majoren såg efter henne med en förvånad min, gjorde
åter en axelryckning och mumlade:

»Hon blef stött. Nå, hvem kan hjelpa det! I morgon
är hon åter idel solljus och kärlek.»

Nils återvände in till sig, men hans vanliga
sofismer ville icke räcka till att bringa hans
lynne i jemnvigt. Det fanns inom honom ett något,
som bestämdt ogillade hans uppförande. Han kände sig
slutligen smått retad af denna inre missbelåtenhet
med sig sjelf, och för att slippa tanken på egna
handlingar, skärskådade han Emilias uppförande. Han
fann det i högsta grad tadelvärdt. Endast en qvinna
från landet kunde handla så. En stockholmska skulle
aldrig på detta ociviliserade sätt rusat ned i porten,
för att kasta sig i sin mans armar. Hon hade väntat
dermed, tilldess han visat sig i salongen. Det var
rent af löjligt, att göra sig skyldig till sådana
ytterligheter. Nils lyckades verkligen att öfvertyga
sig, det han handlat fullkomligt rätt, som emottog
Emilia så, som han gjorde, och sedan gaf henne den
tillrättavisning, hon erhållit.

*

Följande morgon möttes makarne vid kaffebordet.

En i tårar genomvakad natt stod skrifven på Emilias
ansigte, ehuru hon nu antagit ett lugnt utseende.

Hon var ganska fåordig. Icke en enda af de frågor,
hvarmed hon brukade uppvakta honom, då han varit
borta, undföll henne nu.

Majoren, som ofta funnit dessa spörsmål besvärliga
och merendels gifvit snäsiga svar, tyckte nu, att
hennes tystnad vittnade om liknöjdhet. Förebrå henne,
att hon icke gjorde frågor, då han så många gånger
bannat henne, för det hon plågat honom dermed, kunde
han icke.

Frukosten intogs under tystnad. Han tog sin hatt, för
att gå ut, och kysste Emilia på pannan till afsked.

Detta var något ganska ovanligt. Om han gjort det
före uppträdet vid hans återkomst, hade Emilia slagit
armarna om hans hals och betalt denna enda smekning
med ett oräkneligt antal kyssar. Nu emottog hon den
kallt och utan att gifva något i utbyte.

Majoren gick missnöjd sin väg.

Emilia såg efter honom och brast i gråt. Huru
annorlunda hade hon icke tänkt sig hans återkomst
till det prydliga hemmet. Det föreföll, som om hennes
hjerta varit nära att brista.

Dagen förflöt och han återvände icke. Emilia väntade
med middagen till klockan fem, med supéen till
klockan elfva. När han icke blef synlig, drog hon
sig tillbaka till sina rum, med själen uppfylld af
sorg och bitterhet.

Dagen derpå var julafton. Stackars Emilia, hon
motsåg den med en känsla af ångest. Då hon denna
anmärkningsvärda dag helsade på sin man, skedde det
visserligen med mera vänlighet än den föregående,
men det låg ändock något kyligt i hennes väsende.

Majoren var vid särdeles godt lynne och, utan att
Emilia gjorde några frågor, omtalade han, huru goda
vänner tagit honom i beslag, så att han icke den
föregående dagen kunnat komma hem. Han hade ätit
middag på Rydbergs hotell, varit på spektaklet och
sedan superat.

Emilia åhörde honom, och tänkte, att det var bra
länge, sedan hennes man bjöd henne på spektaklet. Det
hade icke inträffat en enda gång denna vinter.

När Nils tog sin hatt för att gå, sade Emilia:

»I dag hafva vi julafton.» Tonen var lugn.

Nils såg på henne.

Den unga qvinnan bar sitt hufvud högt och hennes ögon
mätte mannen. Det var ett eget uttryck i hennes blick.

»Ack, är den stora dagen inne! Jag hade alldeles glömt
det», sade han och tillade skrattande: »Du finner
detta oförlåtligt af mig, min engel, men hvad vill
du? Jag är ej något barn, skulle likväl gerna vilja
vara det, och efter du fäster vigt vid julaftonens
firande, skall jag med nöje foga mig deruti. Vi
tillbringa aftonen tillsammans, knäppande nötter,
ätande äplen och fröjdande oss åt julgranen. Jag
hoppas likväl, att du icke bjudit några gäster.»

»Jag har ej någon slägt här», svarade Emilia, »och
således ingen, som jag kan bjuda. Du äter väl middag
hemma.»

»Med säkerhet.»

»Och sedan -- sedan skulle jag önska, att vi följdes
åt i julbönen.»

»Äfven det! Du fordrar mycket. Jag är icke svag för
dylika fester, dock för en gång kan det väl gå för
sig.» Han nickade åt Emilia och lemnade rummet samt
tänkte, då han gick utför trappan:

»Jag är bestämdt en mycket god äkta man. Jag låter
henne få följa sina infall och jag fogar mig till
och med efter dem. Mera kan man icke fordra af mig.»

Majorens beslut var verkligen att äta middag hemma,
gå i bönen och tillbringa aftonen med Emilia, men
han förmådde icke stå fast dervid.

Emilia blef mycket nedslagen, då middagen förgick,
utan att mannen återkom. Hon lät emellertid ordna
allt så, som han tyckte om det, när han någon gång
var hemma.

Klockan kallade till bön, majoren syntes icke till
och den unga qvinnan satt framför en flammande brasa,
följande visarne på en elegant bordstudsare med
oroliga blickar. De skredo långsamt framåt. Urets
knäppande var det enda ljud, som störde tystnaden i
den rikt upplysta boningen.

Ack, huru olika var icke denna julafton mot dem,
hon upplefvat! Fröjd och glädje hade det varit i
föräldrahemmet, och huru glad hade hon ej varit den
föregående julen. Nu satt hon der ensam, öfvergifven
och plundrad på all lifvets lycka.

Emilia gret; hon tyckte i sitt hjertas bedröfvelse,
att på hela jorden icke fanns någon så beklagansvärd,
som hon. Hvad njutning låg det i att vara rik, då
man, som hon, kände sig ensam och beröfvad allt,
som fröjdar hjertat? Var ej den fattiga Lovisa,
som ägde sin mans kärlek och barn att älska, långt
lyckligare än hon? Helt säkert, ty fattigdomen är
icke något lidande, då man äger varelser att älska
och af hvilka man älskas tillbaka.

Klockan slog sju.

Under det Emilia uppdrog paralleler mellan sig och
Lovisa, stannade hennes tankar slutligen vid den
fattiga hjelphustrun. Mannen hade ju varit sjuk,
och Emilia hade glömt att höra efter dem. Hastigt
reste hon sig och mumlade:

»Hvarför sitter jag och väntar? Hvarför öka min
olycka med jemförelser, som bevisa, att det icke
finnes någon varelse, hvars öde är mera bedröfligt
än mitt. Bättre att gå ut i nödens boningar och der
sprida litet glädje med det öfverflöd, som icke
bringar mig någon belåtenhet!»

Utan vidare öfverläggning klädde hon sig, fyllde en
korg med mat, bröd och ljus samt medtog alla kontanta
penningar, hon ägde.

Jungfru Lina fick tillsägelse att följa och bära
korgen, hvarefter Emilia aflägsnade sig från sitt
vackra hem, för att besöka den fattiga Lovisas.

Det var kallt och blåste. Man kände sig icke rätt väl
i den bitande December-qvällen; men Emilia tyckte,
att det öfverallt var bättre, än i hennes ödsliga
boning, der endast tomheten och saknaden stirrade
mot henne. Hvad betydde 

det väl att frysa af köld, mot att frysa af brist
på kärlek? Hvad var hungerns qval i jemförelse med
saknadens och sorgens?

Under det dessa tankar flögo genom hennes hufvud, gick
hon Sibyllegatan framåt. Nära slutet af denna gata
låg några skräpiga träkojor. De bildade tillsammans
med några andra en hel klunga af ruckel. Genom
porten på ett plank, som förenade dem, kom man in
på en gård. Emilias tjenarinna förde henne tvärt
öfver gårdsplanen fram till en dörr, som låg nere
vid jorden.

Emilia kände sig underlig till mods. I fönstren
på de flesta af dessa eländiga boningar fanns det
ej något ljus. De hade ett bedröfligt och spöklikt
utseende. Det var första gången Emilia besökte något
nödens hemvist. Nu var hon omgifven endast af armodets
boningar.

Efter ett par förnyade bultningar rörde sig någon
innanför dörren. En nästan ljudlös röst frågade,
hvem det var.

»Öppna, Lovisa! Det är majorskan Brinkensköld, som
kommer med litet hjelp till julen.»

Dörren öppnades. Der inne var svart som natten;
der brann hvarken julljus eller julbrasa -- mörker
och köld herrskade der.

Emilia steg in. Jungfru Lina tände ett ljus.

Rummet hade en ytterst tarflig möblering, men det
hade likväl en sådan. Med sina nästan svarta väggar
och tak såg det dystert ut, och ännu dystrare blef
det genom den kalla, fuktiga luften.

På sängen lågo tvenne barn, det ena om två år, det
andra endast några dagar gammalt.

»Huru är det, Lovisa?» frågade Emilia, då ljusskenet
föll på den fattiga hustruns bleka och förstörda
ansigte. »Är din man frisk igen? Är det der späda
barnet ditt?»

En förtviflans snyftning blef Lovisas svar. Hon sjönk
maktlös ned på sängen och gömde ansigtet i händerna.

»Herre Gud! visste icke majorskan, att Lovisas man
är död?» utbrast Lina. »Han dog för åtta dagar sedan,
och barnet der föddes strax derefter.»

»Att du har kunnat glömma säga mig det!» utropade
Emilia.

Lina teg. Hon hade haft egna angelägenheter att tänka
på och derföre förgätit hjelphustruns olyckor.

Emilia ansåg sig, när hon lemnade sitt hem, för den
olyckligaste varelse på jorden; men nu, då hon stod
framför den gråtande qvinnan och jemförde sitt öde
med hennes, fattade hon, att det ändå gafs olyckor,
inför hvilka hennes voro ringa.

Lovisa ägde tvenne barn att lefva för, det var sant,
men hon ägde äfven den gräsliga framtidsbilden, att
icke förmå skydda dem mot nöden. Hon skulle kanske få
se dem i barndomen lida brist på allt och som äldre
duka under för hungerns och nödens frestelser.

Tårarne runno långsamt utför Emilias kinder. Hon kände
nu, huru mycket hon hade att tacka Gud för. Det var
ingen obetydlig lycka, att kunna bistå nödens barn
och dela med sig af sitt öfverflöd. Låg det ej,
ensamt deruti, en tröst för många pröfningar?

»Saknar jag kärlek», tänkte hon, »så kan jag söka
en ersättning i utöfvandet af menniskokärleken. Men
hvad äger väl denna stackars enka? Sorg, fattigdom
och ångest för sina barns utkomst och känslan af sin
vanmakt att kunna skydda dem för eländet!»

Skyndsamt uppdukades korgens innehåll, och Lina fick
befallning att genast hämta en korg ved.

Den fattiga enkan hade hvarken mat eller bränsle;
hennes krafter voro så svaga, att hon icke kunnat
skaffa sig något. En af grannqvinnorna hade lofvat
att gå upp till Emilia och bedja om litet hjelp åt
Lovisa, men den stackars qvinnan var sjelf utblottad
och måste skaffa sig litet till den stundande helgen.

Mannens död hade träffat Lovisa så hårdt, att hon
med möda kunde tala derom. Med upprörd röst hade hon
yttrat till Emilia:

»Han var endast trettiotvå år, och han dog af för
styft arbete. För att barnet och jag icke skulle sakna
något, gick han och släpade öfver krafterna.» Hon
gret, då hon sade detta, så att hjertat ville brista.

Det låg något gripande i den fattiga qvinnans
klagan. Emilia talade till henne så, som ett ungt,
varmt hjerta talar, då det vill trösta. Under det
hon sålunda sökte lugna den arma, ropade det äldre
barnet på mat.

Emilia tog den lilla till sig och gaf henne af korgens
innehåll. Barnet skrattade i glädjen, då det fick
syn på maten.

Lina kom nu tillbaka med ved. Eld uppgjordes, och
Lina snyggade upp rummet och försökte göra det så
trefligt som möjligt. Emilia öfvertalade Lovisa,
som var kraftlös, att förtära litet vin och något
af det medförda förrådet. Den stackars qvinnan låg
derefter helt stilla med det lilla barnet på sin
arm. All denna omhuldande godhet hade varit som en
lindrande balsam på hennes smärtas sår.

»Nu kan du gå hem», sade Emilia till Lina. »När
majoren kommer, skyndar du efter mig, men du får icke
säga honom, hvar jag är.»

På Lovisas dragkista låg ett exemplar af Nya
Testamentet. Emilia tog boken, så snart hon varseblef
den, gaf det äldre barnet en kaka och satte sig på
en pall framför spiseln. Hon läste nu hugsvalelsens
ord för den stackars enkan, som så nyligen förlorat
det käraste, hon ägt.

Så firade Emilia den andra julaftonen såsom gift.

*

Klockan var nio på aftonen, när majoren från sina rum
trädde in i salongen. Våningen var eklärerad. Framför
en af de små sofforna stod ett bord, på hvilket var
framsatt frukter, vin, punsch och cigarrer.

I denna soffa hade Emilia förutsatt, att hon och
hennes man skulle tillbringa aftonen. Hon hade ordnat
det så, som hon visste, att mannen tyckte om. Han gick
genom våningen, utan att finna sin hustru. Förundrad
häröfver, inträdde han i sängkammaren, men äfven den
var tom.

I soffan lågo några förseglade paketer, alla
adresserade till honom och försedda med ganska qvicka
vers, skrifna med Emilias stil.

Majoren lade dem tillbaka på soffan med en otålig
rörelse och mumlade något om barnsligheter. Han
kände sig likväl besvärad vid tanken på, att han
icke ens med den allra obetydligaste gåfva visat,
att han tänkt på henne. Men hvar fanns hon?

Han såg på sitt ur; det visade på en qvart öfver
nio. Det var något för sent att gå ut och köpa
en gåfva åt hustrun. Hon måste trösta sig öfver
att blifva utan; han hade ju undanbedt sig alla
presenter. Felet var således Emilias, som icke rättat
sig efter hans önskan.

Obegripligt emellertid, att hon icke syntes till. Hon
måste vara i köket.

Majoren hade, då han kom hem, gått genom sina rum,
så att tjenstfolket icke bemärkt honom.

Nu trädde han in i serveringsrummet och skulle just
öppna dörren till köket, för att fråga efter Emilia,
då han hejdades af det samtal, som fördes derute. Han
lyssnade.

»Men, kära Lina, nog var det galet af henne, att
stanna der borta», utlät sig köksan. »Hon må väl
komma, tilldess gröten blir färdig.»

»Det tror jag knappt. Majoren blir nog borta, han,
och hon sade, att jag icke skulle gå efter henne,
förr än jag hörde, att han kom hem. Jag tycker,
hvad väsen, det skulle blifva, om majoren visste,
hvar frun firat julafton,» utlät sig Lina.

»Väsen», inföll köksan, »det vet jag visst! Han
skulle säga något, han, som aldrig är hemma, utan är
ute jemt och samt. Nej, se, vore jag hustru åt den
karlen, skulle jag visst icke sitta hemma och sörja;
jag skulle lära honom, hvar bonden köpte ölet. Är det
likt det, att gamla karlen, som börjar få gråa hår,
öfverger en så ung och söt menniska, som frun. En
så'n gemen karl!»

Majorens blod kokade, och han beklagade, att icke
den talföra kökspigan var soldat; han hade då kunnat
örfila upp 

henne för hennes oförskämdhet i tal om sin
husbonde. Nils lade åter handen på dörrvredet, men
utan att öppna, ty huspigan yttrade med ett gapskratt:

»Förarga dig icke, du, Brita! Det kommer nog den
dag, då gamle majoren får äta upp den soppa, han
kokat. Kan jag hjelpa till, så skall det ske med lust
och gamman.»

De båda pigorna skrattade som bäst, då majoren
öppnade dörren.

»Hvar är majorskan?» frågade han med dundrande stämma.

Brita vände sig till spiseln och började ifrigt röra
i gröten. Lina svarade:

»Jag skall genast springa efter henne.»

Hon var redan vid dörren, som ledde ut till förstugan.

»Stanna!» röt majoren. »Jag har ej befallt dig att
hämta min fru; jag vill endast veta, hvar hon är.»

»Det får jag icke säga», svarade Lina.

Ett ögonblick fattades majoren af en så häftig vrede,
att han fann det rådligast tiga.

Hvad ville det säga, att hans nittonåriga hustru
på julaftonen lemnade sitt hem och gick på besök,
som hon önskade att mannen icke skulle lära känna?

Man hade måst vara en till sina seder och sitt
lefnadssätt mera oförvitlig person, än majoren, för
att icke fattas af mindre behagliga misstankar. Genom
hans hufvud foro hågkomsten af, att han öfverlemnat
Emilia åt ensamheten och ledsnaden, att han
dömt hennes ungdom att tyna bort utan kärlek och
glädje. Han, en gammal karl, hängaf sig åt nöjena,
men hon, det unga barnet, beröfvades allt, som kunde
fröjda hennes hjerta. Sedan han lyckats i någon mån
qväfva sina upprörda känslor, yttrade han:

»Du är förbjuden att säga mig, hvar majorskan är. Jag
skall följa dig till henne.»

Lina tvekade, men då han förnyat befallningen, lydde hon.

Under vägen till Lovisas boning var majoren ett
rof för de mest plågsamma tvifvel. Var han förrådd? 
Och om han var det, hvem skulle han i första rummet
anklaga -- om icke sig sjelf?

Ljuset från Lovisas fönster kastade ett ovanligt
sken ut på gården, så att den icke hade samma mörka
utseende, som då Emilia passerade den.

Lina förde majoren fram till dörren, men då hon ville
bulta hejdade han henne med ett tecken, att hon skulle
aflägsna sig.

Nils måste först hafva reda på, hvilka som funnos inom
denna dörr, innan han steg öfver dess tröskel. Han
närmade sig fönstret.

Ingen rullgardin skyddade det torftiga boningsrummet
för nyfikna blickar, och Nils såg nu med förvåning
en eländig bostad, så olik hans egen, som natten är
olik dagen.

På bädden låg en blek qvinna och ett spändt
barn. Framför brasan satt hans unga, vackra hustru
och läste ur en bok. Hans öron uppfångade ljudet af
hennes röst. Vid hennes fötter hade en tvåårig flicka
slagit sig ned, njutande af värmen och en julkaka,
som hon med förnöjelse förtärde.

Taflan gjorde ett oförgätligt intryck på den
verldsligt sinnade mannen. Han, som hela sitt
lif lefvat endast för att tillfredsställa sina
njutningsbegär, som aldrig afstått det minsta för en
annans välbefinnande, stod nu der och betraktade sin
försummade hustru, som var sysselsatt med att trösta
den olyckliga och bedröfvade.

Hennes nedböjda hufvud och milda ansigte hade en
prägel af stor undergifvenhet.

Aldrig hade hon förefallit honom så intagande, som
nu. Han tänkte ovilkorligen på, huru man i andra
familjer firade denna afton, och der satt hon, som
tillfört honom hans nuvarande rikedom, i den fattigas
koja, utan annan glädje än den, hennes barmhertighet
skänkte hennes hjerta. Hon hade gått från sitt eget
hem, troligen derför, att hon kände sig mindre ensam
i detta kyffe, än der.

Klar stod hans skuld till den unga makan för hans
inre, och med ångerfullt hjerta lade han handen på
låset, för att öppna dörren. Någon kom in på gården.

Majoren öppnade hastigt dörren och steg in. Emilia
såg upp, och då hon varseblef sin man, reste hon sig
från pallen, men blef stående med nedsänkta ögon
och rodnande kinder, liksom hon blifvit oangenämt
öfverraskad.

»Jag har kommit, för att hämta dig, Emilia», utlät
sig majoren med mild röst.

Emilia såg upp. De båda makarnes ögon möttes. Hvad
uttryck låg väl i mannens? Ett leende gled öfver
Emilias drag, då hon svarade:

»Jag är genast redo att följa dig, blott Lovisas
grannqvinna kommer och stannar hos henne. Jag vill
ej lemna den stackarn allena; ensamheten ger näring
åt sorgen.»

»Har du redan förvärfvat dig den erfarenheten?»
frågade majoren och slöt hustruns hand i sin.

Dörren öppnades åter och en äldre qvinna steg in. Hon
såg modfälld, frusen och hungrig ut. Det var Lovisas
granne, som återvände hem, utan att hafva kunnat
skaffa sig något till lifsuppehälle under den
stundande helgen.

Emilia talade tyst med henne, och resultatet blef,
att qvinnan stannade hos Lovisa. Emilia skulle i
utbyte förse äfven henne med ved och hvad hon för
tillfället behöfde.

Emilia aflägsnade sig, ledsagad af de båda enkornas
uppriktigaste välsignelser.

*

Tigande tillryggalade makarne vägen till hemmet. När
de befunno sig i den vackra salongen, stannade majoren
framför Emilia, sägande:

»Jag har icke köpt någon julklapp åt dig, Emilia;
men jag äger ändock något att nu nedlägga för dina
fötter: det är min ånger öfver det förflutna och min
nyvaknade kärlek, som skall underlätta mitt beslut
att hädanefter blifva -- hvad jag icke varit -- en öm
och huld make.»

Emilia lade armarne om hans hals. Han hade gifvit
henne den bästa julgåfva, hon kunde erhålla.

När de båda makarne senare superade tillsammans,
kände sig Emilia lyckligare än någonsin. Det var en
röst inom henne, som sade, att hon kunde tro på sin
mans ord.

Majoren ändrade verkligen uppförande, men omvändelsen
skedde icke med ens. De gamla vanorna hade fått för
stor makt med honom, och derföre hände det också, att
han en och annan afton glömde sig ute; men Emilia satt
icke mera och gret i sin ensamhet -- hon besökte sina
fattiga och återvände från dem, nöjd och tacksam mot
Gud för allt det goda, som blifvit henne beskärdt. Hon
var nu säker på, att mannen, efter de små utflykterna,
skulle återvända till henne ömmare och kärleksfullare
än förut. Han gjorde så också. Efter några års förlopp
hade han lärt sig älska hemlifvet och sin hustru,
så att han förundrade sig öfver, huru han kunnat
föredraga sina kamraters sällskap.

Emilia blef fullkomligt lycklig och Lovisa hennes mest
gynnade favorit. Julbesöket hos den fattiga qvinnan
hade ju tillfört Emilia den lyckan, att blifva älskad
af sin man.



Allmännyttigt.

Återställande af rökta köttvaror, som redan börjat
lukta. Enligt »nyaste uppfinningar» aflägsnar man påbörjande 
förruttnelse hos rökta köttvaror derigenom, att man väl
tvättar hvarje stycke i friskt vatten, derefter doppar det i
rå trä-ättika, lägger det i en träså och pågjuter så mycket 
trä-ättika, att det öfra lagret af köttvarorna är till en tums 
höjd betäckt af trä-ättikan. Efter åtta dagars förlopp tagas 
köttvarorna ur såen, hvarje enskilt stycke sköljes med friskt
vatten och torkas i luften uti skuggan. Den skämda smaken
har derigenom fullkomligt försvunnit, köttet har åter en 

behaglig arom, är ganska saftigt och har rosenröd
färg. För att för öfrigt vid försändning af rökta
köttvaror förekomma förruttnelse hos de samma,
omvecklar man dem med pergamentpapper, som en
timmes tid legat i trä-ättika, och inpackar dem
först derefter.

Botmedel mot tandvärk. Vid ett sammanträde af
Medicinska Föreningen i London anmärkte d:r Blake, en
utmärkt läkare, att han var i stånd att genom följande
medel bota det mest förtviflade tandlidande, för så
vidt det samma icke vore förbundet med röjmatism,
nämligen: Alun, stött till helt fint pulver, 2 delar;
svafvelether, 7 delar; begge substanserna blandas
och läggas på den sjuka tanden.

För patienter. Till förekommande af så kallade liggsår
hos patienter har erfarenheten visat följande enkla
och billiga medel vara lämpligt. Man tager nämligen en
citron, skär den samma i stycken, trycker saften något
ur de samma och öfverstryker med dessa citronstycken
den sjukes rygg på det sätt, att den samma blifver
något fuktad af citronsaften. Detta upprepar man
några gånger med några dagars mellantid.

Förvarande af skinkor. Hvarje husmoder känner det
förfaringssättet, att, till förvarande af rökta
skinkor, upphänga dem i en liten bomullssäck; med
säcken, detta omhölje för skinkan, åsyftas dock
egentligen ingenting annat, än att från skinkorna
afhålla flugor och maskar. Men vill man verkligen
konservera skinkorna, så bör man göra säckarne
något större, än skinkorna äro, lägga skinkorna
deri och derefter med handen ganska fast inpressa
fingerlångt skuret, välluktande torrt hö i säckarne
rundt omkring skinkorna, så att dessa på alla
sidor äro omgifna af hö. Sedan tillknyter man väl
de sålunda fyllda säckarne och upphänger dem på ett
torrt ställe. Skinkornas utdunstning insuges af höet,
som deremot genom sin angenäma lukt bidrager till
förhöjande af skinkornas smak.

Kitt för kakelugnar. Den lera, hvarmed kakelugnarne
vanligen tillsmetas, affaller ofta, kakelugnen ryker
då, och fogningarnes tillsmetande måste stundom
upprepas några gånger på en vinter. Så väl hos
jernkaminer som hos lerkakelugnar kan denna olägenhet
afhjelpas genom följande tillsats till leran: Man
tager ett ark grått, groft läskpapper, som man förut
genomblött, knådar detta tillsammans med leran, tills
läskpapperets fibrer tillräckligt fördelat sig i den
samma. Så erhåller man ett slags papier-maché-massa,
som, i fall man ytterligare till leran tillsätter
ett lod koksalt och ett lod jern-viktriol och vidare
upphjelper den möjligen allt för sega massan med en
tillsats af mjölk, ett kakelugnskitt, som ej antager
någon remna och är särdeles varaktigt.

Att uppdraga tidiga växter i boningsrum. Man låter
förfärdiga sig små krukor utan botten, men hvilka
nedtill äro något vidare än upptill (eller ock kan
ändamålet uppnås äfven med vanliga blomsterkrukor,
å hvilka man utslår bottnen och vänder den vida
öfre delen nedåt). Dessa fyller man med jord och
gifver hvarje kruka ett litet bräde, skiffer eller
tegelstycke som underlag och lägger fröna i dessa
krukor. Sålunda skall man tidigt erhålla plantor
i rummet, hvilka man sedan, utan att behöfva
uppdraga och omplantera dem, tillika med jordbollen
kan nedsätta i fritt land, i det man i landet
(trädgårdssängen) gör en liten håla och -- i det man
undandrager krukans underlag -- låter plantan med
jordbollen nedglida i den samma.

Potatisprof. Man har, som bekant är, ett temmeligen
betydande antal praktiska kännemärken, enligt
hvilka man tror sig kunna med mer eller mindre
tillförlitlighet bedöma potatisens rikhaltighet på
stärkelsemjöl eller, hvilket man håller för
likbetydande dermed, dess »godhet». Doktor Nobbe,
föreståndare för Jordbruks-experimental-stationen 
i Chemnitz, har pröfvat 140 stycken potäter på
dess halt af stärkelsemjöl och dervid undersökt de
praktiska uppskattningsmedlens värde. Dervid framgick,
att dess bruk fordrar en viss försigtighet och att
man i alla händelser ej kan förlita sig ensamt på
ett kännemärke. Att för öfrigt också en potatis'
godhet och mjölrikedom icke äro identiska begrepp och
att således en för bordet lämplig potatis icke äfven
på samma gång måste vara utmärkt till kreatursföda
eller för spritfabrikation, torde synas tydligt.

I det hela kunna ungefär följande satser uppställas:
Röda potatissorter synas öfver hufvud besitta en
något rikligare halt af stärkelsemjöl än gula; kärft
kött och fast, kanske också något söndersprucket skal,
antyda större mjölrikedom än de motsatta egenskaperna:
djupt liggande ögon, starkt hvälfda knoppar, något
klibbigt rifskum beteckna en betydligare medelhalt
af stärkelsemjöl, än platta ögon, föga utvecklade
knoppar och vattenaktigt skum; knölarnes allmänna form
samt köttets färg synas icke betinga någon betydande
skilnad i halten af stärkelsemjöl; för rödaktigt kött
förblifver frågan öppen.

Parisiskt tvättpulver. Det parisiska tvättpulvret, som
till höga priser säljes såsom ett hemligt medel att
hålla huden fin och vacker, kan beredas på följande
sätt: Man uppmjukar i rent vatten en godtycklig
qvantitet ris, som först blifvit sorgfälligt rengjordt
från dess orena tillsatser, afhäller dagligen vattnet
och ersätter det med friskt, fortfar med denna
dagliga af- och pågjutning omkring 14 dagar, tills
riset blifver så mjukt, att det låter sönderklämma
sig. Då afsilar man allt vattnet, begjuter den på
bottnen vällingartadt samlade massan å nyo med rent
vatten och omrör den väl, tills en mjölkartad vätska
uppstår. Denna gjutes genom en hårsil eller en hvit,
icke allt för tjock, duk och ställes att klarna, under
det man på en utspänd hvit duk torkar det från vatten
befriade mjölet. Blandar man detta torkade rismjöl med
en ringa qvantitet pulveriserad soda, så har man det
af damerna så högt värderade parisiska tvättpulvret.

Blekning af linne. Om man i allmänhet nu för tiden
till blekning af gulnadt linne använder det bekanta
Eau de Savelle (underchlorsyrligt natron), så gifves
det dock många husmödrar, hvilka icke vilja underkasta
sitt linne en behandling med detta blekvatten, emedan
de tro sig hafva gjort obehagliga rön med det samma,
hvilka i sjelfva verket också aldrig uteblifva, i
fall icke det riktiga användningssättet är bekant
och i synnerhet om det underchlorsyrliga natronet
icke åter fullkomligt uttvättas.

Ett medel, som under ljusets och luftens inverkan
inom kort tid åstadkommer blekningen af gulnadt
linne och på intet sätt är menligt för tyget,
är terpentinoljan. Denna har den egenskapen,
att under solljusets inflytande öfvergående
försätta det atmosferiska syret ur dess vanliga
elektriska kombination i det i kemiskt hänseende så
utomordentligt verksamma antipolariska tillstånd, som
är bekant under namnet ozon och antozon. Syret har
då för alla färg- och luktämnen en starkt blekande
och desinfekterande egenskap. Utom de talrika och
vigtiga företeelserna i naturens stora hushåll,
hvilka man i nyare tider tillskrifver denna på
jorden afbrutna vexelverkan af syret, tror man också,
bland många derpå beroende, i det praktiska lifvet
utförda operationer, att gräsmattans blekning allenast
beror af samma orsak. Om man derföre till det sista
sköljevattnet, som passerar linnet, tillsätter något
litet terpentinolja, så är denna, om också i ganska
stor förtunning, tillräcklig, för att gifva linnet
den önskade graden af blekning.

