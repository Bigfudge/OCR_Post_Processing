I disig natt och frost
Med tusenårig styrka
I sina hakars rost
Så hårdt de woro stängda,
Hwar rigel och hwar bom,
Och aldrig portar sprängda
Till grånad helgedom.
Mot Herrans klara himmel
Sig sträckte hög kupol,
Mot nattligt stjernewimmel,
Mot brännhet sommarsol.
I färgadt glas det glittrar,
Ett magiskt, sällsamt ljus;
Men tyst i jorden wittrar
Det tusenåra hus.

'
Derute syszlar mängden
Med dagens små bestyr,
Och mellanåt all-ängden
Till templets förgård flyr.
Dit wandra menskoskaror
Med bön i qwalda bröst;
Mot frestelser och faror
De söka hägn och tröst.

De öbmjukt lägga neder
Sin sparda aflatsskärf
Åt helgonet, som Beber
För deras djäls förderf.
Se'n gå de åter tysta
Till yrke eller härd,
Blott stenar blifwit kyszta
Och kyrkan fått sin gärd.

Hwem är, som klyfwer hopen,
Som röjer wäg i hast,
Ej aktar warningsropen
Ej wreda ögonkast?
Hwem är wäl han den lille,
Som kommer utan prunk?
Hwad går han till för gille,
Bredaxlad tiggarmunk?



Det är en lärd magister,
Men lärd på eget wis:
Han känner sina brister,
Men sjunger Herrens pris.
Nu will han hopen lära
Att ej stå utanför,
Men sjelf gå Herren nära,
En hwar, som ånger gör.

Han slår på gamla porten
Så wäldeliga slag:
Det hörs kring wida orten,
Ett wäldigt nappatag»
Det skönjes nog på arten,
Att han är bergsmansfon;
Det röjes ock på farten,
Hwar han tog lynnet från.

De gamla fogar braka
för henna kraftens tolk,
Och murkna plankor knaka,
Ty han har wäckt sitt folk.
Han bryter in, han spränger
Den helga hemlighet.
Det fins ej mur, som stänger
Den själ, som tänka wet.


På wakt stå herrar höga
Med silkesömmadt bräm,
Med löje i sitt öga
Och minen så förnäm;
Med rodnad, som de sutit
Wid Beltezafars fest:
Skriftlärde, som förskjutit
Att Kristus ha till gäst.

Det war ju deras mummel
Nysz genom hwalfwen smög
Till tusen dödes kummel
Om fridens hälsning ljög,
Och det war deras skara,
Som uppå själars skri
Så sakta hördes swara:
"Wi skola bedja, wi!"

De stängde lifwet inne
I kloftercellens hörn,
De qwäfde menskligt sinne
Och klippte tankens örn.
Wäl klungo stämmor friska,
Att tankens flygt är fri;
Men fromme fäder hwiska,
"Wi skola tänka, wi!"


Men det war Mårten, brodern,
En munk så god helt wiszt,
Kär höll han gudamodern,
Men kärare Guds Krist.
För Honom slog han slagen
Uppå det helga rum
Och ryckte fram i dagen
Hans evangelium.

Då blekna fromme fäder
Och gammal fördom med,
Men frigjord ande gläder
Sig stolt åt öppnad led.
Af anatemer krossas
Ej menskoande mer;
Men fången tro förlossas,
Försonadt hjerta ber.

Hwar själ sitt wärde känner,
Sin tro, fin menskorätt,
Och ewig längtan bränner
I dagens unga ätt:
Hon tager ljud i psalmen
I gammalt borgarhus,
Hon räcker segerpalmen
Åt den, som bringar ljus.


Qwar står den gamla kyrkan,
fast nu på gafwel wid,
Ett mål för spott som dyrkan
Allt efter hug och tid.
Hon önskar kanske drömma —
förbi far tidens elf!
Men dagens söner glömma:
Där menskan fann sig sjelf.
Edvard Evers.






Snödroppen.
Staty af P. Hasselberg.

TVÄNNE KONSTNÄRSPORTRÄTT.

——
Per Hasselberg. — Carl Larsson.



Hur ofta hör man ej sägas, att konstnären är
svag, att endast medgång och beröm förlänar
honom styrka, att han ger vika för alla skiftande
stämningar och har föga kraft att stå emot de stötar
lifvet ger. De som säga sådant, de känna föga till
konstnärsnaturen, de veta ej, hvilken seghet, hvilken
uthållighet och motståndskraft som behöfs för att slå
sig fram på den bana han valt, hvilka hinder, som
måste öfvervinnas. Nu för tiden har visserligen
vägen blifvit något jämnad, det är sant. En del unga
konstnärer behöfva aldrig ens lära sig, hvad brist
och nöd vill säga, och de känna aldrig annan oro
än den för sina arbeten, ej den för brödförvärfvet,
— andra hjelpas fram genom frikostiga stipendier
eller genom konstvänners understöd. Men det fins en
tredje klass, föga uppmärksammade undantagstalanger,
som gå sin egen väg och gerna bli lemnade vind
för våg på den, som slita, träla och svälta, utan att
någon ens vet af det, som gå under eller slå sig
fram, ibland varligt men ibland i rasande trots.

Den, som känner de båda konstnärer, hvilkas
namn stå öfver denna uppsats, vet, hvad de haft att
strida emot, och vet, hvilken oförbrännelig seghet det
har behöfts, för att de ej skulle duka under många
gånger i den hårda och ojämna kampen för
tillvaron. Nu ha de båda fått öfvertaget, nu stå de
vid början af en bana, som, om den håller hvad
den lofvat, bör blifva lika lycklig som hedrande för
dem båda två.

Såväl Hasselberg som Larsson äro uppväxta
under fattiga förhållanden, den förre född i trakten
af Ronneby på sjelfva nyårsdagen 1850 och i sin
ungdom i snickarlära i Karlshamn, Larsson född
1853 den 28 Maj enda barnet af en arbetarfamilj i
Stockholm. Hasselberg snickargesäll, medan han
samtidigt modellerade ornament vid slöjdskolan, Larsson
allt sedan sitt trettonde år födande sig sjelf utan
minsta hjelp eller understöd, till en början såsom
fotografiretuschör, sedan som tecknare i Kasper. Fem
hundra kronor var den enda summa, fosterlandet
ödde på den förres anlag — dessa penningar
utgingo till handtverkaren från kungliga
kommerskollegium — och Larsson fick en gång (1878) tusen
kronor af akademien, der han redan två år tidigare
vunnit kungliga medaljen.

Är det svaga naturer, som kämpa sig fram på
detta sätt utan ett enda öre i grundplåt? De bådas
ungdomshistoria är säkert mera dyster, än hvad
verlden någonsin får veta af, och det har nog behöfts
den enas tysta viljekraft och den andras okufliga
mod för att hålla hoppet uppe, då stunden var mörk,
illusionerna krossade, och intet ljus kunde skönjas.
Men de gåfvo sig ej någondera, de manade ut sitt
onda öde och uttröttade det. Och så måste de
segra till slut.

***

Per Hasselberg har sin atelier vid Boulevard
St. Jacques långt borta i Paris' södra stadsdel, rätt
söder om observatoriet, hvilket som bekant bildar
slutpunkten på den avenue, som fortsätter bakom
Luxembourgträdgården. Från den soliga boulevarden,
kantad med långa gråa murar och försedd med glesa
dammiga trädrader, stiger man direkt in i ateliern,
en enkel verkstad, som skulptörers atelier ofta pläga
vara, med höga, gråstrukna väggar och stengolf, 

nedstänkt af våt lera och öfveryrdt af marmorflisor.
Möblerna så få och enkla som möjligt, på väggen
ett par teckningar och några gipsafgjutningar efter
naturen, händer, delar af armar och ben. I denna
enkla omgifning har Snöklockan vaknat till lif ur sin
marmordröm, och på dessa väggar blickade »La
semeuse», der hon käck och svällande af lif kastade
ut frön till rika skördar, liksom den andra bilden en
symbol af våren, som bär en framtid i sitt sköte.

Storartad är likväl denna atelier, om man med
den jemför det lilla vindsrum, der skulptören bodde
under sin första tid i Paris, och der han om
aftnarna efter arbetet på »école» satt och frös och skar
i trä för att förtjena brödet för den nästkommande
dagen. Efter att genom sitt arbete ha lifnärt sig i
Stockholm, medan han lärde modellering och
ornamentsbildhuggeri, hade han 1876 kommit till Paris,
der handtverkaren fortfarande fick föda konstnären.
Han fick anställning på en terrakottafabrik och
arbetade äfven hos en ornamentsbildhuggare. Ett år
senare vann han inträde på École des beaux arts, och
valde der att studera på François Jouffroys atelier.

Första gången, Hasselberg lät norden höra sitt
namn, var 1879, då han vid täflingen till en
grafvård på Runebergs hviloställe i Borgå vann första
priset, fastän sedan hvarken han eller någon annan
fick utföra arbetet. För sin skizz, »Inspirationens
genius», fick han emellertid en liten penningesumma
(700 mark), som tillstadde honom att egna något
mera tid åt ett skulpturverk till följande årets salong.
I ett trångt litet kyffe tillkom sålunda den lifliga och
behagfulla statyen »Le charme», en gosse, lekande
med foglar, ett äkta franskt arbete, såväl i
uppfattningen som i behandlingssättet. Efter salongens
slut skickades den hem till konstföreningen i
Stockholm men blef der föga uppmärksammad, då den
var ett verk af en okänd man med ett namn, som
ingen hört förut.

Ett år senare fördes likväl detta namn från
Paris upp till Hasselbergs hemland, då på 1880 års
salong hans qvinnobild »Le perce-neige» fick mention
honorable och vann allmän beundran för sin ädla
form och det äkta konstnärliga utförandet, som på
ett tjusande, sätt slöt sig om den vackra tanken.

Hittills hade Hasselberg lefvat ensam och okänd
på sitt anspråkslösa rum. Den dag, då salongen
kungjort sina pris, måste den nordiska kolonien,
samlad på Hörnan för att fira årets medaljörer, sända
bud efter honom för att få uttrycka sin glädje öfver
hans förtjenta framgång, och sedan dess har han
utgjort en alltid omtyckt medlem af »kårandan», hvars
fasta och sunda åsigter i konstfrågor ständigt äro af
lugnande verkan under debatterna.

Snöklockan skickades fram på sommaren till
konstutställningen i Göteborg, hembjöds sedan åt
staten och blef af nationalmusei inköpsnämd bestäld
i marmor. Samtidigt härmed segrade Hasselberg i
täflingen angående en fontän, bestämd för
brunnsparken i Göteborg, och nu har han användt de två
sista åren dels på denna betydande uppgift och dels
på att hugga Snöklockan i marmor, hvilket arbete
konstnären till stor del utfört sjelf, både samvetsgrant
och kostsamt.

Snöklockan är en bild af naturen, som vaknar
ur vinterdvalan, af våren öppnande sina ögon för sol
och ljumma vindar. Ett sällsynt själfullt ansigte,
späda former, beundransvärdt fint uppfattade
enskildheter, de på det mest behagfulla sätt sammanflytande
linier. Sedd något från venster äro den veka
kroppens konturer rent af idealistiskt sköna — och ändå
är allt så strängt realistiskt behandladt, som vore
hela gestalten afgjuten från en lefvande verklighet.

Då Hasselberg på årets salong blef tillerkänd
medalj af tredje klassen både för denna bild och
för »La semeuse», göteborgsfontänens staty, så var
han den förste svenske bildhuggare, som fått denna
belöning i Paris.

Såsom jag redan påpekat, är Hasselbergs konst
fransk, mycket mera utprägladt fransk än hos någon
annan af nordens konstnärer — Edelfelt möjligen
undantagen. — Till sitt arbete går han med en
strängt realistisk teknik, som likväl aldrig slagit öfver
i det smaklösa eller oplastiska — dit bland många
hans samtida luta, till och med Valter Runeberg (i
sin flickstaty »Sexton år», äfven utstäld på salongen).
— Hans enda grundsats är, att konstnären alls icke
bör följa andra regler än dem, som ingifvas honom
af hans öga och känsla. Och han, som sjelf arbetat
sig upp från handtvärket till ett lika sannt som fritt
konstnärsskap, han låter aldrig den vunna tekniska
skickligheten besticka sig till att offra grundtanken
för det yttre raffineradt naturalistiska 
behandlingssättet. I sin anspråkslösa atelier arbetar han lika
träget som den tid, då arbetet gälde hans vara eller
icke vara, och der träffas han i sin nedlerade fotsida
blus från tidigt på morgonen och till dess mörkret
bryter in, ja ofta in på natten, då andra för flera
timmar sedan kastat allvaret öfver bord och njuta
sin sorgfria tillvaro på kaféer, i kamratkretsarna eller
i familjer.

Dag efter dag tillbragdt i det strängaste arbete,
sådant är det verkliga konstnärslifvet i vår tid. Och
afundsvärdt kan det ändå vara, då nämligen detta
hårda arbete på samma gång är det högsta nöje,
som konstnären vet af, och då hans verk en gång
färdigt utgör hans stolthet och hans bästa lön, det
må sedan blifva skattadt högt af menniskorna eller ej.

***



Man kan svårligen tänka sig någon större
motsats än den mellan snödroppens mästare och Carl
Larsson, som på samma gång som Hasselberg hade
det nöjet att få stoppa en af salongens guldmedaljer
i sin ficka. I bredd med den svenske skulptören,
som stillsamt går sin lugna väg framåt och som
gerna döljer sin person bakom sina verk, står
Larsson som en sjudande vulkan med kratern vidöppen
för alla vindkast, som en orofyld själ, kastad från
den ena ytterligheten till den andra, pröfvande gå
allt och lekande med allt, ibland misströstande så,
att han vore färdig att kasta palett och ritstift långt
ifrån sig, än skrattande ystert, svängande
pjerrotmössan och grinande med skalken i ögonen och
mungiporna dragna upp till öronen, än med dyster
håg i ensamheten pekande på underkastelsen under
det ogunstiga ödet som det enda sätt för menniskan
att nå lugn och hvila.

Jag har talat i presens men borde ha nyttjat
perfectum. Ty efter årslångt sökande fann han sin
väg, enkel och ledande rätt framåt, — den väg, som
han i sin jägtande brådska så mången gång hoppat
öfver utan att gifva sig tid att se efter, hvar den
gick fram.

Carl Larsson är nu tretio år och har redan
hunnit med mera än de fleste vid den åldern kunna
skryta af. Han som andra har varit historiemålare
i sin ungdom. Medan han gick på akademien och
samtidigt ritade »gubbarne» i Kasper, uppträdde han
— utan vidlyftiga förstudier — med tre prisämnen,
»Moses' utsättande» (1874), »Gustaf Vasa anklagar
Peder Sunnanväder inför domkapitlet i Vesterås»
(1875), en tafla som målades på fjorton dagar och
blef såld på konstföreningen, och året derpå »Sten
Sture befriar danska drottningen från hennes
fångenskap i Vadstena kloster», en raskt, liffullt och
originelt gjord interiör, som belönades med kungliga
medaljen, — hvilken belöning äfven tillföll medtäflaren
Ernst Josephsson. Taflan skänkte Larsson med varm
hand till ett konstlotteri för något välgörande
ändamål. Han hade fått sin medalj och var nöjd för
tillfället

Vid denna tid hade han på sina illustrationer
till Andersens sagor, Goethes ballader, öfversatta af
Snoilsky, etc, skrapat i hop en summa som tillät
honom att resa ut i verlden, och han begaf sig
naturligtvis till Paris.

Der försökte han sig på ett och hvarje, upplade
— och fullbordade ibland — taflor af ganska olika
slag, men de flesta behandlande fantastiskt
vilda ämnen. Än var det storartade kompositioner, såsom
en scen ur syndafloden, der de glada syndernas skald
sjunger sin svanesång till den sjunkande solen, — ett
arbete, som afbröts, då duken blef tagen såsom
pant för en norsk kamrats innestående hyra. — Än var
det »Clair-Obscur», uttryckande en anslående tanke,
en rörande sammanställning af en fattig och lytt
gosse, som är föremål för en rikt klädd liten
flickas uppmuntringsförsök, — men en tafla, som till
följd af dess konstlade dager och urvattnade färg
blef föga omtyckt, »öfvervuxen», som Scholander
uttryckte sig, »af omogenhetens tistel och behäftad med
'chiquens' kardborrar». Än var det en liten tafla,
såsom »Hos hexan», den lilla flickan, som gått vilse
och hamnat midt uti trollpackans skräckinjagande håla.
Än porträttet af en nu bortgången kamrat, skänkt
som inskriften lyder: »A mon ami Charles S....»
Än blef det bizarrerier sådana som »Amor-Merkurius»
—  målad under de mest tryckande omständigheter till
1878 års verldsutställning och numera prydande en
yrkessysters lilla trefliga hemvist vid Jerntorget. Den
utgjorde höjdpunkten af en konstnärs förkonstling,
denna stela, rödhåriga gossfigur flygande rak som en
pinne framför den mest skrikande gula kadmiumsfond.

Nu kom Larsson hem igen till Sverige, kastade
— dertill tvingad af omständigheterna — bort sina
penslar, lemnade sin påbörjade duk à la Wiertz
»Sjelfspillingens  helvetesfärd» — som han sjelf fann vara
ett ovanligt »pittoreskt motiv» — ofullbordad och blef
för en tid endast och allenast illustratör.

Dertill var han skapad, det fick han höra från
mer än ett håll. Hans taflor hade allesamman
blifvit oförstådda, han hade ansträngt sig till det
yttersta för att hitta på något ovanligt och 
uppseendeväckande, men det hade aldrig lyckats. Han
blef ursinnig, när han hörde sådana ord, han gaf
sitt raseri luft i bref till gubben Scholander, och
denne svarade med de mest farbroderligt
uppmuntrande bref, hvilka nu finnas tryckta i hans samlade
skrifter. »Rasa icke mot andra ensamt, utan vänd
en liten bit af raseriet mot er sjelf — eller ock,
haf tålamod till dess det, som vill ut ur er sprakande
fantasi, har hunnit kläda sig i en mer helgjuten
drägt.» Vidare dessa beaktansvärde ord, som visa,
huru väl den gamle konstnären förstod den unge:
»Sök ej det märkvärdiga, det slående... måla en
studie, helt enfaldig, så att du måste blygas öfver
densammas brist på originalitet, under det du dock
tycker, att den ser ut som ett stycke verklighet...»
Och så den karaktäristiskt humoristiska slutrefrängen:
»Skrik och svär och förbanna, men var klok!»

Och Larsson lugnade sig och visade som alltid
den mest morgonfriska uppsyn.

Som tecknare blef han mycket anlitad. Han
tecknade allt, både ämnen der han kände sig stå på
fast mark, och ämnen, till hvilkas utförande han
måste taga sin lifliga fantasi till hjelp och blifva allt
annatv än sig sjelf. Bäst lyckades han i några små
fint kända och elegant utförda stämningsbilder bland
teckningarna till Dödens ängel och i sin utsmyckning 
af Herman Sätherbergs diktcykel »Blomsterkonungen»,
der i synnerhet de ytterst känsliga vignetterna med

sin stilfulla ornamentik af blommor visar honom som
en både originel och smakfull tecknare, medan
deremot en och annan af hans större illustrationer bär
allt för tydliga spår af den brådska och det
maniererade sätt att se verkligheten, som lätt smyger sig
in i mycket anlitade tecknares teknik, och som de
sedan ha så svårt att rycka sig lös ifrån.

Larsson blef ej utan orsak kallad den svenske Doré.

Med denne hade han gemensamt bland annat
äfven det oaflåtliga sträfvandet efter att blifva
målare och intet annat än målare, och det trots hela
verldens åsigt, som förklarade att hans färg var
obehaglig och tung och hans uppfattning
illustrationsmessig, att hans skaplynne var allt för lekande och
ytligt för att han någonsin skulle ge sig ro att
studera med den omsorg och den tålmodiga kärlek, som
utmärka den verklige målaren, Nej, teckna skulle
han och endast teckna!

Och som han äfven måste uppehålla sitt lif, så
tog han sin tillflykt till resignationen, »la derniére
religion», och blef en alsterrik fabrikör af teckningar
till tidningar, kalendrar och böcker, ritade matsedlar,
vignetter, modeller till permar, hvad som helst. »Calle
Larsson han skall ju allt illustrera», sjöng man en
gång om honom.

Så hade han ännu en gång samlat sig en
reskassa och vände med den åter till Paris, der hans
kamrater gjort betydande framsteg och vunnit både
rykte och namn, medan han varit handtverkare hemma.
Men med så mycket större ihärdighet tog han itu
med nya uppgifter. Kort före sin afresa hade han
fått söka rätt på sina undankastade penslar, då han
på Scholanders rekommendation fått i uppdrag att
dekorera en sal i Bolinderska huset. Han målade
der på tak och väggfält en hel samling af små täcka
genier, allegoriskt framställande menniskans dygder,
till en del i förra århundradets stil men mest i hans
egen. Och då han slagit sig ned uppe på 
Montmarte vid avenue des Tilleuls, då grep han ånyo
med frisk kraft till det slags arbete, han älskade
högst — och å nyo stälde sig ödet ogunstigt i
hans väg, spärrande den, trängande honom bakåt
och hopande motgångar öfver hans hufvud, så snart
han sökte sin lycka i färg och på duk. Ett par
taflor såldes visserligen hemma, men hvad betydde
de, jämförda med de dukar, som derute på
täflingsplatsen hvarken såldes eller ens fingo utställas. Till
1880 års salong refuserades »Hexans dotter», och då
Larsson sedan samlade all sin kraft för att året derpå
vinna en lysande upprättelse och målade en väldig
tafla, en atelierinteriör från rococotiden, så fick äfven
den dela samma lott.

Nu såg det ett ögonblick ut, som om de
oupphörligt gäckade förhoppningarna skulle kunna krossa
offrets mod. Den alltid lika sega ihärdighet, med
hvilken Larsson efter hvarje motgång tog itu med ett
nytt arbete, skänkande bort eller rullande ihop det
förra, tycktes öfvergifva honom, och hoppet om en
framtid likaså. Misströstande och sjuk lemnade han
Paris och drog sig undan till Grez, den lilla
målarbyn vid Fontainebleau, den täcka idyllen vid Loings
lugna vatten. Och se, dit hittade ej hans hätska
öde efter, utan endast goda féer kommo i dess ställe,
der fann han efter många års kringirrande, hvad han
så länge sökt, der kastade han med ens bort allt
jägtande efter originella idéer och dränkte i sjön alla
omöjliga fantasifoster, som så länge stängt hans väg.
»Jag såg för första gången i mitt lif på naturen»,
påstår han sjelf.

Att i detta yttrande ligger någon öfverdrift,
måste dock en hvar medgifva. De stora dukarna
må lemnas i sitt värde, men man får ej glömma, att
han ett par gånger hade skickat hem små
anspråkslösa aqvareller, som profeterade om, att der låg
konstnärens styrka, att det just var den lätt utkastade
skizzen i vattenfärg — men dock med färg — som
lämpade sig allra bäst för hans skaplynne.

Det var små landskapsbitar från Paris' omnejd,
en liten trädgård i solnedgång, der flickan i blyg
längtan väntar sin utkorade, eller andra motiv i
samma stil. Och i Grez fick han ögonen riktigt
öppna för den franska naturens egendomliga fägring,
som främlingen har så svårt att förstå, då han är
ovan vid den. Der funnos, hvart han vände sig,
små täcka motiv, de enklaste i verlden, det är sant,
men allesammans målningsvärda, alla lockande för
den, som har förmåga att se behaget i det enkla, det
hvardagliga. Trädgårdar med terasser, öfvervuxna af
den lummigaste grönska, bakgårdar och bygator med
tuppar och ankor, gamla bondgubbar i träskor och
gummorna i sina blåa förkläden, tillknutna om knäna.
Innan man visste ordet af, var upphofsmannen till
»Hexans dotter» och »Sjelfspillingens helvetesfärd» midt
uppe i att måla kålgårdar och fruktträd och små
flickor, måla trefliga hvardagsscener, dem alla, som gästat
den franska landsbygden, känner igen vid första
anblicken, och allt som han fördjupade sig i att måla
natur och intet annat, blefvo hans taflor också så
rättframt och ärligt gjorda, att alls intet förkonstladt
manér kunde skönjas i dem. Och då han, som hade
så mångårig vana i att bli refuserad vid salongerna
och att till tröst i olyckan blifva af lyckligare lottade
kamrater bjuden på en splendid middag på
vernissagedagen, till detta års salong lemnade två
aqvareller, så blefvo de ej blott antagna, utan äfven
prisbelönta och den ena föreslagen till inköp af
Luxembourgmuseet, ett anbud som emellertid kom för sent,
då de redan hunnit blifva sålda till en konstvän i
Göteborg. Den gången fick Larsson sjelf bestå sin
middag på fernissningsdagen.

För den publik som ej blir nöjd, om hon ej
finner dramatisk anordning i en tafla, kunna dessa
arbeten aldrig blifva annat än studier, men till den,
som utan ensidighet gläder sig åt all art af skön
konst, tala de just genom den kärlek, som är egnad
det lilla, genom det poetiska fast alls ej idealiserade
skimmer, som hvilar öfver de små hvardagsbilderna.
Gumman, som med korgen på armen går och stökar
i »landet» eller matar hönsen utanför sitt kök, »grand
pére», som tidigt i novembermorgonen vandrat
utanför byn, der frosten isat buskar och träd, blekt ut
gräsets grönska och dragit en disig slöja öfver
byggnadernas tak och murar, — de äro så sannt och så
osökt framstälda och på samma gång så elegant
målade, att de måste slå an — hvilket de äfven gjorde.

Och med aqvarellen gick hans oljemålning äfven
framåt ehuru den kom ett steg efter. Hans äfven
på årets salong utstälda bild af gården till hotel
Laurens, der den svenska kolonien bodde i Grez, der
man hade svenska flaggan och der man sjöng svenska
qvartetter, var af slående sann verkan, just en sådan
grå, ljusmättad fransk sommarstämning, då allt är
torrt och genomdammigt och skuggan är lika
qvalmig och ljus som det hvita solskenet. Den var
tecknad med stor omsorg och erbjöd många finesser i
utförandet. Hvilken skilnad mellan den och »Hexans
dotter» eller den kadmiumgula »Amor-Mekuris»!

Och nu tror jag, man kan vara ganska säker
på, att Larssons oroliga sökande efter
uppseendeväckande motiv är slut, och att han ej mera skall
uppträda med nya bizarrerier, hexor och dödsdansar.
Den största enkelhet kan gömma den största skönhet.

I hans arbetsrum i Grez med utsigt öfver den
stora trädgården, som förekommer på flera hans
teckningar och på många taflor af svenska penslar, stå
hundratals stockar uppradade bakom soffan, ty på
lediga stunder är fabriken fortfarande i gång, och tid
efter annan afgår med posten från den franska
landsbygden till Stockholm ett lass »gubbar». Under de
sista åren har tecknaren Larsson mest varit sysselsatt
med illustrationer till »Fältskärns berättelser» och
Anna Maria Lenngrens dikter, till hvilka han laverat
en serie teckningar, som skola reproduceras i
ljustryck. Detta blir säkert så godt som första gången,
han får lägga fram ett arbete af sitt ritstift, som ej
måst passera genom gravörens hand, innan det
kommit i allmänhetens:

I det i Paris för ett par år sedan utgifna
planchverket »Artistes scandinaves» hade Larsson en
utmärkt pennteckning efter sin lilla tafla »En
medeltida gyckladr».

Realist i sträng mening har Larsson aldrig varit
i sina teckningar, fast man sagt det om honom, —
i sin målning har han på allra sista tiden blifvit det.

Karikatyren har han ej heller öfvergifvit. En
fest i kamratkretsen kan knapt anses lyckad, så vida
han ej till den ritat stora kartonger med hela -
sällskapet förlöjligadt på det för honom utmärkande
groteska sättet. Och i matsalen i hotel Chevillon,
det andra konstnärshemmet i Grez, der alla
panelfälten småningom blifvit fullmåladt med raska utkast,
figurer eller landskap, och der man träffar minnen
af Törnås, Paulis m. fl. landsmäns hand, der har
Larsson lemnat efter sig en uppsluppen och läckert
gjord målning, som bär underskriften »Carl och Karin»;
och som ej kan beskrifvas utan bör ses.

I Grez har han, sedan han i somras förde dit
sin unga hustru, född Bergöö, slagit sig ned i ro,
Och der ämnar han nu, som han sjelf sade, »börja
att måla».

Måtte det dröja länge, innan han — slutar att
måla!

***

Motsatser? I sjelfva verket äro de kanhända
alls inga motsatser, dessa båda handtverkare, som
armbågat sig fram och blifvit konstnärer. Kanske
denna föreställning om deras stora olikhet har sin
grund endast i det skilda sätt, på hvilket de burit
pröfvoårens motgångar, den ena tigande och skyggt
dragande sig undan obehöriga blickar, den andra
någon gång skrikande för sina allra närmaste vänner,
men alltid storskrattande inför hela den öfriga verlden.

Georg Nordensvan.







LITE' PRAT
OM
DUMHET,
AF 
CARL SMITH
UPPTECKNADT EFTER ETT VID PUBLICIST-KLUBBENS 
ÅRSFEST DEN 27 JAN. 1883 HÅLLETMUNTLIGT FÖREDRAG AF »DEN STOREHYDRAULISKE PRESS- OCH IDROTTSMANNENSAMT KATEDERKAMPENALIBI BEN MIST”,MEDLEM AF DET FÖR AFTONEN UPPTRÄDANDE»BENI-TRYCK-PRESS-SÄLLSKAPET».





Då man första gången
uppträder inför en
församling, som ingifver stor
respekt, är det väl mer
än dels med en känsla,
lik den man erfar, när
man första gången på
året skall till att bada i
öppna sjön. Vid båda
dessa tillfällen går det
lättast att börja taga sig
vatten öfver hufvudet
igenom att med ens och
hufvudstupa störta sig in
utan tanke på hur man
ryser vid att blotta vare
sig sina lemmars eller
sina idéers nakenhet.

Men om man innan dess får se ett litet skimmer 
af glädtigt solsken ila öfver det fruktade
elementet, så gör man språnget hurtigare än eljest. Det
är somliga gifvet att kunna framlocka sådana der
glädtighetsskimmer genast med de första orden såsom
t. ex. genom att harkla sig, dyka med handen djupt
i frackens bakficka och draga fram sex fullskrifna
helark, börjande i detsamma med: »Ehuru alldeles
oförberedd vågar jag likväl anhålla om sällskapets
uppmärksamhet för att föreslå en skål för — — —» etc,
eller genom att med samma gest som den förra,
fastän kanske tydligare lokaliserad, börja: »Ur
minnets tempel en enkel runa må dragas fram» etc. etc.

Men som jag — jag ber om ursäkt att det der
anstötliga personliga pronomen råkade slippa fram,
men det fordras stor vältalighet för att kunna reda
sig utan något sådant, och vi vågar jag ej använda
helst inför denna samling, som innesluter så mången,
hvilken, genom sin ställning såsom chef i spetsen
för en stab af medarbetare, delar med andra
stormaktssuveräner rättigheten att säga vi om sig sjelf.

Det der lilla ordet vi har för öfrigt alltid
ingifvit mig en helsosam respekt genom att erinra mig
om en historia, som jag kanske här vågar repetera,
enär och ehuru några af klubbens ledamöter en gång
förr funnit den lustig. En sjökapten skref hem till
sitt rederi: »— — Jag passerade Gibraltar Sund»
— — och »jag pejlade Cap de Gata» — — och
jag fick sigte af de höga bergen bakom Genua» — —
och »jag ansåg mig ej behöfva lots» o. s. v. — —
»men vid inloppet till hamnen råkade vi stöta på
grund».

Men innan jag blir frestad att, liksom kaptenen
och af liknande skäl, säga vi, är väl bäst att jag
öfvergår till ämnet:

Lite' prat om dumhet.

»För att rätt kunna fatta ett snille måste man
vara snillrik sjelf», påstås det; men deraf följer ju
ej nödvändigtvis att man måste vara dum för att
kunna tala om dumhet. Inte behöfver man väl
emellertid varå snillrik för att våga sig på äfven det
senare ämnet, ty hvad blefve då öfver att tala om
för den, som icke kan göra anspråk på utmärkthet
hvarken i det ena eller andra fallet?

Dumhet — skulle jag vilja våga påstå — finnes
icke såsom någonting i och för sig, men väl såsom
ett negativt begrepp, likt köld, mörker och dylikt. För
att kunna börja tala om dumhet, måste man således
utgå från den motsatta ytterligheten, från det som
dumheten är en negation af, huru riskabelt det än
är att våga tala om snille.

De olika graderna af förstånd skulle man — för
så vidt man kan åtskilja dem — kunna kalla snille,
vett och dumhet, samt göra den skilnaden emellan
dem att snillet behöfver ej lära sig, vettet kan lära
sig, och dumheten kan icke lära sig. Det heter
visserligen, att ingen födes konstnär, men det snille, som

konstnären måste ega, det är helt säkert den sanne
konstnären medfödt, om det än mycket förkofras
genom arbete. Barnet i vaggan, som småler åt ett
rent ackord, men grinar åt ett falskt, är födt med
snille för musik.

Fyraåringen, som i hufvudet multiplicerar
femsiffriga tal, är född med snille för aritmetik. Och så
vidare. Men det är högst få gifvet att vara snille i
mer än en gren af menskligt vetande och ofta är
det snillet i musik omöjligt att lära sig en lexa i
något annat ämne, eller visar sig snillet i poesi
såsom en klen politiker.

Medan inledningspåståendet ännu är i minne,
vore det emellertid allt för djerft, att längre 
uppehålla mig vid snillet. Det stora flertalet menniskor
hafva väl icke snille i någon gren alls, men i stället,
som det kallas, »sundt förstånd» eller vett, d. v. s.
de kunna lära sig. Hvad snillet fått medfödt, kunna
de vettiga genom arbete, åtminstone till en viss grad,
förvärfva, och det säges ju att snillena hafva idéerna,
under det de goda hufvudena göra dessa fruktbara
liksom — om man får tro Rochefoucauld — snillet
ibland begår dumheter, som aldrig skulle kunna
hända en menniska med vanligt sundt omdöme.

Dumhet» återigen skulle ju vara oförmåga att
lära sig, men då är ingen lefvande varelse absolut
dum, ty något kan man alltid lära äfven den lägst
stående. Det finnes ju till och med en s. k. circus,

der djur uppträda, som komma damerna att rysa,
så lågt stå de, fastän de hoppa högt.

Innan jag öfvergår till försöket att gifva några
exempel på hvad man plägar kalla dumhet, och visa
hvad dessa egentligen äro, borde jag kanske
omnämna ännu en grad af menskligt förstånd, eller
kanske rättare, en grad af brist på sådant, nämligen
galenskap. Om dumhet är ett tomt ord, så är väl
galenskap det i ännu högre grad. Hvad är galenskap? 
För så vidt jag kan se, ingenting annat än
ett missförhållande emellan teori och praktik. Ingen
blir galen af ärelystnad, så länge han ständigt stiger.
Ingen blir galen af uppfinningsmani så länge han
får experimentera efter behag, Ingen blir galen af
lycklig kärlek.

Jag hade en gång en kamrat, som gick till en
skräddare och bestälde tolf tusen svarta frackklädningar, 
derefter till en källarmästare och bestälde en
middag för tolf tusen personer med order att en
frackklädning skulle hänga öfver hvar stol, och så
gick han omkring och inviterade sina bekanta. Han
blef rapportad för kommendanten såsom en samhällsvådlig 
person, och insatt på dårhus. Hvad var nu
hans galenskap? Bara missförhållande emellan teori
och praktik. Han hade ej råd att betala hvad han
bestält. Det var allt. Men om en, för ett par
hundra tusen kronors inkomst skattande, bankdirektör
gjort samma beställningar och bjudningar, så hade

åtminstone de inbjudna sagt: »Se der en klok karl;
han vet att använda sina penningar.»

Dumheten lär väl ofta ligga deruti att den person
som säger en sådan en gång fått namn om sig att
varå dum, som man kallar det. Henri Monniers
Joseph Prudhomme har nu en gång blifvit ansedd
för att vara typen för en dum och penningdryg
pariserborgare. När han håller tal om ärelystnaden
och säger: »Hade Napoleon I nöjt sig med att vara
en simpel artillerikapten, så skulle han ännu i dag
suttit qvar på Frankrikes tron», så tycker man det
är fasligt dumt; men om nu något erkändt snille
yttrat detsamma, så hade man tolkat meningen så,
att Napoleon skulle i lugn suttit qvar på sin tron,
om han icke varit mera ärelysten än att sjelf icke
eftersträfva den. När Joseph Prudhomme vidare
tager emot hederssabeln och yttrar till deputationen 
af municipalgardet: »Med denna sabel skall jag
försvara våra institutioner, ja — om så behöfves — 
bekämpa dem», så skulle man, om han nu icke
varit dum, sagt: »Han är en folkets man, städse
redo att försvara det rätta, till och med om tiden
förändrar hans åsigter derom.»

Mången gång ligger dumheten icke i tankegången,
utan endast i ett vårdslöst användande af uttryck.
Jag har t. ex. hört omtalas att en framstående militär
en gång vid en badort föreslagit en skål för qvinnan
i följande ordalag: »Mina damer! Ehuru svagt 
bemannad, tillhör jag genom mitt kön krigareyrket, och
får såsom sådan föreslå en skål för Nordens gamla
qvinna.»

Snillrikt är väl just inte detta tal, men granskar
man det noga, så kan deri spåras en ganska redig
tankegång. »Svagt bemannad» var enligt talarens
uppfattning liktydigt med »icke beredd till» eller
»icke vuxen» sin uppgift. Af det manliga könet
anses ju i synnerhet krigarne vara damernas 
»riddare», som det också kallas. Och med »Nordens
gamla qvinna» menades naturligtvis »qvinnan i vår
gamla Nord».                                                           .

Man kan bli ansedd som dum för en sådan
småsaks skull som att man begagnar siffror i stället
för bokstäfver, som en befälhafvare, hvilken skulle
rapportera hem att han låg öfver i hamnen, emedan
det blåste en half storm, och skref det med siffror
»I ½ storm».

Eller blir okunnighet i någon särskild gren af
vetande kallad för dumhet, såsom när — efter hvad
det påstås — samme befälhafvare för sina
underlydande beklagade sig öfver att han ej hos
kryddkramhandlarne kunde få köpa Drummonds kalkljus,
tilläggande: »och, mine herrar! de visste ej ens hvad
det var».

När en sjöman en gång skulle spänna för en
häst, och lät tömmarne korsa hvarandra under halsen,
ledde han dem efter sitt bästa omdöme likasom de

vigtigaste brassarne ombord, storekontrabrassar, som
också skära i kryss.

Personer, som en gång fått namn om sig att
icke vara dumma, kunna deremot säga eller skrifva
de största galenskaper, och man tycker till och med
att det är qvickt. Hvem har icke åt Mark Twains
uppsluppna tokroligheter »skrattat sig läck i båda
sidor, så att skinnet icke kunnat hålla qvar ens
principer» — för att nu uttrycka mig i författarens
egen stil?

Bland det roligaste, jag tyckt mig någonsin hafva
hört, var en afsigkommen sjökaptens prat, som
fängslade min uppmärksamhet, medan man lurade ifrån
mig en matros, hvilken jag hade till hjelp för att
leta efter sex andra, dagen förut rymda. Jag skulle
önska att jag kunde återgifva så väl hans sätt som
hans ord.

Scenen är i en skeppshandlarebutik i New-York.
Kapten Jonas Westerberg, för hvilken jag nyss blifvit
presenterad, börjar, efter några inledande konster,
med klanglös, ihålig stämma:

»Jaså! Herrarne önska att jag skall berätta några
af mina lefnadsminnen — kör då! Mine herrar!
Jag har den äran att härstamma från den store Jonas
Westerberg, en man hvars namn på sin tid stod högt
i anseende inom Smålands bördiga urskogar. Men
liksom ett skepp inte kan segla med två stormaster,
så kunde icke det svenska statsskeppet bära två 

sådana namn som Jonas Westerberg och Gustaf den
tredje, och det länder ätten Westerberg till ovansklig
ära att dess store stamfader offrade sig för sitt land.

Kungen hittade på något otyg på riddarhuset,
någonting som han kallade reduktion. Men adeln
tålde ingen reduktion, utan Sveriges ridderskap och
adel stod upp som en man med Jonas Westerberg i
spetsen och landtmarskalken vid hans sida, och sade:
»Det der gå vi inte in på, Ers Majestät; då afsäga
vi oss våra adelskap.» Men kungen vardt arg och
gaf ut ett kungligt bref som hette Säkerhetsakten,
der det stod att hvar och en, som afsade sig sitt
adelskap skulle plikta tre och sexton banko och gå
i landsflykt. »Kör!» sade min frejdade stamfader.
Han sålde sin ko, sålde sina besittningar i Småland,
skrapade ihop till plikten, tre och sexton banko, och
gick i landsflykt. Då miste ätten Westerberg säte
och stämma på riddarhuset, och, som herrarne höra,
är det klent med stämman allt sedan; öfriga förluster
skola vi icke tala om.

Vid samma tillfälle miste ätten Westerberg äfven
sitt vapen, ett vapen, mine herrar, som städse
vandrat obefläckadt hand i hand med historien. Detta
vapen, mine herrar, innehöll trenne fält. Första fältet
bär en oxe, som betar på det i månsken, under det
solen stiger upp i vester bakom ett berg. Det har
en allegorisk betydelse, mine herrar. Det är ättens
stamfader, på den tiden då den kungliga nåden, mild

som månens sken strömmade öfver honom i rikt
mått. Solen, som stiger upp i vester, betecknar att
för en Westerberg skulle till och med solen kunna
förändra sin gång. I nästa fält se vi tre grisar, som
hoppa öfver en ström. Det har en vacker allegorisk
betydelse, det betyder att för en Westerberg är
ingenting omöjligt. I nästa fält, mine herrar, i nästa
fält hoppa de bestarne tillbaka öfver strömmen; det
har den skönaste allegoriska betydelse, det betyder
att en Westerberg gör det omöjliga om igen.

Jag var i Gefle anno 39 och tog skeppareexamen. 
Då kom der upp en flottist och skulle
kugga oss. Så säger han till mig: »Kan herrn säga
mig genaste vägen emellan Kanton och Göteborg?».
»Det vet jag inte», sa jag, »för den vägen har jag
aldrig gått, men mellan Kanton och Malmö har jag
gått.» »Nå», sade han, »hvilken är genaste vägen
emellan Kanton och Malmö då?» »Jo», sade jag, »det
är fågelvägen.» Karlen blef flat. Men efter en stund
repade han mod igen, och så säger han till mig:
»Hör nu herrn», som var så morsk nyss, kan herrn
säga mig, hvad gör herrn om herrn kommer in till
Liverpool med ett fullriggadt skepp i haveri?» »Jo»,
sade jag, »då går jag ned och ta'r mig en stor sup.»
»Ja, det är godt och väl», sade han, »men hvad gör
herrn sedan?» »Jo», sade jag, »se'n ta'r jag mig en
mindre.» »Det är bra», sade han, »herrn är godkänd.»

Ja ett ord och en sup i rättan tid, det gör

mycket här i verlden. Jag låg på Uppgående Grunden 
med briggen »Sju Systrar» och bunkade emot en
envis ostlig körare. Så kom der i sigte en engelsk
bark med flaggen i sjå, och jag höll ned till henne.
Hon hade legat i sex veckor på Uppgående Grunden,
kort på vatten, och hela besättningen hade supit
ihjäl sig utom kaptenen och kocken; för de hade
ingenting annat att dricka än rom utaf lasten. En
riktig fyllerilast. Jag tog dem med mig in till
Falmouth och barken fick drifva. Skepparen hade rakt
vänjt sig af med vatten, så han kunde inte tåla det,
för det rusade så långsamt, sa' han.

Nå! första qvällen vi voro i land i Falmouth,
så sitter vi i en grogshop. Och så säger han till mig:
»Mr Westerberg!» sa' han, »ser ni ingenting ovanligt?»
»Nej!» sade jag, »ni börjar bli bra full, men det är
ingenting ovanligt.» »Ser ni inte den der flugan på
bordet?» sade han. Karlen höll på att få dilirium,
men med min vanliga sinnesnärvaro fick jag genast
en idé och botade honom. »Ser ni värden der borta
vid disken?» sade jag. »Ja», svarade han, »nog ser
jag honom fast det är otydligt.» »Ser ni så röd näsa
han har?» sade jag. »Ja, jag tror väl», sade han, »än
se'n då?» »Tror ni inte han super?» »Jo, än se'n
då?» »Var lugn», sade jag, »det är inte er fluga, det
är en af dem som värden ser.» Karlen omfamnade
mig under tårar. Han var räddad.»

Men genom att härma kapten Westerberg har 
jag förlorat min stämma liksom han, så att jag har
deri ett ytterligare skäl att inte längre fresta mina
åhörares tålamod.

Innan jag slutar, ber jag dock att få framhålla
huru en sak, som egentligen icke från början ansågs
för dum, likväl kan åstadkomma dumhetens tråkiga
intryck genom att upprepas; likasom en ursprungligen 
omtyckt melodi kan bli nästan förhatlig genom
att allt för ofta föredragas.

Om nu t. ex. någon af mina ärade åhörare i
morgon går och säger: »I går upptogs min tid en
hel qvart af en herre, som dref den satsen, att
dumhet icke finnes till, under det att hela hans föredrag
var just ett slående bevis på motsatsen», så vore
det ju ganska näpet och pikant yttradt; men bara
för det att jag i dag har sagt detsamma, vore
yttrandet åtminstone inte qvickt, om än aldrig så sant.






Mammas förklädsband.

Med illustration af Carl Larsson.
          Jag ser mig sjelf, en liten en,
med svartsjuk efterhängsenhet
småtultande på korta ben
beständigt i min mammas fjät
och troget hållande i hand
en snibb af hennes förklädsband.
Men bäst i sysslorna hon gick
hon stannade och såg sig om;
ett leende, en kyss jag fick.
Jag vet så väl hvaraf det kom:
det var min späda barnahand
som drog i hennes förklädsband.

Mammas förklädsband.
Teckning af Carl Larsson.



Vi voro svaga, hon som jag —
vi voro svaga för hvarann —
men också grep jag dugtigt tag;
och tryggare än vuxen man
jag kände mig när väl i hand
Jag höll min mammas förklädsband.

Och in i senaste minut
jag höll deri så envist fast
att, när ur bo't jag släpptes ut,
jag kände huru nån'ting brast,
och — ännu håller jag i hand
en bit af mammas förklädsband.

Hur har du icke sedan glädt
och ledt, som förr, och kärleksrik
mig skyddat som en amulett
du dyra heliga relik
ifrån min barndoms blomsterland,
just du, min mammas förklädsband.

Jag, som en annan, nå'n gång led,
ty smärta ingen undangår.
Om ögat eller hjertat sved,
hvad mer! — Jag torkade min tår,
såg glad ut och mitt sår förband
allt med min mammas förklädsband.




Med öppen vind — hej, hvad det går! —
jag i ett nötskal ut mig gaf
bland »Dår-sjöns» blindskär. — På ett hår
så skal som kärna gått i qvaf.
Jag räddades och drogs i land
helt visst af mammas förklädsband.

I fall på allraminsta sätt
jag andra någon glädje gjort,
om jag skiljt orätt ifrån rätt
och stundom handlat som jag bort
(det händt väl också mig ibland)
du ledt mig, mammas förklädsband.

Och går jag fram med lustigt mod
min väg och icke spöken räds,
men finner verlden vara god
och fägnar mig deråt och gläds —
förtjensten är ej min ett grand,
men din, min mammas förklädsband.

Jag fruktar att det gått mig slätt
om i min hågkomst icke lekt
din lilla vänliga rosett;
om du mitt öga icke smekt
alltjemt, du klara, ljusa rand!
min mammes hvita förklädsband.




Jag fäst dig, möderneklenod,
som hederstecken på mitt bröst.
Du hjelper mig att vara god,
du manar med min moders röst;
och ingen kung i något land
kan ge ett präktigare band.

Ännu, som när jag gick i kolt,
dig älskar och behöfver jag.
Hur lycklig, huru rättvist stolt
jag skulle känna mig den dag
jag blifvit värdig efter hand
min mammas vackra, förklädsband.

Och mig din ömhet bortskämt så
att om sjelf döden säger släpp,
så håller jag dig qvar ändå;
dig trycker till min bleka läpp
och tar dig med till andra strand
min egen mammas förklädsband!
Olof Stig.






Återfunnen.
Berättelse
af Mathilda Lönnberg.
——

Det var sommar och solsken.
Syrenerna hade blommat
ut, men ängbackarne lyste i midsommarprakt. Där
stod lundskeplingenMelampyrum nemorosum. prunkande med Sveriges färger
i täta klungor, såsom det egnar och anstår den blomma,
hvilken kallas svensk soldat. Där rodnade
bergsnäbbanGeranium sanguineum. och solvändornaHelianthemum vulgare. följde solen med sina
guldglänsande hufvud, medan styfmorsblomman bredde
mångfärgade1 mattor öfver bergens afsatser och de
olika nyponrosoma öppnade sina knoppar, som
skiftade från snöhvitt till hög karmin med alla
mellanliggande afskuggningar.

Öfver Östersjön hvälfde sig en himmel så hög
och blå, och på vågorna hoppade solstrålarne i 
munter lek. Ute bland skären sjöngo foglarne, göken
gol och bofinken drillade i lundarne, skärpiplärkan
gladde med sitt qvitter äfven på de kalaste skär och
snäpporna höjde sina rop vid stranden, måsar och
hafsstrutar sväfvade på breda vingar öfver vattnet
och tärnorna förtäljde om sitt bo med »tre ägg» för
den, som ville tro dem.

Det var härligt ute bland skären. Vinden var
jemn och frisk, båtarne ilade hit och dit, liknande
stora vattenfoglar, och böljorna buro dem på sina
hufvuden, sakta qvädande sin entoniga, men likväl
ständigt vexlande sång, som så underbart tjusar och
lockar menniskosinnet

Ensam i ett rum, hvars båda fönster, vetta åt
hafvet, sitter en ännu ung qvinna med ögonen fästa
på vågorna. Det är ett kraftigt, men fagert ansigte,
ett sådant som skären erbjuda så ofta. En bred
låg panna, en nära nog rak näsa, två stålblå ögon,

en fint men något hårdt tecknad mun och ett rikt
mörkt hår, hvarmed vinden tyckts hafva lekt och
som faller ned kring halsen, ehuru det till större
delen är uppfäst i en tung knut i nacken. Ja detta
ansigte är vänt, få torde kunna mäta sig därmed
här ute bland skären, men det synes ändock visnadt
och härjadt. Kinden bär inga rosor mer, blicken
glänser med en nästan hemsk torrhet, den skymmes
af inga tårar mer; munnen har stelnat i förtviflan,
den förvrides ej af snyftningar och ingen klagan
tränger sig öfver dessa fast slutna läppar, knappast
en suck smyger sig fram emellan dem. Men intet
klagorop kan vara mera rörande än denna stumma
sorg, inga tårefloder kunna tolka en djupare smärta
än detta stirrande öga, som fäster sig på hafvet, under
det att tanken åter och åter igen genomgår sagan
om hennes korta lycka.

Denna qvinna är ännu ung, blott 24 år, men
hon synes sig sjelf så gammal och lefnadstrött. Det
förekommer henne, som var det så länge sedan hon
var ung och plägade sucka af längtan och gråta af
oro, då Olof, hennes trolofvade, var borta och
seglade. De hade växt upp tillsammans, och redan,
medan hon var barn, tillhörde hon honom. Han
fäste henne under lek med en krans af skärens
blomster. Dessa hade visnat snart, men hon gömde
några af dem mellan bladen i sin psalmbok och
förstod icke, att det var ett förebud om lyckans korta
varaktighet. Blomster äro ju så förgängliga — hvad
betyder det, blott att de i sina hjertan gömde sin
otrohets blåa blomma? Och de gömde den genom
barndomstidens lekar. Hon var hans käresta i leken,
han samlade skärägg och musslor åt henne och hon
räckte honom sin hand i enkleken, och sedan kunde
ingen fånga bort den ene från den andra. — Den
ensamma qvinnan mindes det, där hon satt och
härflade på sina minnens trådar.

Det fans knappast ett träd på ön, som icke
hade sin saga att förtälja om Olof Och Elsa; det
fans knappast en stig, som hon ej gått med honom,
eller ett berg, hvarifrån hon icke sett ut öfver
hafvet efter honom eller med honom. Under
ungdomstiden, under långa år af skilsmessa och längtan,
medan han seglade omkring på hafven och hon
stannade qvar i hembygden, bevarade de dock alltid sin
trohets blåa blomma. Hon tänkte nu på den tiden
med sin oro, sin längtan och fruktan, men också med
sitt hopp och sina fröjder.

Hon reste sig upp och gick öfver golfvet. Den
svarta drägten satt vårdslöst kring hennes afmagrade
lemmar och förrådde, huru föga dess egarinna nu
mera tänkte på sina yttre företräden. Hon drog upp
en byrålåda. Där lågo hans skänker från fordom —
påfogelfjädrarne från hans första resa till Lübeck,
silkeshalsduken från Frankrike, korallhalsbandet från
Malta och de brokiga snäckorna från Vestindien.
Alt fans där jemte hans bref med bleknade
skriftecken och nötta veck, färdiga att falla sönder af ett
altför flitigt bruk. Och där låg äfven hennes
brudslöja och krans. Det var ej mer än två år sedan,
som hon log och rodnade under dem. Men denna
dag föreföll henne så aflägsen, som hade
århundraden gått hän öfver henne, sedan hon, smyckad som
brud, stod vid hans sida i den gamla kyrkan, där de
begge voro döpta och konfirmerade och där de så
ofta i trogen andakt bedt och sjungit tillsammans.

Det var då vid samma tid på året som nu,
men himlen syntes henne mera hög, solskenet mera
bländande, jorden mera grön och blomstersmyckad
och hafvet mera glittrande klart. Ja mera klart och
ljust hade det väl heller aldrig varit än den dag, då
hon följde honom om bord på hans slättoppade
skonert »Svalan». Där var allt då nyinredt och
fejadt för att mottaga skepparens unga hustru. Hon
stod vid hans sida på däcket, då ankaret lyftes, och
hon såg »Svalan» breda ut sina vingar till flygt öfver
hafvet och stranden med hem och vänner försvinna
utan saknad, utan oro. Hon var ju hos honom,
trygg i hans kärlek och viss om, att samma öde
skulle öfvergå dem båda.

Hon hade nu hunnit till den ljufvaste delen af
sin lefnads saga, hon täljde dagarne om bord en för
en och återkallade i minnet små drag ur deras lif.
Ord, i sig sjelfva betydelselösa, klungo för henne i
minnet som genljud från ett förloradt paradis.

Hon tillslöt sin byrålåda efter att hafva farit
med handen öfver det glänsande sidentyg, som han
köpte åt henne i Riga, men som hon halft på skämt
nekade att bära förr än på deras dotters
bröllopsdag — denna dotter, som aldrig skulle födas.

Hon satte sig åter vid fönstret med samma
stela ansigtsuttryck, samma torra glänsande ögon som
förut. Hon genombläddrade långsamt de sista
bladen i sagan om sin förgångna lycka. Där var
hemmet med sina nya betsade möbler, sina lätta hvita
gardiner och sina taflor, som han köpt för att pryda
det. Där funnos julljus tända och där fans julfröjd
i sinnet och kära gäster, fader och syskon,
barndomsvänner och fränder. »Svalan» skulle få hvila öfver
vintern, och Olof och Elsa kommo hem just lagom
för att ordna sin bostad till julen. Huru fint och
prydligt var icke allt i det gamla, men likväl nyss
ordnade hemmet! Rummen voro ommålade — ett
ljusblått, ett bjärt rödt. Sängen svälde af
dunbolstrar, och kring väggarna hängde i prydliga ramar
fotografier af de ställen, som de sett tillsammans,
jemte några afbildningar af fartyg och fyrar i
färgtryck. Elsa lade fram sina dyrbara minnen från forna
tider, ordnade skäräggen framför spegeln på byrån
och hängde korallhalsbandet om halsen. Och så
blef det gamman och julgåfvor från fader och 
fränder, men främst från Olof — en alldeles färdigsydd
hafsgrön klädning af mjukt fint ylle.

»Den skall du icke gömma utan bära», — sade
han leende, — »till ett minne af hafvet».

»Ah, hur skulle jag kunna glömma hafvet i»
svarade hon. — »Det har legat för min syn, sedan jag
var barn, med sin oro, sina vexlingar och stormar,
men också med sin fägring, sin klarhet och sina
gåtor, som både locka och tjusa. Det är mig kärt
sedan barndomens tider, och där har jag njutit mina
sällaste stunder. Hur skulle jag kunna glömma hafvet?»

»Hafvet är nyckfullt», — svarade han — »det
ger och tar. Må hända skall det en gång, till
gengäld för hvad det gifvit dig, kräfva det käraste du
eger.»

Hon ryste vid dessa ord, men svarade dock:
»Hafvet och jag äro vänner. Det skall ej taga det
käraste ifrån mig, ty det är du, och vi skola vara
till sammans, så att ett må öfvergå oss båda.»

Hon lade sina båda händer på hans axlar och
såg in i hans ögon, i det hon upprepade: »Huru
skulle jag kunna glömma hafvet?»

Ja, huru skulle hon kunna glömma det nu!

Det vardt en glad julhelg, man »turade jul»
hos hvarandra och lekte och fröjdades. Nyåret gick
in med storm och dimma, men inom hus var lugn
och ljus, värme och lycka.

Trettondagen kom kylig och stormig — denna
olycksdigra dag, som hon aldrig skulle glömma.
Trotsande vädret rodde de öfver hafvet till en grannö,
för att gästa hennes syster. Elsa bar sin hafsgröna
klädning och Olofs blick sade henne, huru vän hon
tycktes honom. Hon var glad, där hon satt vid den
ena åran, medan Olof förde den andra. Det var en
mödosam färd öfver den vredgade sjön, och när de
sedan hand i hand gingo upp genom skogen till de
väntande fränderna, kände de sig glada att åter få
träda på fast mark.

Det var muntert i systerns hem. Man lekte
och skämtade, och ovädret glömdes. Där satt
gubben Lars, Elsas far, bredaxlad och väderbiten och
pratade med sina mågar, under det att han då och
då smuttade på sin grogg. Där svängde sig Elsas
bror jemte andra »guttar» i dansen med flickorna,
och där gick den unga husmodern omkring
småleende och blid, sörjande för gästernas trefnad,
bjudande och trugande af den rikliga välfägnaden, och
där satt Olof. Ingen man i verlden hade ett
manligare utseende tyckte Elsa, ehuru hennes bror var
lika högväxt och lika klädd som han. Huru lockade
sig icke det ljusbruna håret kring hans panna, och
huru mörkröda glänste icke läpparne emellan de mörka
mustacherna och det böljande skägget, som föll långt
ned på bröstet. Ofta flögo Elsas ögon till honom,
och då lekte ett nästan omärkligt leende kring hans
läppar. Led så dagen i fröjd och gamman.

Men då qvällen kom, tog värdinnan sin syster
i armen, drog henne afsides och bad henne hviskande,
att de ej skulle fara hem, ty det var mörker och
storm och hafvet vräkte och snön föll ymnigt. Elsa
talade vid sin man, han var villig att stanna, men
fader Lars rynkade pannan och såg bister ut. Olof
gick ut och kom åter in.

»Fare, hvem som vill, — sade han, — »men
jag blir qvar.»

Man skred till förberedelser för natten, medan
männen slogo sig ned framför brasan.

»Så-å, du tänker vädret är svårt, du», — sade
gubben Lars och sträckte ut sin breda kraftiga hand
mot elden.

»Ja, så menar jag», — svarade mågen.

»Ungdomen nu för tiden är lätt skrämd från
att företaga något», — sade svärfadern med hån.
»I gamla tider, då jag var ung, var det annorlunda.»

»Det var väl så, efter I säger det», — svarade
värden på stället, — »men annars menar man, att
Olof icke gifver efter för någon i raskhet, hvarken
nu eller fordomdags.»

»Må hända ger han icke efter för ungdomen
nu för tiden», — medgaf gubben Lars, — »men icke
skulle jag hafva låtit min svärfar fara ensam hem
under ett yrväder som detta.»

»Åh, inte tänker svärfar fara hem i qväll», —
medlade värden, medan Olof teg, blott ådrorna i
hans panna svälde och han knep tillsammans
läpparne.

»Det tänker jag visst», — genmälte gubben
Lars, — »jag är ej haj af mig och kryper ej bak
om spiseln för en smula yrväder.»

Olof sprang upp och ropade på sin hustru.

»Vi skola fara hem, Elsa», — sade han. — »Din
far vill så hafva det», — tillade han såsom ett svar
på hennes bedjande ögonkast. De togo afsked och
begåfvo sig i väg.

Man hade kommit i tvenne båtar. Olof och
Elsa hade farit i den ena båten, men hennes far,
bror och ett par till i den andra. Elsa skyndade
till sin mans båt, oaktadt hon ganska väl hörde sin
far ropa åt henne att komma i den större båten,
ty den gamle hade fått i sitt hufvud att han ville
råda för resan.

»Elsa, du förderfvar dina kläder», — skrek han,
— »den där högtidsblåsan tål säkerligen inte salt
vatten, och vatten kommer det in i er båt, som är
så liten mot vår. Kom, Elsa!»

Hon dröjde ännu. — »Är du så våpig, så du
ej tror, att din bror Gustaf kan göra Olof större
gagn än du?» fortsatte gubben Lars oblidt.

Först då följde Elsa sin far, efter att hafva
hviskat till sin man: »Olof, du sätter ju icke upp segel?»
— och mottagit en handtryckning och hans svar;
»Var lugn, barn!» — Och så skildes de åt för att
aldrig mera råkas.

Elsa mindes knappast denna ångestfulla färd.
De satte ut i storm och snöyra och förlorade snart
den andra båten ur sigte. Ett ögonblick föreföll
det Elsa, som hade hon sett ett segel skymta och
försvinna, och hon uppgaf ett ångestrop, men
tystades af fadern, som förklarade, att ingen fara vore å
färde. Och så vardt det tyst i båten, intet ord
vexlades, man lyssnade blott på stormens rytande och
vågornas slag mot klipporna, hvilket genljöd i natten.
Omsider stötte båten i land och Elsa ilade hem.
Månne han var där före henne ? Nej, han var där
icke. Han skulle aldrig komma mer.

Om morgonen fans den kantrade båtens segel,
senare flöt Olofs mössa i land, och Elsa egde nu
icke mer den lyckan att kunna tvifla om det öde,
som blifvit Olofs. Vid åsynen af seglet tog hon sig
för bröstet utan att säga ett ord, men då man förde
till henne mannens mössa, ropade hon med
hjertslitande stämma: »Hvarföre hindrade mig min far
att följa Olof i båten?» — Det var det enda ord af
sorg eller klagan, som någonsin kom öfver hennes
läppar. Men från denna dag bygde sorgen en
oöfverstigliga mur kring Elsa. Hon flyttade från sitt hem
och sålde sina möbler. Hon kunde ej mer se dessa
vitnen af hennes forna lycka. Men hon stannade
likväl qvar på ön, ty hon kunde å andra sidan icke
slita sig från den plats, där han lefvat, från den näjd,
där han funnit sin våta graf.

Alla öns innebyggare rördes på det lifligaste
af denna olyckshändelse. De voro alla vänner eller
fränder till dem, som »blifvit borta», och man sökte
nu åtminstone återfinna deras kroppar för att
bereda dem en hvilostad i den moderliga jorden.
Dagar och nätter förgingo under fruktlösa draggningar,
men de döde funnos icke. Och så uppgaf man efter
hand alla efterspaningar såsom fruktlösa. Grannarne
skulle hafva känt sig tillfredsstälda, om de
åtminstone fått tala med Elsa om hennes sorg och visa
henne sitt deltagande, men hon bodde nu för sig
sjelf. Efter de första dagarnes ifriga sökande hade
hon föga närmat sig sina fränder och grannar och
äfven dragit sig från sin far. Hon satt för det mesta
på sitt rum sysslolös och stirrade ut åt hafvet —
detta haf, där hon njutit sin ljufvaste lycka, men
som också kräft det käraste hon egde. Hon gick
sällan ut, och de, som besökte henne, mottogos så
kallt, att snart ingen mer kom till henne, utan hon
fick lefva ensam, som hon önskade, med sin saknad
och sina minnen.

Och några hus ifrån henne satt gubben Lars
också ensam. Äfven han sörjde son och måg, som
»blifvit borta» under snöstormen. Äfven han led och
bar sin sorg inom sig, men på ett annat sätt. Han
sträfvade efter att vara sig lik, ifrig i sitt arbete,
nitisk i att skörda vinst och glad i umgänget med
menniskor. Strax sedan olyckan var skedd, hade
han dock jämrat och sörjt, natt och dag hade han
sökt de förlorade männen. Hans ännu kraftfulla
hand förde draggen sent och bittida, han unnade
hvarken sig sjelf eller andra någon hvila. Och när
han återvände till hemmet för att njuta förfriskning
eller hvila och där mötte Elsas tårlösa stirrande
blickar, vände han ofta om utan att hafva ätit eller
sofvit och han sökte och sökte — men förgäfves. Men
sedan bemödade han sig att bära sorgen »som en
man» och blef skenbart den samme som förr. Dock
vardt hans hållning mera lutande, hans steg släpande,
och hans hår grånade. Fyra månader gjorde honom
nära ett tjugutal af år äldre än förut, och han led
visserligen djupt, ty utom sorgen bar han ju på
medvetandet om skuld. Det var ju hans ord, som jagat
dem ut i stormen från det fredliga herberget, och
dotterns rop: »Hvarför hindrade mig min far från
att följa Olof i båten?» genljöd i hans öron under
sömnlösa nätter och skar genom hans antagna lugn,
som ånghvisslans ljud skrämmer upp den sofvande.
Han tänkte på sin son — sin ende son, som nu
låg där på hafsbotten. Han tänkte på sin dotter.
Äfven då han icke såg henne, stod hon framför hans
själs ögon med sin tårlösa sorg, sina stelnade drag
och förtäljde honom, att där och där på hafsbotten
skulle man dragga, ty i natt hade hon drömt, att
Olof kommit till henne och sagt: »Jag ligger midt
för den södra änden på Måsskär. Draggen har gått
öfver mig många gånger, men får icke upp mig.»
Och så tänkte han på de långa spaningarna efter de
döde och att de aldrig skulle få hvila i vigd jord,
och han mumlade för sig sjelf: »De få aldrig lugn
— aldrig lugn.»

Så lefde dessa båda menniskor i hvarandras
granskap och hvarandra så nära i tankar och känslor,
men ändå så mycket skilda åt. Och dagar hade
långsamt glidit hän under sorg och vånda, och vintern
förrann och våren kom; men ingen vårsol smälter
sorgens is, som frusit fast kring ett menniskohjerta,
och inga milda vindar skingra de moln, som
förtviflan sänker öfver en menniskosjäl.

Också denna fagra försommardag sutto far och
dotter hvar för sig försjunkna i sina tankar och sågo
ut åt hafvet, öfver hvilket solstrålarne lekte och
måsarne sväfvade. De sågo seglen gå och komma
mellan öarna, liknöjde båda, ty de hade ingen att vänta,
ingenting att hoppas på. Liknöjde sågo de en båt
närma sig och fälla segel vid bryggan och män gå
upp åt ön. Hvad jorde detta dem? Det var med
liknöjdhet som de sågo männen gå förbi och in till
- en granne, stanna där en stund, men sedan komma
ut och slå sig ned på trappan, medan grannen styrde
sina steg till gubben Lars' hus.

»Farbror Lars» —, sade grannen efter första
helsningen, — »jag har budskap till er. De hafva
funnit en död här borta vid stranden af Grisleskär,
och de hålla före, att det är Olof.»

»Bara Olof!» svarade den gamle med dämpad röst.

»Ja.»

»Nå, det är godt för Elsa, att han får komma
i vigd jord», — sade Lars, — »så får hon en graf
att gråta vid — tårar lindra sorgen.»

En enda tår smög sig vid dessa ord ned öfver
hans fårade kind. Han reste sig upp och sade, vänd
till grannen: »Jag skall fara och hemta hem honom.»

»Jag skall följa med er, farbror, och hjelpa er»,
— sade grannen.

»Tack, det är onödigt», — svarade Lars och
rätade på sig, — »jag mäktar än att hjelpa mig sjelf.»

Gubben lemnade rummet, gick med en flyktig
helsning förbi männen på trappan, hemtade en tross
i sin bod och skyndade ned mot sjön. Han steg
i en båt och rodde bort mot den anvisade holmen,
så att vattnet porlade om framstammen.

Det var en fager holme, kransad med lind och
al, dit Lars helt allena nu styrde sin färd. Han
ville vara utan vitnen, då han åter fann den, som
hans eggelse jagat, ut till en förtidig död. Han
kunde icke fördraga, att andra skulle iakttaga hvad
han gjorde. Men de män, som framburit det
sorgliga budskapet, tyckte sig ej kunna låta honom fara
ensam. De höllo en kort rådplägning med 
hvarandra, stego därefter i båten och följde den gamle på
något afstånd. De sågo honom fara omkring
holmen, och de lade till vid andra sidan för att gå
öfver ön och biträda den gamle, om så behöfdes. De
sågo honom komma till stället, hålla sin båt stilla,
luta sig fram öfver vattnet och med mumlande röst
yttra några ord, liksom talade han vid den döde.
Därefter märkte de honom böja sig ned, hemta upp
trossen och slå den med ett par stadiga knutar om
den döde och sedan stå stilla i båten med ett
uttryck af stel förtviflan i sitt ansigte. Han sträckte
ut armarne mot himlen och lät dem åter falla ned
under en tung suck. Sedan satte han sig till rätta
i båten och rodde med långsamma men fasta årtag
mot hemmet med sin sorgliga last.

De främmande männen sågo förundrade på
hvarandra, och äfven grannen, som medföljt, var
öfverraskad af detta beteende. Men den gamle rodde
mot hemmet, åter och åter igen upprepande i sitt
sinne de ord, som han mumlat vid holmen: »Står
du nu inför Guds tron, Olof, och anklagar mig
liksom Elsa där hemma?»

Då han kommit hem, drog han den döde in i
båthuset och gick med tunga steg till sin dotter.
Hon satt som vanligt med händerna sysslolösa i
skörtet och stirrade utåt. Hon märkte ej fadern, förrän
denne lade handen på hennes axel. Hon for då
upp med ett lätt anskri och vände mot honom dessa
stålblå ögon, i hvilka han tyckte sig läsa en tyst
anklagelse, hvar gång de mötte hans.

»Här sitter du, Elsa», — sade han blidt, —
»och är så sorgefull.»

Ett bittert löje krökte sig öfver hennes läppar
och försvann, men hon svarade icke.

»Jag säger icke, att det kan vara annorlunda»,
— fortfor fadern, — »du har ju mist så mycket.»

»Alt har jag mist», — sade hon med ett så
tonlöst uttryck, att det lät, liksom hade hon talat
om någon annan än sig sjelf eller upprepat en
inlärd lexa. — »Alt! — Olof är borta — han lemnar
intet efter sig — icke ett barn att älska — icke en
graf en gång.»

Den gamle skulle hafva kunnat svara henne,
att äfven han förlorat en son, som var hans
stolthet och glädje, men han teg och liksom kröp till
sammans för hennes ord. Det föreföll honom
omöjligt att säga henne något om sin färd dit öster ut
och det fynd han gjort.

»Vill I sitta ner, far?» sporde hon slutligen.

»Tack!» svarade han och satte sig. Båda tego.
Orden vägrade att komma till hans tunga, huru ifrigt
än hans hjerta anropade dem. Slutligen steg han upp.

»Han har blifvit återfunnen», sade han sakta.

Hon förstod genast, hvem han menade.

»Hvar?» sporde hon. Han sade henne det

»Jag vill se honom», — återtog hon.
Han hade icke förutsett detta och utbrast
ångestfullt: »Nej, nej, Elsa, du tål det icke!»

»Hvad skulle icke jag tåla nu?» svarade hon
sorgset. — »Jag lefver ju än.»

Hon gick mot dörren.

»Nej, nej!» ropade fadern. Men hon hörde
honom icke, utan skyndade mot båthuset. Fadern
följde henne med vacklande steg. Där låg den döde
vanstäld och oigenkänlig, Elsa borde icke få se
honom, hon skulle icke kunna uthärda det. Lars skulle
hindra det till hvad pris som helst, men hans ben
ville icke riktigt bära honom, han raglade och
stapplade, han kände en underlig yrsel, han ville ropa,
men kunde blott hväsa fram: »Elsa! Elsa!»

Det vardt mörkt omkring honom, han gjorde
några steg ännu, men föll och blef liggande. Elsa
hörde honom falla, vände om och skyndade till
honom. För första gången såg hon, huru sorgen böjt
och åldrat hennes far, och hennes hjerta, som varit
tillslutet i sjelfvisk sorg, öppnade sig för honom.
Hon lade hans grånade hufvud mot sitt bröst och
sökte att resa upp honom, men han låg orörlig.
Tänk, om han vore död! — äfven han död, utan
att hon fått hviska ett ord af kärlek och förlåtelse
till honom! En svår ångest fattade henne, och hon
insåg, att ännu hade hon något att förlora, som vore
henne kärt, och att till sorg skulle blanda sig
sjelfförebråelsens aggande plåga, att hon för den döde
glömt hvarje kraf, som den lefvande kunde hafva på
henne. Det var en stund af ängslan och
bestörtning, och sedan, då fadern öppnade ögonen och såg
på henne först med en förvirrad blick, men därpå,
alt efter som medvetandet återkom, med ett uttryck
af bedjande ångest, då kunde hon icke annat än slå
sina armar omkring honom och brista i tårar, såsom
aldrig förr händt efter Olofs död. Hvad det lättade
henne att få gråta ut hos sin far!

Ett par dagar därefter stodo far och dotter sida
vid sida vid den graf, som tillslöts öfver Olof. Då
de lemnade den, räckte de hvarandra handen och
gingo sedan tysta ned till båten. Elsa grät stilla
och äfven från gubbens ögon föll tår efter tår. Båda
begräto sin lefnads glädje, men de kunde dock göra
det gemensamt. Sorgen stod qvar, men den mur,
som rest sig emellan dem, hade fallit, de hade
återfunnit hvarandra. Elsa tänkte nu att åter flytta till
sin far och börja samma lif, som hon fört före sitt
äktenskap, med den skilnad, att nu hade hon ingen
att längta efter eller hoppas på, blott att minnas.

*

Det var afton, en blid mulen sommarafton.
Hafvet hvilade stilla, endast dyningen höjde och
sänkte sig som i jemna andedrag. Alla de färger,
som vanligen spela öfver hafvet, voro liksom begrafna
i dess djup, och det låg nu silfvergrått för ögat, tills
det i fjerran smälte till sammans med himlen. Elsa
satt åter på sitt rum. Hon hörde manliga steg i
trappan. Hennes hjerta började klappa starkare, och
blodet rusade till hennes kinder, ty hon tyckte sig
igenkänna dessa steg, ehuru de voro långsamma och
dröjande — Vanvett! — Han låg ju på hafvets
botten. Nej, hon hade ju sjelf ett par dagar förut
sett grafven sluta sig öfver honom. Dock, hvem
skulle väl gå på detta sätt annat än han? — Hon
sprang upp och öppnade dörren. Ja, en man var
där ute. Det var liksom en vålnad, en blek hamn
af Olof, som stod där ute. Fick han då ej ro i
grafven, utan vände åter för att uppenbara henne
något?

»I himlens namn, är det du Olof?» undföll henne
halft medvetslöst.

Och Olofs röst svarade henne: »Ja, Elsa, det
är jag.»

»Får du icke ro i grafven?» — återtog hon.
— »Säg mig, hvad vill du att jag skall göra?»

»Jag är intet spöke, Elsa», — svarade han, —
»om jag också kommer från andra sidan hafvet —
från Danzig.»

Hon gaf till ett glädjerop så gällt, att det
hördes vida omkring, och föll nära nog medvetslös i
hans famn. Glädjen beröfvade henne förmågan att
tänka och tala. Hon grät och skrattade om hvart
annat, hon uppgaf rop af fröjd och hade likväl en
känsla af att alt var en dröm, ingenting annat än en
dröm. Han började nästan frukta för hennes förstånd.

Senare, då hon något lugnat sig och satt vid
hans sida på soffan, med sina armar om hans hals
och hufvudet stödt mot hans bröst, sporde han:

»Vill du ej veta, huru jag kommit ifrån denna
lifsfara och blifvit räddad, och hvarföre jag ej på
länge låtit höra af mig ?»

»Åh jo», — svarade hon, — »du kan säga det, när
du vill, men det är nog, att du lefver. Detta under
fyller mig med en sådan glädje, att det förtager
tanken på alt annat.»

»Också tanken på din bror Gustaf?» sade han
sorgset.

»Också den tanken», — svarade hon och kyste
honom häftigt. Han suckade.

»Men jag, Elsa, kan aldrig annat än tänka på
honom, ty för min skull gick han i döden. — Då
båten kantrade och vi båda föllo i vattnet, lyckades
vi likväl få tag i hvar sin åra och vi kafvade oss
fram till båten, på hvars köl vi kommo upp.
Sjöarne gingo öfver oss och det var bitande kallt. Vi
talade ej många ord med hvarandra, jag kände, huru
mina krafter aftogo — »Helsa Elsa!» sade jag, —
»om du kommer i land — jag vet, hon skall sörja
mig.» — »FattaK mod, Olof!» svarade Gustaf — »här
är fånglinan, den skall jag slå om dig och binda dig
fast vid  kölen.» — Och han gjorde så. Vi hängde
ännu fast i några timmar, sedan kom vanmakten
öfver oss. Vågorna vräkte oss omkring, höga och
förfärliga. Då jag åter kom något till besinning, var
jag ensam och det var full dager, men jag dref ut
åt hafvet. Jag tänkte ett ögonblick att kapa trossen
och gå till botten, men jag kunde det icke — jag
kom i håg dig. Jag vet ej, huru länge jag var på
hafvet på detta sätt, men det förefaller mig länge —
länge. I början led jag mycket, sedan hade jag föga
medvetande. Underliga syner omgåfvo mig, och så
domnade jag af — Då jag åter kom till full
besinning, var jag på ett sjukhus i Danzig och låg länge
—  länge sjuk» —

»Men hvarför skref du icke?» sporde hon.

»Jag bad läkaren skrifva — det var en mycket
välvillig man — och han skref till konsulatet och
skaffade mig understöd, och så snart jag kunde,
reste jag — Men, Elsa, den samme som förr blir
jag aldrig mer — dödens skugga har gått öfver mig
— jag kan aldrig upphöra att tänka på den där
natten och på Gustaf.»

Äfven jag har känt dödens skugga glida hän
öfver mig», — svarade hon, — »äfven jag blir aldrig
som jag var — och trettondagsnatten glömmer
heller jag aldrig — Men kom nu. Låt oss gå till Far
— Vi få lof att ersätta honom den, som begrafdes
i ditt namn.»






KOMMUNISMEN VID JÄRNTORGET.

Stockholmsminne från 1840-talet
af
Claës Lundin.



»Hela butiken måste göras om», sade gamle
bokhandlaren, tittade öfver glasögonen och
småhostade.

Med butiken menade han icke sin egen
antikvariska bod, ett litet, svart och uselt hål vid Stora
Gråmunkegränd, ett eländigt kyffe, som mycket väl
kunnat behöfva skapas om, men sådant kom aldrig
i fråga, ty innehafvaren tänkte för mycket på verlden
utanför gränden, på det stora samhället nära och
fjärran. Han var mycket närsynt, men likväl
blickade han öfver hela mänskligheten.

»Titta upp till oss i afton», tillade han. »Herrn
vet ju hvar vi bo?... Det är några vänner, som
komma till oss en gång i veckan för att öfverlägga
om samhällets framtid.»

Det lät lockande.

Bokhandlaren hette Per Götrek, skref sig äfven
Gautrek, någon gång förut Gautrekson, men hans
ursprungliga namn var Godlund, fastän han lagt
bort det, sedan en nära slägting gjort det mindre
väl kändt. Han var född i Linköping, hade studerat
i Upsala och kallades magister. Ytterst egendomlig,
hade han bland annat gjort sig känd för sin
välmenta uppmaning till kapten Anders Lindeberg, då
denne för »majestätsbrott» dömts till döden och
vägrat begära nåd.

»Låt dem ta ert hufvud, herr kapten! Det gör
så godt», utropade Götrek, som fått tillåtelse att i
stadshusfängelset besöka den lifdömde.

Götrek var varm och uppriktig frihetsvän. Det
var hans fasta öfvertygelse, att dödsdomens 
verkställande på en person, som dömts för en
obetydlighet, skulle väcka sådan ovilja mot Karl Johans
regering, att ingen sedermera kunde taga henne i
försvar. Därmed vore ej så litet vunnet, menade
Götrek, hvilken ville stärka Lindeberg i dennes vägran
att låta benåda sig.

Detta naiva »gör så godt» utropades långt
före den tid, nästan halft annat årtionde, då han
började med sina samhällsomskapande
aftonunderhållningar.

Innan han slog upp sin låda i Stora
Gråmunkegränd, hade han haft bokhandel på många olika
ställen, först vid Riddarhustorget, i huset Lyktan,
där Söderströms hattbod nu är, hvarefter han
flyttade till Eskilstuna och äfven där idkade samma
yrke, återkom till Stockholm och egde antikvarisk
boklåda än i Aspelinska huset vid Brunkebergstorg,
än vid Trångsund samt längsta tiden vid Nya
Kungsholmsbrogatan, där han ock hade lånbibliotek och
ett »skillingslotteri», hvars högsta vinst gick ända till
åtta riksdaler riksgäld, som utbetalades i reda
penningar, men också kunde erhållas i gamla böcker,
och det senare tyckte Götrek mest om. Det var
ett literärt lotteri, liksom hela lådan, Götrek själf
inräknad, var en literär låda.

Till biträde hade Götrek någon tid den ännu
verksamme antikvarien V. R. Seelig samt, en annan
tid, den nu för länge sedan aflidne Ferdinand
Holmström, af svenska akademien belönad för sina
skaldegåfvor, sedermera anstäld i Viborgska lånbiblioteket i
Storkyrkobrinken.

Götrek var en mycket verksam man. Han
skötte sina gamla böcker och hjelpte andra med
deras nya, med debet och kredit, skref ut räkningar,
gaf undervisning i språk, i snabbskrifning, i
bokhålleri och mycket mera. Han skref små, lättfattliga
afhandlingar i allmännyttiga ämnen, verkade flitigt
Bildningscirkeln samt offrade med stor oegennytta

tid och möda för alt, som kunde bidraga till den
fattiges och obildades höjande till oberoende och
kunskaper.

Själf vardt han icke rik på den sysselsättningen.
Det var tvärt om bekymmersamt nog mer än en
gång, fastän han och hans hustru ej hade stora
anspråk på lifvet och ej skydde några ansträngningar 
för att göra sig biinkomster. Utvägarne voro
alltid ärliga, om ock stundom mindre vanliga hos
»bättre folk».

Att han förfärdigade blanksmörja är väl ingenting 
märkvärdigt, men mindre vanligt torde hafva
varit, att han därvid tog sitt bokhandelsbiträdes hjälp
i anspråk, åt minstone till insamlande af någon för
tillverkningen erforderlig beståndsdel, hvarför biträdet
ofta skickades utanför någon af stadens tullar. Ännu
ovanligare torde väl hafva varit, att en bokhandlare,
språklärare och skriftställare, skaffade sig ett positiv
med tittskåp, för att genom dess framställande till
allmänhetens förlustelse göra sig en inkomst. Götrek
gick visserligen icke själf omkring med skåpet, men
han läjde en karl, som med detta förlustelsemedel
stäldes på Djurgårdsslätten, under det Götrek höll
sig i granskapet för att öfvervaka de trestyfrar och
bankovittnar som inflöto. Inkomsten vardt dock
icke stor.

På Stockholms gator kände man väl till den
lutande, men liflige figuren, som ständigt ilade fram


med stark fart, insvept i en slängkappa af blått
kläde med liten krage, hvilket plagg redan på den
tiden började komma ur bruk, men troget och ärligt
tjenade Götrek i årtionden. Han hade alltid mycket
brådt, men häjdades han af någon som begärde hans
hjälp, var ej längre fråga om någon brådska. Han
var själfva vänligheten och artigheten och kunde
utan tecken till missnöje springa från stadens ena
ända till den andra för att göra sin nästa en tjänst.
Han var sparsam på tid och pengar, men tvekade
aldrig att offra bägge delarna, då en fattig människa
var i behof.

Men det fans så många fattiga människor i
behof. Götrek önskade bistå dem alla, men han
förmådde icke. Bokhandeln, blanksmörjan och
tittskåpet och alla de andra förvärfskällorna räckte icke
till. Det gick Götrek och grubblade öfver. Huru
kom det sig, att det å ena sidan funnes så många,
som arbetade föga eller intet och likväl lefde i
öfverflöd, under det å andra sidan ännu flere
sträfvade, sparade och försakade, utan att därför kunna
värja sig mot brist, ej ens mot elände?

Götrek trodde sig slutligen hafva kommit under
fund med, att alt sammans vore på tok, och att felet
låge ulan tvifvel i samhället, som vore ohjälpligt
bristfälligt. Samhället hade så många skavanker, att det
aldrig kunde lappas upp. Det måste därför göras
nytt.  Han läste mycket, tog bland annat reda på
Saint-Simons lära och fann henne förträfflig, bytte
dock sedan ut henne mot Fourriers »falansterer»
och »falanger» och höll sig till fourrierismen ända
till dess han kom öfver Cabets »Voyage en Icarie».
Där stannade han; den ikariska kommunismen
föreföll honom mest praktisk.

»Nu ska' vi göra om samhället», sade han.
»Det går inte med ens kanske, men om man aldrig
börjar, kommer man häller aldrig till slutet.»

Han gick icke till Michaëlson och Benedicks,
ej häller till någon annan af börsens storheter för
att söka få ihop medej. Han vände sig icke till
kongl. maj:t och kronan, ej ens till rikets ständer.
Han visste nog, att de fattiga och ringa måste hjälpa
sig själfva, om det skall blifva något riktigt af, och
ungdom måste det vara. Själf var Götrek icke ung,
men han förstod att uppfatta ungdomens betydelse
och omgaf sig därför med idel unge män, alldeles
okända och intet förmående.

»Det är så det skall börja», förklarade den
ikariska kommunismens apostel i  Stockholm.

Bland de unge männen var det dock några, som
redan förut känt sig dragna till de kommunistiska
lärorna. Det Var några unga, hyggliga
handtverksgesäller, som nyligen hemkommit från Paris, där de
vistats längre tid för att fullkomna sig i sina yrken
och bland tusentals andra varit föremål för den
kommunistiska »propaganda», som Cabet satt i gång.

Götrek gjorde dem till stammen i den trupp han
började bilda och som han hoppades skulle växa
till millioner.

"Under de.t mycket enträgna arbetet för.
samhällets omskapande fortfor Götrek att föra sitt
vanliga lugna, borgerliga, kanske till och med
kälkborgerliga lif. Han bodde i ett af de mindre
ansenliga husen vid Järntorget, det samma i hvilket den
af Bellman besjungna krogen Krypin fans på nedra
botten. Huset hade en ingång från torget och en
annan från baksidan åt Prestgatsbacken, den ena
lika mörk och smutsig som den andra. Men tre
trappor upp, var det gladt och soligt, förnöjsamt "och
hjärtligt i de två små, tarfligt och gammalmodigt,
men snygt och med stort ordningssinne utrustade
rummen, där makarna Götrek hade sitt hem. Något
mindre revolutionärt kunde man icke se. Ingenting
talade om missnöje och pockande anspråk. Det såg
ut, som vore man där fullkomligt nöjd med sin
verld. Om den inträdande också hälsades något
vresigt af en liten bjäbbande knähund, fruns
gunstling, som gerna ville komina åt en flik af besökande
mäns benkläder, var detta det enda missljudet och
den enda våldsamheten i denna fridens bostad.

Af herrn i huset mottogs man alltid vänligt, af
frun ytterst artigt. Hon hade sin vanliga plats på
fönsterpallen i det inre rummet, där hon sysslade
med något lätt afsättligt handarbete, under det hon
då och då kastade blicken ned åt torget och höll
reda på tjänstemännen, som gingo in och ut i stora
bankohuset. Fru Götrek var åtskilliga år äldre än
mannen och enka efter ett föregående giftermål. På
sin sida var hon lika originel som Götrek själf samt
hade en mycket lätt flytande och ej snart tröttad
samtalsförmåga, hvilken lifvades af stor kvickhet och
ej ringa verldskännedom, samlad i yngre år, då hon
var lärarinna i ganska ansedda hus.

När man är kvick, lär det vara svårt att
undvika bitterhet, och nog hände det, att gumman
Götrek var ganska bitter mot en och annan. Hennes
man sökte med sin älskvärdhet skyla öfver hustruns
små elaka utfall, hvilka dock voro så roliga, att man
icke ville vara af med dem.

Familjen bestod af dessa tre: mannen, hustrun
och hunden, och de lefde endrägteligen till samman.
Hushållsbestyren delades mellan de två först nämda
eller öfverlemnades kanske till någon större del
åt mannen, under det hunden var den som
passades upp gemensamt af de två öfriga. Filemon
och Bauds alt igenom, med tillsats af en liten
knäracka.

Och likväl måste hela butiken göras om!

Man kom så tyst och beskedligt, när man skulle
samlas hos Götrek för att skapa om samhället, men
man smög sig ingalunda dit. Sällskapet var icke
talrikt, visst aldrig öfver ett dussin på en gång. Där
funnos inga ceremonier, intet hemlighetsfullt, och
dörren hölls aldrig stängd. Hela verlden var
välkommen, och Götrek önskade, att polisen måtte
infinna sig, på det han skulle kunna värfva alla
poliskonstaplar till kommunister. Han var fullkomligt
öfvertygad, att sådant skulle gå ganska lätt. Men
inga polismän visade sig.

De fleste af sällskapet voro oberoende arbetare,
så oberoende en arbetare kan vara, särdeles städadt
folk till sitt yttre och inre. Det fans blott en enda,
som hade en dålig rock, men man såg icke snedt
på honom för det. Den insigtsfullaste var en liten
fin karl, känd också för stor skicklighet i sitt yrke,
vänlig, hjälpsam och älskvärd mot alla, vare sig
kommunister eller icke. De enda han icke riktigt tyckte
om voro »socialister», d. v. s. anhängare af Fourriers
lära. Han hade själf varit socialist i den bemärkelsen
eller åtminstone flitig läsare af Victor Considérants
tidning »La Démocratie pacifique», men efter
bekantskapen med Cabets system hade han öfvergått till
»ikarismen», alldeles som fader Götrek själf, och från
den tiden tålde han inga »socialister».

Bland de öfriga märktes en ung student samt
en e. o. tjänsteman i rikets ständers bank, hvilken
sist nämde var den frimodigaste och i sina åsigter
mest framskridne af hela sällskapet. Han stack aldrig
icke ens i förmännens närvaro på tjänsterummet,
under stolen med sitt förakt för det närvarande
samhället och sin åstundan att göra rent hus. De
äldre banktjänstemännen skrattade åt honom och
förargade sig också åt hans »tokigheter», men kunde
ej undgå att hysa aktning för hans stora duglighet
och oförskräckta sinnelag, hvilket alltid gjorde sig
gällande, så oansenlig den unge mannens yttre än
var, då han linkade sin väg fram, med det ena benet
betydligt kortare än det andra.

»Välkomna käre vänner! ... Ha vi någon
Populaire i dag?» sade fader Götrek, som naturligtvis
var sällskapets ordförande, rättare sagdt den äldste i
familjen, ty något regleradt sällskap var det icke,
endast en vänkrets, som slutit sig till samman, likt
en familj. Götrek, familjefadern, slösade aldrig med
tiden och var därför, under det han upplyste, styrkte
och stadfäste bröderne, alltid sysselsatt med äfven
något annat arbete, häftade ihop trasiga böcker, som
han köpt på bokauktion senaste lördagen, skref ut
räkningar, linierade notpapper, klistrade pappaskar
och hvad han för öfrigt kunde hafva för händer till
att lifnära sig, hustru och hund i detta gamla,
förderfvade samhälle, under det han väntade på
delaktighet i den kommunistiska saligheten.

En af de närvarande drog fram senaste numret
af »Le  Populaire», det af Cabet utgifna veckobladet,
organ för den fredliga kommunismen. Innehållet
gaf anledning till utläggning och betraktelser. Man
pratade hit och dit om solidaritet, arbetets 
fördelning, egendomsgemensamhet o. s. v. Skiljaktiga
meningar förekommo just icke. Det hela var mera
en gemensam uppbyggelsestund än en diskuterande
sammankomst.

»Vi äro alldeles som de första kristna
församlingarna», sade fader Götrek, smetade fast botten i
en liten pappask, såg granskande på sitt arbete och
tillade: »Kommunismen är egentligen intet annat än
kristendomen i dennas rena och från dogmer ännu
fria innehåll.»

Detta vann bifall af alla, med undantag af den
halte banktjänstemannen, hvilken förklarade sig vara
kristendomens fiende och ej ville hafva något
gemensamt med den läran. Egendomsgemenskap ville
han däremot, ehuru han icke saknade enskild
förmögenhet, genast underkasta sig, blott man icke gick
och suddade så länge med det kommunistiska
samhällets upprättande. De öfriga önskade dock gå
grundligt till väga.

»Penningen måste först och främst afskaffas»,
hette det, och detta gillades till och med af den
hetsige bankkarlen, ehuru han just då fått ett
förordnande i »verket», söm gaf honom ett hundra
riksdaler banko i kvartalet. Han kunde tåla pengar
lika litet som kristendom; i synnerhet hatade han
sedlar och måste likväl dag ut och dag in sitta i ett
mörkt hål i bankohuset och sudda gamla inlösta,
trasiga och illaluktande tolfskillingar. Han skötte
tjänsten flinkt och noggrant, suddade den ena
stinkande bundten efter den andra, men tänkte under
detta motbjudande arbete på den sälla tid, då alla
sedlar skulle varå öfverflödiga.

»I det nya samhället behöfver ingen anstränga
sig för födan», förklarade Götrek, som afbrutit
förhandlingarna på en kort stund, för att gå in till frun
och få sig en smörgås, hvilken han sköljde ned med
några glas vatten. Han var en sträng nykterhetsvän
och ifrig anhängare af vattnets bruk, in- och
utvändigt.

På det öfriga sällskapet vattnades det i munnen,
ehuru det icke fått något med af undfägnaden, då
Götrek med värme och öfvertygelse skildrade, huru
alla inom det kommunistiska samhället skulle hafva
fri förtäring på af staten föreskrifna mattimmar, i
stora, festligt smyckade matsalar, vid stora
gemensamma bord, dit alla skulle begifva sig, då arbetet
vore slutadt i de rymliga och luftiga arbetssalarna,
där ingen aflönades med den förderfliga penningen,
men hvar och en kände sig solidariskt förbunden
att ärligt och skickligt arbeta för det gemensamma
bästa.

Apostelns framställning förfelade icke sin verkan
på de unga, människovänliga sinnena, och man
lofvade hvarandra ytterligare, att samvetsgrant arbeta
på åstadkommande af en samhällsordning, som skulle
bereda samma förmåner åt hela mänskligheten.
Götrek beskref vidare, huru alla i det nya
samhället skulle bo i bekväma, präktigt utstyrda och
mycket hälsosamma bostäder.

»Det blir som att bo på slottet», tillade han,
och likväl trifdes han själf så förträffligt i sina två
små rum vid Järntorget.

Den själfständige bankmannen förklarade, att
han aldeles icke ville bo på slottet, en bostad, som
han djupt föraktade. De ikariska boningsrummen
borde ej jämföras med den gamla furstlighetens
ofolkliga nästen.

»Men familjen?» frågade någon litet tveksam.

»Skall naturligtvis bibehållas», upplyste Götrek.

»Herrarne äro alt för älskvärda!» hördes
gumman Götreks röst från det inre rummet. Tonen lät
något gäckande. Så gärna hon annars deltog i ett
samtal, yttrade hon sig vanligtvis icke under dessa
sammankomster, och det var ej lätt att komma under
fund med hennes åsigter i de stora frågorna.

Familjen skulle således bibehållas, men för
öfrigt skulle alt vara gemensamt Och när skulle
detta taga sin början? Då man hunnit omvända
alla människor till kommunismen.

»Detta går kanske ej så snart för sig», medgaf
Götrek, »men det är det enda säkra. Glöm inte
att göra propaganda», tillade han ständigt.

Man skulle omvända konservativa och liberala,
hvilka senare ansågos vara ej en bit bättre än de
förra, kristna, judar och — socialister. Sektens
medlemmar kände sig starka att eröfra verlden, icke
genast och ingalunda med krut och bajonetter, men
så småningom och endast på öfvertygelsens väg. Det
var en lång väg, men man hade tid på sig, tyckte
man. Under den tiden skulle man fortfara att vara en
laglydig medlem af det gamla samhället, att
ingalunda dela något annat än öfvertygelse med
hvarandra. Hvar och en måste för sig själf arbeta i
sitt anletes svett och för den lika knappa som
förhatliga penningen slita ondt, men man tröstade sig
med de vackra framtidstaflorna, som rullades upp
åt minstone en gång i veckan tre trappor upp vid
Järntorget. Liksom en from kristen underkastar sig
detta lifvets vedermödor för att en gång få sin
belöning i himlen, så trälade den lilla kommunistiska
församlingen för att åt sig eller åt minstone åt sina
medmänniskor bereda den kommunistiska sällheten.
Det var ett stilla, älskvärdt svärmeri.

Men med »propagandan» gick det icke fort.
Människorna i gamla Stockholm hade på den tiden
icke sinne för annat än representationsreformen.
Götrek hade visserligen kanaler till en och annan
betydande person, t. ex. Lars Hierta, men denne
tycktes, liksom alla andra utanför den lilla sekten,
icke vilja taga saken på fullt allvar. Hierta var
artig och vänlig, när kommunisterne kommo för att
omvända honom,  men han ville icke offra en enda
million på ett kommunistiskt rön. Det fann Götrek
naturligtvis lumpet, beklagade den i alt annat så
klarsynte mannens blindhet och tröstade sig med att
»lärans sanning» nog skulle bryta sin egen väg.
Han återkom ständigt till sin första åsigt, att man
borde hjälpa sig själf.

»Med kapitalister är intet att göra», sade han,
och hans unge vänner instämde.

Så kom underrättelsen om februarirevolutionen,
ett obetydligt upplopp, trodde man här i början,
och de fromme kommunisterne hos fader Götrek
voro icke värre omstörtningsmän, än de hoppades
att deras meningsfränder i Paris, med hvilka de för
öfrigt aldrig stått i omedelbar förbindelse, icke måtte
hafva deltagit i några gatustrider. När man fått
veta, att republiken vore utropad i Frankrike och
att Cabet instält sin tillämnade utflyttning till
Amerika, där han skulle grunda ett fullt kommunistiskt
samhälle, uttryckte Götrek och hans vänner den
förhoppning, att fransmännen nu skulle få tillfälle att
redan i gamla verlden upprätta en kommunistisk
mönsterstat. Man läste ännu några kapitel i »Resan
i Ikarien» och satt tåligt bidande.

I de stockholmska marsoroligheterna 1848 togo
de kommunistiska svärmarne naturligtvis ingen del;
men polisen, som förgäfves spanat efter
upphofsmännen till fönsterinslagningarna och samtidigt fick
höra talas om sammankomsterna hos Götrek, trodde
sig nu hafva upptäckt själfva »revolutionshärden».
Poliskonstaplar uppstäldas på Järntorget, och andra
bevakade ingången från Prestgatsbacken, under det
en tillräcklig styrka sträfvade upp för de tre
trapporna för att hos Götrek knipa hela bandet.
Polismännen hade beredt sig att finna motstånd. Sådana
revolutionsmän voro farliga karlar, men polisen var
beslutsam, kraftfull och väl väpnad.

Till sin stora öfverraskning fann man blott
gubben och gumman Götrek i fullt hvardagslag, som
vanligt sysselsatta med något arbete.

»Herrarne ä' mycket välkomna», sade den
fruktade »revolutionschefen» och bad polismännen sitta ned,
pà det han måtte göra dem förtrogna med de
kommunistiska lärogrunderna. Ändtligen kunde han få
tillfredsställa, trodde han, sin gamla önskan att
omvända polisen. Men han missräknade sig. De i sin
väntan svikna polisbetjänterne ville icke stanna kvar
för att höra på Götreks utläggningar af den enda
saliggörande nationalekonomien.

Götrek och några af hans lärjungar kallades till
poliskammaren.

»Se, så se de ut!» utropade polismästar
Bergman, då den ofvan nämde, mindre välklädde
kommunisten instälde sig för polisskranket. Nu hade
man ändtligen fått tag i samhällets fiender.

Götrek fick göra reda för sig och begagnade
sig däraf för att söka omvända själfve polismästaren.
Kommunismen predikades öppet i poliskammaren,
och polismästaren, som satt aldeles öfverraskad och
förstummad af den kommunistiska vältaligheten,
passade på, då Götrek ett ögonblick funderade på något
nytt slående bevis för lärans sanning, och bad
honom draga för fan i våld.

»De der ä' ju splitt galna!» sade polismästaren
och torkade svetten ur pannan. »De höra till
Danviken och inte till Långholmen.»

»Han kände sig gripen», sade Götrek, hvilken
fritt aflägsnade sig med sina vänner, men icke var
fullt belåten med att så snart nödgas öfvergifva sina
omvändelseförsök i polishuset.

Innan det kom så långt, hade de fasansfullaste
rykten utbredt sig i staden. Polisen hade, hette det,
upptäckt en hel röfvare- och mördarekula, ett stort
band grofva brottslingar, som kallades kommunister,
hvilka i sus och dus rustat sig till ett allmänt
blodbad. Det hade varit i krogen Krypin, sade man,
där hundratals kannor bränvin slukats af skurkarne.

Anföraren för bandet vore gamle Götrek,
bokhandlaren, han som förstått göra sig så oskyldig,
som haft lånbibliotek, skillingslotteri och andra
nyttiga inrättningar. Många menade dock, att de alltid
misstänkt den där lufven. Nu vore han dock fast.
Han hade bekänt för polismästaren, att han ämnade
plundra banken — det var därför han bodde vid
Järntorget —, sticka hela staden i brand och mörda
alla rika. Nu sutte han nog under rådstun och
skulle bestämdt mista hufvudet.

Men Götrek satt icke under rådstugan ocli fick
behålla hufvudet. Polisen ville icke hafva något med
honom att göra. Ryktena om mord och brand
försvunno lika hastigt, som de uppstått. De
fruktansvärda kommunisterna återföllo till sin förra 
obetydlighet. Deras nit svalnade småningom. De unge
arbetarne vordo själfve snart arbetsgifvare och, äfven
om de blefvo sina åsigter trogna, så hade de dock
ännu mindre brådska än förr att söka förverkliga
dem. Uppbyggelsestunderna hos Götrek besöktes af
alt färre och dogo slutligen ut.

Den kraftigaste af hela sällskapet,
banktjänstemannen, öfverflyttade till Amerika, icke för att
komma ifrån några skulder, ty sådana hade han
icke, han var tvärt om en välbärgad man med goda
utsigter på tjänstemannabanan, utan emedan han
trodde sig i Amerika kunna lättast förverkliga sina
planer till mänsklighetens lyckliggörande. Planerna
hafva icke förverkligats, men den outtröttlige
försökaren lefver ännu och är vid godt mod.

Fader Götrek, en annan Père Enfantin, som
öfvergafs af sina lärjungar, syntes ännu under några
år i sin gamla slängkappa ila öfver Stockholms
gator, men bokhandeln hade han öfvergifvit och
efter hustruns död flyttade han till södra Sverige,
där han, för några år sedan, afled i hög ålder. 
Mången fann »originalet Götrek» löjlig, och det
hände nog, att äfven hans bästa vänner någon gång
skrattade åt honom, men de löjeväckande sidorna
kunde aldrig skymma de många ädla egenskaperna
hos denne naive människovän.




Från skogen.
Teckning af P. D. Holm.



Från skogen.
(Till teckning af P. D. Holm.)
Jag känner dig, gamla knarkande grind,
Jag känner dig rankiga, nötta stätta!
I björkar, som susen i sommarvind,
Hos eder jag ville mig neder sätta.
Just här, der den svala skogen tar slut,
Der blicken får fri och ohämmad ila
Gud vet huru långt bort i fjärran ut,
Här vore mig ljufligt och godt att hvila.

Förtroliga, fridfulla, väna syn,
Hur du med ro till mitt sinne dig tränger
Du frida natur under ljusblå skyn,
Hur innerligt fast vid dig hjertat hänger!


Der glittrar vatten, der breda sig fält,
Der plogen gått och der hjordarne beta;
Till byn med sitt kyrktorn i midten stäldt,
Jag tror att jag också kan väg mig leta.

Det tycks mig som kunde jag, der jag står,
Med utbredda armar i famnen taga
Ett älskadt väsen från ungdomens år:
Min hembygds väna och fredliga saga.
V. E. Ö.




SOMMARSKÖRD.
Man höll på att berga in
höet. En brännande middagssol
lyste mot upphettade ansigten,
bruna näfvar, afkastade jackor
och nedglidna hufvudkläden...
hopp, hopp! — utför backen skramlade skrindan,
det var långa Johan som körde, och han förstod att
sätta lif i oxarna. Vålm efter vålm kom tillhopa
och lassades på så högt, att bondbarnen skreko af
rädsla och förtjusning; man var ändå höjd öfver
verlden, deruppe, fast det blott var en bädd af
strå ... hopp, hopp! Nu bar det af öfver ett dike,
småttingarne skreko ännu värre och skrattade
omåttligt. — åh, hvad det var roligt!

Stina stod nedanför lasset och log, så de hvita
tänderna skeno i solen, då Johan passade på och
höll fast i hennes runda arm för hvar gång hon
kastade upp ett fång hö till honom. Han log också
bredt och belåtet, medan han allt emellanåt pustade
och strök luggen ur pannan.

Föröfrigt talades det just icke mycket. Man
hade ett godt stycke arbete för sig, och inspektorn
gjorde allt som oftast en rund öfver fältet,
uppmuntrande till skyndsamhet, ty barometern visade på
regn, och då var det bäst att få in skörden.

Högafflarna svängde af och an, förda af seniga
armar, både manliga och qvinliga — ty här fans
inga jäntor som voro rädda att ta i — men så
ringde klockan deruppe vid herrgården, signalen till
hvila; gafflarna stäldes upp mot vålmarna, de valkiga
händerna rätade ut sina styfva fingrar, man slog sig
ned vid ängskanterna eller i höet, grupp vid grupp
och par om par, som det föll sig och man kände
sig dragna till hvarandra.

Johan och Stina sutto vid en åkerren, litet från
de öfriga, och letade efter smultron.  Johan 
upprepade emellanåt manövern att fatta Stinas handlof,
och nappade på skämt undan de bär hon fått sigte
på, medan hon fortfarande skrattade och slog till
honom en smula hårdhändt, fast det kanske skulle
innebära en smekning, ty det var nu icke svårt att
se, det Johan och Stina hade ett godt öga till
hvarandra; sätten äro mångahanda och landsbygdens
barn ha icke lärt sig i skola att konjugera: »j'aime»,
derför äro de väl icke så säkra på böjningarna.

   Uppe på herrgården hade man spelat croquet
hela eftermiddagen, och fröken Alma, som var vid
godt lynne efter ett vunnet parti, föreslog att man
skulle gå ner till folket med aftonvarden. Löjtnant
Berger samtyckte ifrigt — han samtyckte nu gifvet
till Almas infall, om de voro aldrig så galna, och
det kunde de nog vara, ty hon hade sitt lilla vackra
hufvud för sig, den unga damen. Arvid, hennes
äldre bror, ryckte litet på axlarna med ett frågande
ögonkast på fröken Holm, men denna besvarade
hans stumma: vill ni? med en jakande åtbörd, och
så beslöt man att följa förslaget.

   Bröd, ost och dricka! Det var så tungt, att
Almas arm domnade under bördan af den ena
korgen, som hon envisades att bära ensam,
löjtnantens böner till trots. De gnabbades och
försonades tio gånger om på vägen ner till ängen, medan
Arvid och fröken Holm gingo långsamt efter
inbegripna i ett allvarsamt samtal om lifvet och dess
många djupa spörsmål, som de nu sökte besvara efter
bästa förmåga.

   »Ni äro så tråkiga, att man kan bli förstenad»,
förklarade Alma, efter att ett ögonblick ha lyssnat
till dem. »Skola ni icke undra öfver hvarför dagen
är ljus och natten mörk, eller träden gröna i stället
för röda. Vet du Ellen, med all din filosofi
kommer du bestämdt icke så långt som jag.»  Alma
hoppade vid de sista orden vigt öfver det temligen
breda dike, som skiljde landsvägen från ängen.
Löjtnanten vågade utan besinning språnget, men fröken
Holm såg tveksamt åt sidan mot ett par öfverlagda
bräder och tog tacksamt emot Arvids erbjudna
handräckning.

   »Ja, det visste jag väl», skrattade Alma, »hoppa
först öfver dina långa tal Ellen, så lär du dig nog
att hoppa öfver diken sen, god afton Nils!» ropade
hon åt en ung bonddräng, som tafatt besvarade
hennes helsning.

   Folket såg besväradt och förläget ut öfver äran
att bli betjenadt af sjelfva herrskapet. Det fans
icke spår qvar hos karlarna af deras morskhet då
la'gårds-Britta bjöd dem. Hvar och en åt under
tystnad sin beskärda del, endast några af de äldre
läto höra ett och annat: kors då, kan man se, jo
det var nå'nting o. s. v.

   »Det är märkvärdigt hvad den här klassen är
olik vår», anmärkte fröken Holm medlidsamt till 
Arvid. »Man skulle kunna tro att de voro en
annan sorts menniskor.

   »Ja, vanan är halfva naturen. Den som vistas
i en ödemark glömmer bort att tala. Det är 
bevisadt ...»

   Här kommo de in på ett ämne som grenade
ut sig ända till Darwinismen, och de glömde bort
»den andra sortens menniskor», som omgaf dem,
för att med den store forskaren söka den felande
länken.

   Johan såg fundersamt efter de båda paren.
Fröken Holm der hon varsamt banade sig väg mellan 
höstackarna, upplyftande sin broderade klädning
så de högklackade skorna syntes, medan hon
uppmärksamt åhörde Arvids lärda framställningar, och
Almas ljusa gestalt, der hon sprang undan för löjtnant 
Berger, som gjorde fåfänga anfallsförsök mot
den tomma korgen.

   »De' ä' fina fröknar», sade han till Stina.

   »Tror jag!... ville du jag vore sådan?»  Hon
knöt duken fastare under hakan medan hon talade.

   »Nä-hä!» Det lät mycket bestämdt. »Då lönte de'
inte att sträfva för att få ihop stugan. De' ä' inte
så långt dit ska' ho' tro», tillade han triumferande.

   Stina svarade ej. Hon var mycket röd, men
det hade hon nu varit hela tiden.

   Johan böjde sig fram emot henne, han tuggade
ifrigt ett halmstrå och såg brydd och litet orolig ut.

   »Stina du», sade han ovanligt sakta, hans
stämma hördes annars muntert öfver de andra
drängarnas, »kunde du icke ge mig ett ärlig besked nu ...
om jag får stugan färdig till hösten så ...» han fylde
icke i meningen, men tryckte kraftigt Stinas hand,
som omedvetet släppt de röda smultron hon nyss
förut plockat. Hon hade sett ned, medan han
talade, men nu såg hon upp och de blå ögonen lyste
varmt och trohjertadt i det upphettade ansigtet. »Ja
då så», svarade hon enkelt ... i detsamma kom
inspektorn framstöflande med pipan i mungipan. »Nu
gäller det att raska på, sedan kunna ni prata!»

   De ryckte till och sprungo upp. Högafflarna
kommo åter i rörelse; der var många vålmar qvar,
och solen stod ju redan som en röd kula borta
öfver vattenbrynet, men hvad gjorde det? De voro
så hjertans glada ändå ... och hopp, hopp! — der
skramlade ett lass i väg. Barnen skreko, Stina
skrattade, Johan hojtade och ett, tu, tre, försvann den
sista glödande solkanten från fästet — vålmarna
reste sig fortfarande jättehöga, och i morgon skulle
det nog åska ... sak samma, de båda hade nu i alla
fall fått bergadt.

 Toivo.







Något om kaffe
af OSKAR TH. SANDAHL.




»Behagas det en kopp kaffe?»  »Bara en liten
tår?»  »Ja, jag tackar så mycket, men bara
en liten droppe!»

Värdaste läsarinna, — med all respekt min
högtärade »kaffemoster» eller »kaffesyster» — huru
ofta, huru oändligt ofta ha icke dessa oskyldiga
frågor och dito svar förekommit på de trefliga
»kafferepen» hos goda vänner och bekanta! Men
jag undrar om någon, som i sådant angenämt lag
njutit af den doftande och tungans band lösande
drycken, någonsin hört något om kaffets upptäckande
och om dess rätt egendomliga öden med mera, som
kan vara af intresse rörande denna af skalderna
besjungna »gudadryck». Jag vågar nästan tvifla derpå,
och derför, under den djerfva fantasien, att jag vore
med på ett intressant och intresseradt kafferep, tager 
jag mig friheten att så kort som möjligt berätta
något om kaffe.

Våra allmänt bekanta »kaffebönor» äro fröna af
en växt, som Linné kallade Coffea arabica, hvars
hemland dock icke är Arabien, utan Abessiniens
varma bergsluttningar samt äfven det inre af Afrika
bort till Senegal och Guineaviken. Kaffeväxten blir
i sitt vilda tillstånd ett medelstort träd, men man
talar vanligen om »kaffebusken», helt enkelt därför
att det inom tropikerna allmänt odlade kaffeträdet
genom beskärning af toppskotten ombildas till en
buske, som aldrig får växa högre än ett par meter,
allt för att göra skördandet af frukterna så bekvämt
som möjligt. Den odlade kaffebusken är vanligen
vackert pyramidformig och har ett ständigt grönskande
rikt löfverk af blad, som rätt mycket likna lagerblad.
De hvita välluktande blommorna likna jasminens och
sitta 8—10 tillsammans i blad vecken. Antoine de
Jussieu, som (1713) lemnat den första vetenskapliga
beskrifningen på kaffets moderväxt, kallar också
densamma »arabisk jasmin med lagerblad». Frukterna
likna i storlek våra körsbär och äro omgifna af ett
föga tjockt, mjukt och något segt »fruktkött», som
vid mognaden får en röd eller violett färg. Hvarje
frukt är efter regeln tvårummig, men stundom (såsom
i Mokka-varieteten) endast enrummig. I hvarje rum
finnes ett frö, som är omgifvet af en tunn, gulbrun,
pergamentartad hinna. Af denna ser man å de 
vanliga kaffebönorna endast en eller annan ringa rest
i den längsfåra, som finnes å bönans plattade sida.
Sjelfva kaffebönan består öfvervägande af en
hornartad fröhvita, som vid sin nedra ända omsluter det
lilla ämnet till en ny kaffeplanta. Fröet behåller sin
groningsförmåga vanligen blott 6 till 8 månader,
hvarför man endast undantagsvis kan af vanliga
kaffebönor uppdraga plantor. För kaffebönans groning
fordras tillika, att man under minst en månads tid
vidmakthåller en mycket hög värme och ymnig
fuktighet.

Kaffedrycken hade sedan urminnes tider varit
känd och begagnad af Abessiniens innevånare, innan
densamma i början af femtonde seklets senare hälft
blef bekant för araberna i Yemen. Kaffeträdet var
då icke odladt i sitt hemland och är det ännu i dag
endast i ringa utsträckning. Det var araberna som
först började odlingen af denna sedermera så ytterst
vigtiga kulturväxt, och det var således från deras land
som Europa under den närmaste tiden efter
kaffedryckens införande försågs med kaffebönor — just af
det verkligen äkta Mokkakaffet, hvilket i våra dagar
är hos oss en stor sällsynthet.

Den hastigt tilltagande förbrukningen af kaffe
och den begränsade tillförseln af kaffebönor från
Arabien, samt deraf beroende högt pris på kaffet,
föranledde försök att odla kaffe äfven i andra
tropiska land än Arabien. Holländarne gjorde sålunda
det första försöket att odla kaffe på Java 1697, men
jordbäfningar, hvilka förstörde planteringarna, samt
andra missöden vållade att först 1719 kom från
Java till Amsterdam en skeppslast kaffe, hvilket var
af utmärkt beskaffenhet. Odlingen af kaffe tilltog
sedan på Java allt mera och är, såsom man vet, i
våra dagar af den största betydenhet.

Holländarne införde kaffeodlingen äfven på
Ceylon. Der likasom i flera delar af engelska
Ostindien frambringas nu en stor myckenhet af högt
värderadt kaffe.

Några exemplar af kaffebusken hade i början af
1700-talet äfven blifvit sända till Amsterdams
botaniska trädgård och härifrån förärades ett exemplar
till Ludvig XIV i Frankrike. Han skänkte
detsamma till »Jardin royal des plantes» i Paris, dit
man rent af vallfärdade för att beskåda den
sällsynta växten. Från denna trädgård erhöll en fransk
sjöofficer, De Clieu, en liten kaffeplanta, hvilken han
med mycket besvär och rent af personlig försakelse
lyckades öfverföra till ön Martinique i Vestindien.
Under den långa seglingen dit blef vattenförrådet
knappt, så att det måste sparsamt utdelas till de
om bord varande. De Clieu delade samvetsgrant sin
ranson med sin kaffeplanta och lyckades sålunda
behålla henne vid lif. Denna planta gaf upphofvet
till den oerhördt utbredda kaffeodling, som nu finnes
i Vestindien, Cayenne och Brasilien, i-hvilket 
sistnämnda land dock kaffeodlingen icke tog fart förr än
efter år 1815, men nu nått högsta grad af utveckling.

Kaffebuskens odling är sålunda numera utbredd
till alla tropiska land där årliga medeltemperaturen
är 20° till 22° C, och lyckas bäst i de trakter där
termometern efter regeln icke stiger öfver 30° C.
eller sjunker under 12° C. Alt för stark solhetta
synes vara skadlig för kaffebusken, hvarför man
mildrar denna genom att i kaffeplanteringarna på vissa
afstånd uppdraga skuggande träd. Bäst trifves busken
på bergssluttningar, gerna på en höjd af mer än
1,000 meter öfver hafvet, där han vattnas af ymniga
regnskurar eller af talrika små bergsbäckars flöden.
I sådana högt belägna planteringar blifva bönorna
icke sällan större och erhålla en utsökt arom, men
mängden blir vanligen något mindre. Kaffet från
Ceylon och Engelska Ostindien hör till denna
utmärkta, om man så får säga, bergsrace bland
kaffebönornas många varieteter.

Kaffebusken bär blommor nästan hela året om
och frukterna mogna således icke alla på en gång,
hvarför man måste företaga skördar i flere omgångar
under årets lopp. De skördade frukterna befrias
genom särskildt konstruerade apparater från
fruktköttet och torkas sedan, hvarefter den nämnda
grågula hinnan kring bönorna aflägsnas, kaffet rensas
och sorteras — allt operationer som fordra mycket
arbete och mycken uppmärksamhet.

Det är allmänt bekant att olika klimat,
jordmån, odlings- och behandlingssätt m.m. frambringat
en mängd olika slag af kaffe. Bland dessa skattas,
såsom kändt är, den äkta arabiska mokkabönan från
Yemen högst. Denna kaffesort är lätt igenkänd
genom sina små, runda, gulbruna bönor, hvilkas
rundade form uppkommer därigenom, att hos denna race
af kaffebusken frukterna innehålla blott ett frö, i
stället för de vanliga två, hvilka trycka hvarandra,
så att de motliggande sidorna blifva platta. Af detta
kaffe kommer föga till Europa, emedan den ringa
mängd som alstras förbrukas till allra största delen
i hemlandet samt i Egypten och orienten. Hvad
som i Europa kallas Mokkakaffe, är vanligen
skördadt å höjderna kring Madras å Vestra Indiska
halfön. Det föres derifrån först till någon arabisk
hamn vid Röda hafvet och sändes sedan till Europa
såsom Mokka-kaffe.

Närmast det äkta arabiska kaffet ställes vanligen
Javakaffet, hvars bönor äro i allmänhet större och
längre än andra kaffeslag samt beklädda mer eller
mindre fullständigt af en tunn, tätt fastsittande hinna.
Färgen är oftast grå-gulaktig eller blekt brun-gul-grå.
— »Ceylon-plantagekaffe» består af oregelbundet
formade bönor, hvilket icke bör afskräcka, ty detta
kaffe är af särdeles god beskaffenhet. Af de
engelsk-ostindiska kaffesorterna sättes kaffet från Madras
(»Malabar-» och »Mysore-kaffe») främst. Det är 
särdeles väl behandladt och består af likformiga,
rundade, antingen kortare, mindre eller något längre och
större bönor med en klar grå-grönaktig färg.

Manilla- och Bourbon-kaffe, äfven goda slag,
må vi förbigå och endast något dröja vid några af
de vigtigaste bland de amerikanska kaffeslagen.

De vestindiska bönorna från Porto-Rico, Cuba,
S:t Domingo, Martinique och Guadeloupe äro ganska
växlande till beskaffenheten. I allmänhet äro de
amerikanska bönorna af en grön-grå-blåaktig färg
och ofta mera långsträckta, men detta varierar ganska
betydligt hos olika slag. De flesta amerikanska
kaffeslagen gifva en dryck, som har en aldeles egendomlig
arom, alltid genast igenkänd och ingalunda så
behaglig som aromen af det asiatiska kaffet, för den
som blifvit van vid detta senare. Det amerikanska
kaffet har äfven en egen, något kärf eller bitter
bismak, hvilken i synnerhet röjer sig hos Cubakaffet
och de flesta slag af det brasilianska. Deremot är
Costa-Rica-kaffet från Centralamerika vanligen af en
utmärkt beskaffenhet. Dess bönor likna Javakaffets,
och det värderas lika högt som det ofvannämnda
Malabariska kaffet.

Brasilien ensamt frambringar lika mycket kaffe
som alla andra kaffeodlande länder tillsammans,
således hälften af den till mer än 300 millioner
kilogram uppskattade årliga skörden af kaffe. De
brasilianska bönorna åtskiljas i tre hufvudslag efter 
utskeppningsorterna Rio, Bahia och Santos, med många
varieteter af hvardera. Bönorna äro tämligen stora,
och hafva en blek, vanligen grå-blåaktig färg. Den
omnämda egendomliga lukten och smaken sticker fram
hos de flesta sorterna och deras pris är i allmänhet
lägre än priset på kaffe från gamla verlden.

Jämte dessa mångtaliga verkliga kaffeslag finnes
i handeln äfven en mängd förfalskadt kaffe samt
»kaffesurrogat», hvilka uppgifvas kunna göra det rätta
kaffet öfverflödigt.

Den vanligaste förfalskningen består i att blanda
bättre kaffe med sämre, hvilket ofta är svårt att med
säkerhet uppdaga. Det låter otroligt, men är dock
sant, att fullkomligen konstgjordt kaffe förekommer.
Det tillverkas fabriksmessigt af ett slags färgad lera,
som pressas i formar, hvilka gifva leran kaffebönornas
form. Man har i vissa land erhållit patent på
dylika kaffeformar, att drifva med ångmaskin! Sådant
lerkaffe inblandas sedan i äkta kaffe, och de falska
bönorna kunna lätt undgå uppmärksamheten. Detta
oförskämda bedrägeri röjes dock vid närmare
granskning derigenom, att lerbönorna sakna hvarje spår af
den fröhinna, som tillhör den äkta kaffebönan,
hvarjämte lerbönan lätt sönderkrossas till pulver, hvilket
icke är händelsen med de ganska sega, råa
kaffebönorna. Ett annat material till maskinformade
kaffebönor består af en deg, hopknådad af rostadt mjöl
af hvarjehanda sädesslag samt en liten mängd palon
af vanligt kaffe. Sålunda falska bönor äro ofta
förvillande lika rostadt verkligt kaffe, helst de äfven i
någon mån hafva kaffets rätta lukt, men de sakna
äkta kaffebönors seghet.

En annan förfalskning är färgning af kaffe,
hvarigenom sämre slag kunna få utseende af bättre.
Sådan färgning sker t. ex. genom att skaka de
något fuktade bönorna med kolpulver och indigo eller
berlinerblått, hvarigenom de erhålla en grå-blåaktig
färg, liknande den hos flera amerikanska slag. Till
färgning användes äfven kromgult tillsammans med
berlinerblått, hvarigenom bönorna antaga en
grön-blå-aktig färg, en färgning som är högst giftig. Man har
äfven funnit på att rulla kaffet tillsammans med
blykulor i tunnor, då bönorna öfverdragas med en
blå-gråaktig beläggning af bly — en i högsta grad
samvetslös förfalskning.

Genom tvättning af kaffet kan sådan
färgförfalskning lätt nog upptäckas.

Ännu oftare förfalskas det i handeln
förekommande brända och malda kaffet, vanligen med de
rostade och malda kornen af våra sädesslag, i
synnerhet råg och korn, men dessutom med
mångahanda andra ämnen, bland hvilka den bekanta
cikorian intager främsta rummet.

Cikoriablandadt kaffe igenkännes bland annat
därigenom, att det gärna tager till sig fuktighet ur
luften samt därför icke kännes så torrt som 
oblandadt äkta kaffe. Om cikoriakaffe blandas med litet
vatten, så kan man lätt däraf göra en
sammanhängande deg, hvilket icke låter sig göra med rent
kaffepulver och vatten. Samma är förhållandet med
kaffe, som förfalskats med brända morötter, rofvor,
rödbetor, ärter, ollon o. s. v. Om man skakar malet,
oblandadt kaffe med kallt vatten, så färgas detta
obetydligt, men kaffe, som blifvit »modifieradt», såsom
uttrycket lyder, med cikoria o. d., ger åt vattnet en
mörkare brunaktigt färg. Det falska kaffet röjer sig
också genom den afvikande lukt, som deraf beredd
dryck eger.

En förskräcklig förfalskning af kaffe har varit i
bruk i London, i det man uppblandat malet kaffe
med hårdt rostad hjärna, företrädesvis af häst. Det
torde vara bäst att icke vidare sysselsätta tanken
och fantasien med egenskaperna hos ett sådant kaffe.

Enär kaffe alltid varit och ännu är
en jämförelsevis dyr vara, för hvilken stora summor betalas
till utlandet, så sökte man tidigt att finna inhemska
ersättningsmedel eller surrogat till begagnande af den
kaffehungrande allmänheten. Detta blef äfven en
patriotisk uppgift för Sveriges hushållningssällskap,
och man finner t. ex. i Södermanlands läns
hushållningssällskaps handlingar en skildring af de förfärliga
följderna af »den tilltagande smaken för denna
utländska (kaffe)dryck», som med full öfvertygelse kallas
en »öfverflödsvara», som hotar att utarma landet.
För att förebygga denna hotande olycka rådes
allmänheten att i stället för utländskt kaffe begagna
hvarjehanda »kaffesurrogat», bland hvilka cikorieroten
äfven uppräknas, och denna rot har fått en 
verkligen stor betydelse såsom ersättningsmedel för det
äkta kaffet.

Det är egendomligt nog, att afkok på cikorierot
redan var begagnadt innan kaffedrycken var känd i
Europa, och den äldste skriftställaren om kaffe,
läkaren-botanikern Prosper Alpinus, jämför kaffedryckens
smak med cikorians.

Det är bekant att »cikoriakaffe» tillverkas af
roten till en mångårig ört Cichorium Intybus L.,
hvilken växer vild i Europa upp till sydliga Sverige.
Denna cikoria odlas numera i största skala i många
trakter af Europa, såsom kring Magdeburg, der
tillverkningen af cikoriakaffe började redan 1790, då
den första fabriken för dylik tillverkning anlades.
Sju år senare egde Magdeburg redan 14 sådana
fabriker och 1840 hade antalet vuxit till 41 med icke
mindre än 2,500 arbetare. Liknande förhållande
eger rum på flera andra ställen i Europa, och man
uppgifver den årliga förbrukningen af cikoria till
mer än 100 millioner kilogram. Cikorian är således
tydligen för mången blifven en nödvändighetsvara.
Huru vänner af det rena, äkta kaffet emellertid
bedöma denna drog, framgår af följande dagboksanteckning 
af några turkiske tjänstemän vid deras 
besök i Magdeburg: »Det är en starkt befästad stad,
»som utmärker sig genom den egendomliga industrien
»att tillverka en mörkfärgad smuts, som kallas cikoria,
»och genom hvilken det allra bästa Mokkakaffe
»genast förvandlas till en dryck som är onjutbar.»
Märkvärdigt är emellertid, att cikorian fått en så
oerhörd utbredning i både gamla och nya verlden.
Vid tanken härpå utbrister en filosofisk kaffevän:
»Cikorians triumftåg bevisar tydligt att
»människoslägtet ännu är långt ifrån slutet på alla sina
»dårskaper; denna drog är en oförskämd och bedräglig
»uppkomling, som stigit upp till täflan med kaffet,
»och dock stå dessa två i samma förhållande till
»hvarandra som skuggan till ljuset.»

*

Historien om kaffedryckens utbredande visar
huruledes denna numera oumbärliga dryck haft
många skiftande öden innan dess herravälde öfver
en stor del af verlden blef fullkomligen stadgadt.

Det var Shéhab-eddin Dhabani, en mufti i Aden
i Lyckliga Arabien eller Yemen, som under en resa
till det på afrikanska sidan om Röda hafvets
sydligaste del belägna Abessinien lärde känna det vilda
kaffeträdet och den dryck, som bereddes af dess
frön. Han hemförde till Aden dessa frön och 
begagnade drycken under en sjukdom, samt blef
genom densamma återstäld. Därefter förordade han
drycken hos dervischerna, eller de mohammedanska
munkarne, emedan densamma kunde förtaga sömnen
och således gifva dem förmåga att hålla ut med
sina nattliga andaktsöfningar. Han planterade kaffe
vid Aden, hvarifrån odlingen utbredde sig till Mekka,
och år 1467 fördes den första kaffeplantan till Mekka.
Härifrån utgick sedan kaffet öfver verlden. Dryckens
namn kaffe härledes vanligen från arabiska ordet
Kaóua, som egentligen betyder vin, och det var
förväxlingen af kaffe och vin som gaf anledning till
första anloppet mot kaffedryckens bruk. Detta
inträffade 1511, då en ny styresman, Khair Beg, kom
till Mekka, hvilken ansåg kaffe vara lika syndigt att
förtära som det i Koran förbjudna vinet och därför
vid svårt och skymfligt straff förbjöd allt
kaffedrickande och befalde att lägga beslag på alla kaffeförråd
i Mekka. Saken inberättades till sultanen i Kairo,
der kaffedrycken redan var väl bekant, och denne
sultan råkade vara en stor kaffevän, hvarför han lät
hälsa Khair Beg att denne var en åsna och befalde
återtagande af förbudet mot kaffedrickandet och
upphäfvande af de gjorda beslagen.

Under sultanen Soliman den Stores regering
upprättades (1554) de första kaffehusen i
Konstantinopel, och dessa blefvo snart en kär samlingsplats
för folk af alla klasser. Skriftlärde, diktare, 
embetsmän och borgare, ja t. o. m. förnäme paschar
infunno sig gerna i dessa »Mektebi irfan» eller
»kunskapens skolor», der dagens nyheter afhandlades och
tiden tillbragtes på angenämaste vis. Men det
förtröt snart Imamerna eller föreståndarne för
moskéerna, att dessa stodo tomma, men kaffehusen voro
öfverfulla med folk. De sände Mufti eller
öfverstepresten en skrift, hvari de fördömde kaffet såsom
syndigt, emedan det var beredt af ett brändt, såled es
ett kolliknande ämne, hvars begagnande Koranen
förbjuder. Mufti lät då stänga kaffehusen och polisen
skulle på strängaste vis afhålla de rättrogne från att
dricka kaffe.

Det har dock alltid varit fåfängt att med
våldsmakt söka bekämpa vanor, som blifvit hos hela folk
så att säga en andra natur, och så förhöll det sig
äfven med afseende på kaffedrickandet och förbudet
deremot i Konstantinopel. En ny Mufti fann sig
föranlåten att förklara det brändt kaffe alls icke var
något kol, och derför var kaffedrickandet icke vidare
syndigt, utan gerna tillåtet. Ännu en gång, under
sultanen Mohammed IV, blefvo kaffehusen stängda,
såsom tillhåll för politiska stämplingar, men efter
någon tid måste de öppnas igen.

Liknande öden hade kaffet äfven i Europas
vestliga land, dit denna dryck infördes omkring
medlet af sjuttonde seklet. I Rom dracks kaffe första
gången 1626 och i Marseille öppnades första 
kaffehuset 1671, och kaffet spred sig hastigt i södra
Frankrike. Men det råkade der i onåd hos läkarne,
och de sökte i tal och skrift motarbeta detsamma
såsom en skadlig dryck — allt fåfängt.

Till Paris kom kaffet 1659 genom en resande,
Thevenat, som besökt orienten och efter hemkomsten
bjöd sina vänner på den arabiska drycken. Men
kaffet kom först på modet under Ludvig XIV, då
den turkiske ambassadören Soliman Aga enligt
turkisk sed bjöd hvarje besökande en kopp svart kaffe,
hvilken sed väl blef utsatt för svåra sarkasmer, men
dock snart föranledde (1671 eller 1672) inrättandet
af Café Procope, der Voltaire, Rousseau m. fl. funno
trefnad.

Kaffets spridning i öfriga europeiska land må
endast i korthet vidröras. Amsterdam fick sitt
första kafé 1666 och i London leder kaffets historia
sitt ursprung från 1652, då ett kafé inrättades,
enligt sägen der nu det bekanta »Virginia Coffeehouse»
befinner sig. Den öfverhandtagande kaffedrickningen
i England blef anledning till bekymmer för höga
vederbörande, emedan kafégästerna befattade sig med
politiken, och Carl II tog sig derför dristigheten att
1675 upphäfva alla kaffehus. Men detta ingrepp i
det engelska folkets frihet var för starkt, och då
allmänt uppror hotade att genast utbryta med
anledning af det utfärdade kaffeförbudet, så måste
detsamma redan efter ett par dagar tagas tillbaka.


Till Tyskland kom kaffedrycken 1670, men
något allmänt kafé upprättades först 1683, således nu
för 200 år sedan, i Wien af den s. k. »Bruder Herz»,
en polack Koltschitzky, som utmärkte sig under
striden för Wiens befrielse och som erhöll i byte det
kaffe som togs i det turkiska lägret. Med det
trakterade han de goda wienare, hvilka, hvar och en, af
honom alltid titulerades Bruder Herz, hvarför han
sjelf fick detta binamn.

I Danmark och Sverige var kaffe okändt till
början af adertonde århundradet, men redan 1746
utfärdade Collegium Medicum en kungörelse »om det
missbruk och det öfverflöd som the- och
kaffedrickandet är underkastadt». Året derpå lades en
»consumtionsaccis på thé, kaffe, rök- och snustobak samt
— puder». Olika klasser af medborgare erlade olika
förbrukningsskatt, från 2 till 12 riksdaler om året.

I en akademisk afhandling om kaffedrycken
(Upsala 1761) klagar Linné öfver denna utifrån
införda lyx och bannar så högre som lägre för att de
likt apor efterhärma utländska seder, hvilka
förvekliga det närvarande slägtet, då deremot förfäderna
genom sina enkla vanor och sitt sunda lefnadssätt
bevarade kroppens styrka. Han känner dock med
sig att man intet förmår emot den allmänna
meningen, hvilken vållar att man i lefnadssättet följer sin
vana, men icke sitt förnuft.

Då Linné skref om kaffet hade denna dryck i 
Sverige redan varit drabbad af statsmakternas
inskridande, i det bondeståndet på den stormiga riksdagen
1756 genpmdref ett allmänt kaffeförbud,
hufvudsakligen för att hämnas på de högre stånden, hvilka
nekat bönderna fri bränvinshandtering. Genom
förordningen af den 4 November 1756 förbjöds all
införsel och allt begagnande af kaffe efter den 1 Maj
1757. Detta kaffeförbud upplifvades genom en kongl.
förordning af den 6 Juni 1766, men lika litet i Sverige
som annorstädes kunde detta förbud vidmakthållas.
Kaffedrickandet fortgick, trots förbudet, ganska
allmänt i smyg, i det en betydlig mängd kaffe
lurendrejades in i landet, och förgäfves utgafs den 24 Mars
1768 ytterligare ett strängt påbud mot det
förderfliga kaffedrickandet.

Men ingenting hjelpte och då fann man sig
föranlåten att redan den 23 Oktober 1769 »tills
vidare» tillåta införsel af kaffe mot tullafgift, så att
staten skulle få inkomster, och allmänheten tilläts att
dricka kaffe, hvarigenom dess stora missnöje med
anledning af kaffeförbudet stillades.

Under ett fjerdedels sekel fick man sedan ostörd
syssla med den kära kaffepannan, men sedan
började en ny ofridens tid för alla kaffevänner. Af
patriotiska skäl försöktes ånyo ett kaffeförbud och
detta utfördades den 1 Januari 1794 af Gustaf IV
Adolf, att gälla från den 1 Augusti samma år. Jämte
kaffe förbjöds då äfven drickandet af porter, 
champagne och punsch. På många håll togs detta förbud 
från den sorglustiga sidan, och af J. C. Barfod
har man omständliga skildringar af det festliga
farväl, som man på många ställen i Stockholm, ja vid
sjelfva hofvet tog af den så allmänt värderade
kaffedrycken. »Förlusten af kaffedrycken», heter det, »har
öfver hela riket utbredt en allmän saknad. Den
dagen då densamma såsom bannlyst måste
bortläggas har också nästan allestädes blifvit begången
såsom en sorgedag.» — »Vid sjelfva hofvet yttrades
äfven saknaden öfver kaffets förlust. Den sista Juli,
sedan klockan var slagen 12 om aftonen och den
kongl. familjen höll på att gå hvar till sitt,
anmäldes hos konungen och hertigen, att tvänne personer
begärde företräde. Den ene var fabrikören
Eckerman, försedd med Kongl. Maj:ts allernådigste
privilegium till förfärdigande af svenskt kaffe; den
andra en gammal madam, som lifnärt sig med försäljande 
af detta nödhjelps-kaffe. Efter gifvet tillstånd
inträdde dessa båda, Eckerman förestäld af
bokhållaren Sundberg vid Drottningholms slott, gumman af
aktören Schylander, båda uti djupaste sorgdrägt, han
med flor på hatten, och hon med dok.

Dessa förestälda personer presenterade i
underdånighet en klagovisa, skrifven uti patent med breda
svarta kanter, och upphöjde med sorgelig röst
kaffets svanesång.

Sedan framdrog madamen en med flor 
öfverdragen kaffepanna, hvilken hon kastade ut genom
fönstret, för att krossas mot jorden, efter som den
framdeles ej vidare komme att nyttjas, då det nu
andra gången förnyade kaffeförbudet bådar mera
varaktighet än fordom under en vacklande
partiregering. Slutligen tog fabrikören fram ett skålpund
af sitt tillverkade kaffe, hvilket vanligen försåldes i
kardusform, och sönderslet dess omslag, för att
genom fönstret utströ detsamma för alla väder, hvarpå
någon annan af de närvarande hade tillreds en
champagnebutelj, som äfven kastades ut genom fönstret.

Detta roade mycket höga vederbörande, men
särdeles hertiginnan, och ehuru hon redan tagit
afträde för att gå till sina rum, instälde hon sig ånyo
i societeten, för att deltaga i roligheten af ett
sådant uppträde. Icke särdeles tillfreds med
saknaden af kaffe, hade hon tillförne samma dag låtit
dermed undfägna hela hofvet, både höga och låga samt
och synnerligen, och derefter låtit genom fönstret
utkasta dess sorgliga qvarlefvor.

Enkedrottningen deremot har förklarat sitt
beslut, att, åtminstone för egen person, nyttja ett
oumbärligt kaffe.»

Den stora allmänhetens sorg och saknad 
uttalades äfven i en hel mängd mer och mindre
sorglustiga »kaffevisor», hvilka i flera upplagor spredos
kring landet.

Missnöjet med kaffeförbudet var allmänt utbredt, 
och det dröjde icke längre än till den 24 Nov. 1796,
då en ny förordning utgafs, hvilken tillät införsel
och begagnande af kaffe »tills vidare». — Ungefär två
och ett halft år senare blef kaffet, den 6 apri 1799,
ytterligare en gång bannlyst från Sverige och denna
bannlysning varade på dagen i tre år, ty den 6
april 1802 blef kaffet åter af Kongl. Maj:t tillåtet
till införsel mot en tullsats af »tre skillingar för
skålpundet», hvilken lyckliga händelse äfven gaf upphof
till nya, mera glada kaffevisor.

I halftannat årtionde förblefvo kaffepannorna
derefter oantastade, men Carl XIII företog sig den
30 april 1817 ett våldsamt attentat mot kaffet, i
det han då genom en kongl. kungörelse förbjöd
kaffe m. m. allt från den 1 okt. samma år. Detta
det sista kaffeförbudet räckte hela fem år, tills Carl
XIV Johan den 5 september 1822 helt kort och
godt upphäfde sin företrädares kaffeförbud, utan att
i kungörelsen därom anföra några särskilda
anledningar därtill, såsom förut vanligen egt rum vid
återtagandet af de föregående förbuden. Det är således
föga öfver 60 år som kaffedrycken fritt fått nyttjas
i Sverige.

Men hvari ligger orsaken till det egendomliga
förhållandet, att kaffedrycken blifvit så oumbärlig för
en så stor del af mänskligheten? Den frågan är
icke lätt att fullt nöjaktigt besvara. I sammanhang
med densamma kan man ställa det sällsamma 
förhållandet, att olika folk i vidt skilda land bland
naturens otaliga rika håfvor företrädesvis utvalt några
få ämnen, hvilka blifvit oumbärliga njutnings- och i
viss mening äfven närings-medel. Och dessa
utvalda ämnen hafva af de olika folken tagits ur vidt
skilda växtfamiljer. Så valde Abessiniern och Araben
kaffebönan ur Rubiaceernas eller krappsväxternas
familj; kinesen bladen af tebusken, som hör till
samma familj som den bekanta kamellian
(Ternströmiaceæ); indianerna kring Paraguay i södra Amerika
beredde sitt Maté å bladen af flera arter Ilex, ett
buskslägte som bildar typen för en egen familj,
stående nära våra Rhamnus-arter; andra indianstammar
inom Amazonflodens område funno på att tillverka
sitt chokolad liknande Guarana af de krossade fröna
till Paullinia sorbilis, en buske som hör till
Sapindaceernas eller såpträdens familj, och slutligen
hafva negrerna i vissa delar af inre Afrika utvalt
såsom sitt förnämsta inhemska njutningsmedel den i
så många hänseenden märkliga »Koula eller
Gourunöten», eller frukten af Coula edulis, en medlem
af familjen Olacineæ, hvilken familj är illa beryktad
för den vidriga stank, som dess flesta anhöriga
utveckla ur blommor, frukter eller blad. Nåväl, så
kommer kemisten och visar, att alla dessa
himmelsvidt olika naturprodukter innehålla en och samma
egendomliga alkaloid, kaffeïn, hvilken alkaloid
utmärker sig genom en jämförelsevis betydlig 
kväfvehalt och hvilken, utom i de nu nämnda ämnena
och därjämte i chocolad samt i Neëa theïfera
och Cyclopia genistoides, hittills icke träffats i
någon annan naturprodukt. Det kan icke annat än
förefalla rätt underbart, att dessa olika, i kemien
naturligtvis aldeles okunniga, folkstammar med förkärlek
utvalt till dagligt bruk, som blifvit ett oumbärligt behof,
just dessa kaffeïnhaltiga ämnen fram för alla andra
naturens otaliga gåfvor, såsom ljufliga frukter o. s. v.,
hvilka vida öfverträffa kaffeindrogema i lukt och smak.

Men har då kaffeïnet en så stor vigt och
betydelse för mänskligheten? Ja, utan tvifvel, ty det
eger i synnerhet två vigtiga egenskaper: det lifvar
nervsystemet och det kan, efter hvad man antager,
göra förbrukningen af kroppens beståndsdelar
långsammare. Vi må något litet uppehålla oss vid dessa
egenskaper.

Hvar och en har säkert själf erfarit, hvilket
angenämt inflytande man röner af en kopp godt
kaffe, då man är trött eller nedstämd. Denna
erfarenhet är i stort bekräftad under senare tiders krig.
Intet lifvar i så hög grad en uttröttad trupp, som
om densamma under rasten kan få tillfälle att
erhålla kaffe. Därför ingår kaffe i förplägningen af
soldaterna i flere arméer. Nordenskiöld prisar med
rätta kaffet, såsom det bästa upplifningsmedel, hvilket
han och hans män flitigt användt under de vådliga
och tröttsamma isvandringarna förut å Spetsbergen
och nu senast å Grönland. Kaffets upplifvande
verkan räcker längre, än den stegring af krafterna, som
åstadkommes af alkoholdrycker. Dessa senare
efterlemna en ökad domning eller nedstämning, hvilket
icke följer på kaffets upplifvande verkan. Det gifves
icke heller något bättre medel än kaffe till att
mildra eller förtaga rusets svåra efterverkningar. Kaffet är
såsom en fransman yttrat: »Solen som skingrar
morgonens dimmor dagen därpå». — Hos mången
iakttages, att kaffet, denna »boisson intellectuelle», såsom
denna dryck blifvit kallad, inverkar frigörande på så
väl den reproduktiva som skapande inbillningskraften.

I de nu knapphändigt antydda förhållandena
ligger säkerligen förklaringen af att kaffedrycken
blifvit ett så oumbärligt njutningsmedel för så många
millioner menniskor, och denna verkan af kaffet
åstadkommes helt visst i första rummet af kaffeïnet
i detsamma.

Man har beskylt kaffet för att genom sin
stimulerande verkan på hjernan hastigt förnöta detta organ
och sålunda åstadkomma, om icke en för tidig död,
dock en för tidig och overksam ålderdom.
Häremot talar erfarenheten alldeles bestämdt. Man kan
anföra mångtaliga exempel på personer, som varit
starka kaffedrickare, men ändock uppnått en hög
ålder och bibehållit själsförmögenheternas liflighet
intill lefnadens slut. Det är af den hundraårige
Fontenelle, som man har  följande bekanta yttrande: 
»Jag måste tillstå, att om kaffet är ett gift, så är
det ett mycket långsamt tärande gift, ty jag har
druckit flera koppar kaffe hvarje dag sedan mer än
80 år och min hälsa har icke blifvit märkbart
förändrad.»

Men låtom oss gå vidare!  Under vårt dagliga
lif förbrukas genom hvarje fysisk eller psykisk
lifsyttring mer eller mindre af de ämnen, som
sammansätta våra organ, och nya likartade beståndsdelar
tillföras organismen genom födan, för att ersätta hvad
som blifvit förbrukadt. Det är denna
ämnesomsättning, som utgör grundvalen för det fysiska lifvet.
Denna ämnesomsättning påverkas af kaffe på ett
högst märkvärdigt sätt. Man har nämligen genom
noggranna försök öfvertygat sig om att kaffedrycken
eger den märkliga förmågan att kunna göra
förbrukningen af kroppens beståndsdelar långsammare. Detta
egendomliga förhållande har särskildt fallit i ögonen
med afseende på arbetarne i kolgrufvorna i Charleroi
i Belgien. Dessa arbetare ega en utmärkt hälsa och
äro särdeles kraftige män. De hafva efter regeln
endast om söndagarne råd att äta kött och deras
förnämsta dagliga föda består i 2 liter af en dryck,
beredd på 100 gram kaffe och lika mycket cikoria,
till hvilken dryck de äta bröd och potatis. Man
har funnit att de begagna en fjerdedel mindre mängd
föda än arbetare i allmänhet behöfva. Kaffet visar
sig sålunda vara ett »besparingsmedel», i det denna 
dryck minskar förbrukningen af kroppens smådelar
under det ständiga arbetet, och efter all anledning
är det kaffeïnet som i främsta rummet åstadkommer
detta. Häri understödjes kaffeïnet sannolikt af ett
par andra ämnen, hvilka finnas i kaffedrycken,
nämligen kaffegarfsyran, som i den råa bönan är
förenad med kaffeïnet, och ett under rostningen
bildadt ämne, kalladt Assamar (af assare, rosta,
och amarus, bitter). Kaffegarfsyran, likasom alla
garfämnen, verkar sammandragande och stärkande
på de organiska väfnaderna och ger dem sålunda
mera motståndskraft åtminstone mot rent mekanisk
nötning. Hvad rol assamar spelar är visserligen ej
fullkomligt utredt, men anledning finnes att antaga,
att detta ämne äfven har fördröjande inflytande på
ämnesomsättningen.

De öfriga ganska talrika organiska och oorganiska
beståndsdelarne i kaffebönan, såsom cellulosa,
dextrin, glykos, fett så väl fast som flytande, legumia,
en i vatten olöslig stearopten (eller flyktig olja i fast
form) samt mineraliska salter af kali, natron, magnesia,
kalk och jernoxid med svafvelsyra, fosforsyra, klor
och kiselsyra — alla dessa ämnen hafva endast en
underordnad eller ingen betydelse med afseende på
verkningarna af kaffedrycken, helst flera af dem äro
olösliga i vatten och således icke komma med i
sjelfva drycken sådan som vi äro vana att bereda
och förtära densamma.

Kaffe kan naturligtvis, liksom allt annat, äfven
det bästa och nyttigaste, genom missbruk blifva
skadligt. Mångenstädes står kaffepannan hela dagen
på elden och mångfaldiga äro de kaffekoppar, som
i synnerhet af våra kvinliga tjensteandar under
dagens lopp förtäras under hvarjehanda liksom
ursäktande namn, såsom »lilla påtåren», »bottenskylaren»,
»15 droppar» o. s. v. Det är klart att ett sådant
öfverflödande bruk af det nerv- och kärlsystemet
stimulerande kaffet i längden måste blifva skadligt.
Magsäckens slemhinna och dess nerver retas svårt
af så mycket kaffe, helst detsamma vanligen drickes
så hett som möjligt. Det är mer än sannolikt, att
just denna höga temperatur hos drycken är för
magen det skadligaste i kaffedrickandet. De svåra
»qval under bröstet» eller s. k. kardialgiska smärtor,
hvilka förorsakas af sådant kaffedrickande, kunna
äfven uppstå genom förtärandet af annan brännhet
föda eller dryck, hvarför dessa smärtor och denna
»vånda i maggropen» icke uteslutande få tillskrifvas
missbruk af kaffe.

Många röster hafva med rätta höjts mot
missbruk af kaffe. Emellertid har man emellanåt i hög
grad öfverdrifvit kaffemissbrukets verkningar i vårt
land och sålunda gifvit upphof till oriktiga och
nedsättande omdömen om Sveriges folk i utlandet, hvilket 
framgår af följande yttrande hos en tysk författare: 
»I landskapet Dalekarlien (nu Falu län i 
mellersta Sverige) skall njutandet af kaffe hafva
undergräft det förut kraftiga och lyckliga folkets hälsa
och välstånd.» (!)  En sådan himmelsskriande klagan
fördes för öfrigt ofta på tungan af regering och
riksdag i Sverige under kaffeförbudens tid och tjenade
till att gifva dessa ett sken af berättigande.

Den välmenta patriotiska ifvern förordar ännu
i dag, likasom redan under frihetstiden, att man
aldrig bör dricka annat kaffe än »kornkaffe» eller
»maltkaffe», och menar att dylikt svenskt kaffe icke
har det arabiska kaffets skadliga verkningar. Detta
är en vilsekommen åsigt, ty de vidbrända produkter,
hvilka bildas under kornets eller maltets rostning,
reta magslemhinnan lika mycket som någonsin det
äkta kaffet, och brännhett kornkaffe är fullt ut lika
skadligt som hvarje annan het dryck.

Kaffets förmåga att förhindra sömn är väl
bekant. Somliga människor äro i detta hänseende
mera känsliga än andra och sådana individer böra
naturligtvis afhålla sig från njutande af kaffe sent på
aftonen eller under natten. Likaledes göra alla
personer med mycket retligt nervsystem och benägenhet
för hjertklappning bäst i att undvika kaffe. Kaffets
skadliga verkan på magslemhinnan förekommes genom
att icke dricka det för varmt, och tillblandning af ljum
mjölk — »café au lait» — gör kaffet till en mycket
lämplig frukostdryck. En liten kopp godt kaffe, helst
utan socker och grädde — »café noir» eller »svart

kaffe» — strax på middagsmåltiden är ganska säkert
icke ohälsosamt, utan ett lifvande medel för
matsmältningen. Man behöfver icke därför taga åt sig det
bekanta yttrandet, att man genom att dricka kaffe
på maten gör som järfven eller »filfrasen», som säges
efter ett godt mål klämma sig fram mellan ett par
närstående trädstammar, för att snart blifva färdig
till ett nytt kalas.

Såsom medicin har kaffe icke någon vidsträckt
användning. Det är bekant, att en kopp starkt,
svart kaffe kan borttaga »nervös hufvudvärk», s. k.
migraine — en verkan som beror af kaffeinet. Kaffet
är äfven kändt såsom ett motgift mot opium, morfin
och dylika narkotiska gifter. Om den förgiftade icke
längre kan svälja, så måste kaffet anbringas såsom
lavemang.

Konsten att koka kaffe är icke så lätt som
mången tror, om man skall erhålla ett riktigt godt
kaffe. Härom lemnar Hagdahl i sitt berömda verk
inom köksvetenskapen nöjaktiga och nöjsamma
upplysningar. Han fördömer med rätta »sumppannan»
såsom frambringande allt annat utom ett godt kaffe.
Kaffesumpen har dock i annat hänseende spelat en
betydande roll, nämligen i vidskepelsernas historia, och
ännu i dag torde finnas en och annan klok gumma eller
kaffemoster, som med mer eller mindre lycka »spår i
kaffe» och föregifver sig för den nyfikne och godtrogne
kunna lyfta en flik af framtidens förlåt.






Tuppaklockan.
En liten historia
af
AUGUST BONDESON.



Det var på ett af de riktigt
gammaldags ställena, där de hade allt på det
gamla viset.  Och småsnåla och om sig
voro de med efter gammal ordning.

Så fingo de skomakarne till sig — det var ända
gamle sockenskomakaren och hans pojke. Och mor
i huset, hon blef så mild i synen och sade:

»Det var räliga rart, att I kommen.»

Men spotta mig i synen, om hon inte tänkte:

»Fast allra rarast blir det, när I gån.»

Nu var det i kvällsittetiden. Och mor, hon
spann  och hade sig den kvällen, ja hon snodde på
rent som den värste slaf; det var knappt, att hon
någonsin kunde komma sig före med. att hålla upp, 
så kostbart dçt än var att bränna ljus. Och så
länge som hon satt uppe och fäktade, så voro då
skomakarne tvungna till att hänga vid sitt arbete för
skams skull. Och på det viset så blef det nära
midnatt, innan de fingo krypa till ro.

Någon riktig klocka hade de inte där i huset,
för de hade tuppaklocka. De hade tuppen under
sängen, och han säger till bättre än någon slagklocka,
för, han galer tag på tag, sen han väl har börjat.

Vid fyra tiden på ottan, så tog tuppen till:

»Kukeliku, kukeliku!»

Då var det käringen, som gned sömnen ur
ögonen och fnallade sig upp till spiseln och blåste eld i
de sure ekepinnarne och så fick hon kaffet i
ordning, så fort som ske kunde. Hon snöt sig i nypan
och härskade sig och hostade och ramlade i byringen
och dånade på alla upptänkliga vis; men skomakarne
ville ändå inte vakna — de skulle sofva sina säks
timmar, kan veta. Men det tyckte mor på stället
vara rent för bra tilltaget.

Så slog hon i kaffet och tog en kopp i hvar
näfven och gick fram till sängen, där mäster och
pojken lågo.

»God morgon, god morgon! Här har jag litet
kaffe till er. Jag tänkte, I liggen rent och svälten
i hjäl, era stackare.»

»Tack, tack!» sade mäster.

Och sen så fingo de med fnalla sig upp. Mäster,
han var gammal och förståndig, så han brydde sig
inte om någonting. Men pojken var älfva befängd,
för han inte fick sofva den lagliga tiden. Det var
den rackars tuppaklockans skull. Nästa natt så skulle
han då ta sin skada igen, det gaf han sig åttan på.

Om kvällen så passade han på, medan folket
var ute ur stugan och fick tag i tuppen och så snodde
han en beckrisp om näbbet hvarf på hvarf och knöt
ihop ändarna.

»Gal nu!»

Käringen var rent omöjlig till att spinna och
gno på denne kvällen med, så att skomakarne fingo
inte tänka på en blund förr än långt, långt efter
den kristeliga liggetiden. Men pojken, han var så
pyrig ändå, han var inte sömnig ett pinal.

»Det var rent en skrällpåg, I han fått med er,
mäster», tyckte käringen.

»Ja, män», sade mäster.

Om ottan så sofs där och snarkades regält i
stugan. Mor vaknade gång på gång, för hon hade
likasom konstiga känningar i kroppen. — Men
tuppen gol inte. Och därför så somnade hon och sof
godt igen. Hon vaknade på nytt. Det var en
förskräckeligt långer natt! Tuppen gol inte. Hon
somnade — å hå! Men så bräckte det för dagen.

»Rackaretupp! Tuppaklocka! Hvad den onde
skulle de med tupp till, när han inte gol!»

Käringen var så arg så. Hon flög upp som en
enerisgnista och ref fram tuppen under sängen och
huggde hufvudet af honom.

Den natten fingo skomakarne sofva sig
fullsöftade. Och när de så fingo tuppasoppa till middagen,
då kunde la skomakarepojken inte annat än grina.

»Hi, hi, hi, för tuppaklockan!»





JULIUS KRONBERG.



Bland 1883 års utställningar, hvilka voro både
talrika och betydande, intog konstutställningen
i Köbenhavn en ganska framstående plats och
var naturligtvis den som mest intresserade oss
nordbor. Särskildt måste svenskarne känna sig nöjda,
icke för att den svenska skolan, ty någon sådan
finnes egentligen icke, där firade någon stor triumf, men
för att svenska konstnärer, de må arbeta i Sverige,
Tyskland, Frankrike eller Italien, samt tillhöra
hvilken riktning inom konsten som hälst, med rätta 
tilldrogo sig uppmärksamhet och icke utan skäl vunno
erkännande.

Det var i synnerhet två stora taflor, som mest
betraktades och äfven mest beundrades, och dessa
hade till upphofsman två unge svenske målare, hvilka 
redan gjort sig ett namn både hemma och i utlandet
och på denna utställning bekräftade det rykte de
förvärfvat. »Valdemar Atterdag brandskattar Visby»
är den ena af dessa taflor, och målarens namn är
Carl Gustaf Hellqvist. Den målningen är redan förut
omtalad och i Nornan för 1883 afbildad.

Den andra af i fråga vasande konstverk är
»Kleopatra», målad af Julius Kronberg. Taflan är
storartad, icke blott genom dukens vidlyftighet, utan
ock genom sitt ämne samt i synnerhet genom den
mindre vanliga måleriska förmågan, det öfverlägset
färgkraftiga behandlingssättet. En sådan färgverkan är
sällsynt i alla tider och måste uppfylla med glädje
hvarje konstvän som är öfvertygad om att målarens
förnämsta dygd icke kan framstå bättre än i styrkan
hos en sund och ärlig färg. Nornan måste beklaga,
att hon ej kan återgifva denna färgpräktiga tafla i
annat än en trägravyr, hvilken naturligtvis icke
förmår lemna någon rätt föreställning om konstverket,
men hon har likväl ansett sig skyldig att, med de
medel, som stå en kalender till buds, gifva en erinran
om ett af de förnämsta arbeten inom bildande konst
som fullbordats under år 1883, ett verk af en svensk
mästare.

Uppgiften är hemtad ur Shakspeares
sorgespel »Antonius och Kleopatra». Det är i femte
aktens andra scen, då Kleopatra fattar ormen, sedan
tärnan Iras fallit ned och dött, ett högtragiskt ämne,
Kleopatra.
Efter Julius Kronbergs tafla.
behandladt i öfverenstämmelse med skaldens 
skildring, men med trogen naturuppfattning och framstäldt
med fullkraftig lifssanning.

Kleopatra sitter på en praktfull divan, reser sig
till hälften och böjer sig framåt. Hennes blottade
venstra arm stöder sig mot en af de två sfinxer, som
stå på hvar sin sida om den från golfvet något
upphöjda divanen. Med högra handen har hon öppnat
locket på den korg, där ormen ligger, och hon fattar
just nu det bugtande djuret, på hvilket hennes
uttrycksfulla blick fäster sig. Hennes sköna, bleka
ansigte synes i profil. På hufvudet bär hon den
karaktäristiska egyptiska drottningkronan med dennas
från hvardera sidan nedhängande vingar. Hon har
rifvit sönder sin florstunik och blottat bröstet samt
öfra delen af kroppen, under det dennes nedra del
höljes af ett rikt guldtyg. De nakna fötterna äro
instuckna i små sandaler.

Den ena tärnan, Karmiana, står på knä vid
divanen med ryggen mot åskådaren och lyfter armarna
med en rörelse, som i förening med kroppens
ställning tillräckligt visar hennes förtviflan, ehuru man
icke ser ansigtet. Hennes mörka, afrikanska hudfärg
bildar stark motsats mot Kleopatras grekiska, ljusa
hy. Den andra tärnan, Iras, ligger död i förgrunden,
sedan hon fallit baklänges från trappsteget till
divanen.

Detta försiggår i ett med stor österländsk prakt
utstyrdt rum, med sköna växter och prydnader af
alla slag, framstäldt med beundransvärd färgkonst.
Målaren har tillgodogjort sig, hvad hans rika
bildningskraft och säkra kännedom i nämda konst hafva
att bjuda. Han har velat i den egyptiska
drottningens omgifning visa hvad som, så vidt man nu vet,
verkligen fans där och som därför ingalunda får
saknas i en tids- och lokaltrogen framställning. Det är
fullständig egyptisk stil i denna tafla, men den stilen
består icke i något tomt »arkaistiska, ihåligt
forntidshärmande, såsom såge man det på en efterbildning af
ett fornegyptiskt konstverk, utan alt är framstäldt med
kraft och natursanning, såsom det gamla skulle ännu
lefva. De se ut som verkliga föremål, dessa gamla
tiders rökelsekärl, solfjädrar, sfinxer, gudabilder och
hvad alt som finnas i detta kungliga rum bland den
egyptiska florans praktalster. Men dem öfverlägsna
äro de mänskliga figurerna och främst denna kvinna,
som nu själfmant nalkas döden.

Oaktadt rummet är så fyldt med lysande
föremål, fästes uppmärksamheten dock först och främst
vid Kleopatra, hvars handling i detta ögonblick
tillräckligt talar om hvad som försiggår. Den lilla,
välformade handen griper med sådan beslutsamhet om
ormen, de sammandragna ögonbrynen, ögats uttryck,
den tätt slutna munnen, hela figurens hållning, alt visar
tydligt och klart hvarom frågan är och låter icke
handlingen skymmas undan af den praktlysande, men fullt
berättigade omgifningen. Det är Shakspeares
sorgespel som tagits till närmaste anledning, men ingenting
i taflan är teatraliskt; där är sanning och natur,
personlighet och lif.

En färgkonstnär af första ordningen är Julius
Kronberg, och att han tidigt skulle varda en sådan
insågo konstvännenia redan för många år sedan. Han
är född, den 11 december 1850, i Karlskrona, kom
vid tolf års ålder till Stockholm och inträdde året
därefter i konstakademiens principskola samt antogs
till elev af akademien 1865. På ganska kort tid
genomgick han läroverket och fick där alla de vanliga
belöningarna. Vid aderton års ålder försökte
han sig på prisämnet »Johannes i öknen», och visade sig
redan då som en mindre vanlig kolorist samt som
älskare af österländsk styrka i färgen, ehuru han för
öfrigt naturligtvis var långt ifrån mogen. År 1870,
således i sitt tjugonde år, tillerkändes han den
kungliga medaljen för sin historietafla »Gustaf Vasa
mottager bibelöfversättningen». I början af 1873
lemnade han Sverige, försedd med statens
resestipendium, och uppehöll sig någon tid i Köbenhavn,
Düsseldorf och Paris. Från Düsseldorf hemsände han
en där målad tafla, »Inslumrad page», hvilken mottogs
med bifall, men ännu icke visade mycket af hvad den
unge konstnären skulle åstadkomma redan inom ett
par år.

Efter vistandet i Paris vände Kronberg om till
Düsseldorf 1874, men inträffade i München ännu
samma år och stannade där i tre års tid. München
har otvifvelaktigt haft inflytande på honom, men
lyckligtvis är Kronberg så verklig konstnär och en så
oberoende personlighet, att han icke glömmer sig själf,
och det ursprungliga hos honom har endast
ytterligare utbildats under studieåren i München. Det
konventionela i färgen, som onekligen yttrar sig hos
en stor del af münchenskolan, finner man icke i
Kronbergs arbeten.

Redan året efter sin ankomst till konststaden
vid Isar skickade han hem en stor tafla, som här
slog alla med öfverraskning, framkallade gensagor hos
några få, som i missförstådd anständighetskänsla
förskräcktes öfver den naturliga skönheten hos en naken
kvinnobild, men skänkte glädje och oblandad
tillfredsställelse åt de verkliga konstvännerna. En sådan
färgprakt var man icke van vid här hemma, och
något dylikt kunde ej häller annan än en mycket
betydande konstnär åstadkomma. Kronberg hade då
icke ännu fylt tjugufem år! Täflan, den bekanta
»Jagtnymfen», inköptes af svenska staten och
införlifvades med nationalmuseets samlingar.

Under 1876 målade Kronberg en ny, ännu
större tafla, »Våren», hvilken visades i Stockholm på
konstakademiens utställning 1877 — den senaste,
men väl icke den sista af akademiens utställningar
— och vid samma tillfälle fick man göra bekantskap
med ett af samme konstnär måladt porträtt af
Henrik Ibsen, hel figur i naturlig storlek. Nu var
Kronbergs konstnärsrykte fullkomligt stadgadt, men själf
var han kanske icke aldeles nöjd med »Våren», enär
han sedermera målade om taflan. Hans lätthet att
alstra är lika stor som hans utomordentliga säkerhet
ej blott i färg, utan äfven i teckning, men hans
själfkritik är ännu större, och hällre arbetar han
fullständigt om en målning, än han vill lemna till
efterverlden ett verk, med hvilket han ej är belåten.
Ett prof derpå är också hans senaste tafla, på
hvilken han helt och hållet målat om Iras figur, sedan
taflan var i det närmaste färdig, en samvetsgrann
omsorg som kostade honom många veckors träget arbete.

År 1877 företog Kronberg en resa till Italien,
besökte flere städer och studerade gallerierna,
kopierade åtskilligt, men med stor urskilning, förstod att
draga nytta af de gamle mästarne under det han
hade ständigt naturen i tankarne och bevarade sig
för hvarje ofördelaktigt inflytande af museiluften. På
hösten sist nämda år inträffade han i Roma och
där har han bott och arbetat alt sedan dess, med
undantag af ett par månader, som han 1883
tillbragte i Stockholm, där han då målade »Inslumrad»,
en mindre, men ingalunda liten tafla, framställande
en ung, inslumrad flicka, som i sömnen mottager
ingifvelse af en amorin. Detta vackra arbete eges af
kapten J. A. Berg.

Ej få konstverk hafva under dessa år i Roma
utgått från Kronbergs atelier, alla egendomliga och
färgkraftiga. Bland dem som stannat i Sverige äro
»Amorin», köpt 1878 af staten och förvarad i
nationalmuseum, »Bacchanttåg», utstäld i Göteborg 1881
och köpt af bruksegaren A. Olsson på Riddarhyttan,
samt »Idyll», ett större arbete, som eges af apotekaren
Cavalli i Göteborg.

Med den ofvan nämda omarbetningen af »Våren»
förenade konstnären ett tillägg till taflan, hvilken nu
är en tredelad målning som upptager en hel vägg,
i det den ursprungliga bilden omgifves på ena sidan
af »Sommaren» och på den andra af »Hösten».
Konstverket eges af hr James Fredrik Dickson i Göteborg.

Kronbergs hittills mest odlade ämnen tillhöra
ett område inom konsten, hvilket just icke är
vanligt för vår tid: allegorien står, och detta
otvifvelaktigt med rätta, ej i högt anseende i våra dagar.
Men då den framställes så osökt och så tydligt
förklarar sig själf, som fallet är med Kronbergs glada
gudomligheter och små naiva genier, må den, liksom
samme konstnärs ämnen ur den antika mytologien,
endast bekräfta den kända satsen, att alla slag inom
konsten äro goda, utom det tråkiga. Icke kan det
förtänkas en konstnär, att han kläder lefnadslustiga
och lifskraftiga skepnader i allegoriens eller
mytologiens drägt, då han gör det på ett så sant
konstnärligt och tilltalande sätt. Men icke vore det 
önskvärdt, att han på den vägen finge många
efterföljare, något som väl ej heller är att frukta, ty det är
icke en bland tusen som förmår beherska ett sådant
ämne. Att ej häller Kronberg själf stannar
uteslutande inom det området visar tillräckligt hans
»Kleopatra», hvars ämne han själf valt, fastän taflan
är bestäld. Hon eges af grefve F. Cl:son
Wachtmeister.

Man har liknat Kronberg vid Hans Makart. Detta
var för några år sedan onekligen smickrande för vår
unge landsman, men är det icke längre. Och
liknelsen håller nu ej längre streck. Hans Makart är
icke mera så frisk och konstnärligt allvarlig, som
Julius Kronberg, och förmår ingalunda gifva sin konst
denna höghetens och renhetens prägel, som utmärker
ett verk af den svenske målaren.

C. L.





En dag såsom ”civis academicus”.


»Farbror Petersson» var ett geni. 

   Icke så till förståendes, att han uppfunnit ett
filosofiskt system, ett insektspulver, en kulspruta eller
en kottiljongstur. Fiol kunde han ej heller spela,
och ingen hade kommit på den tanken att använda
honom vid hans födelsestads societetsspektakler.

   En diktsamling hade han visserligen gett ut, men
bara i ett enda exemplar, som hamnat hos K. M:ts
Bfhde, enär den bestod af idel lagsökningar på
kunder och affärsvänner, dem han fått såsom pantlånare
och auktionist och som sällan kommo igen, när de
en gång haft att göra med farbror Petersson, ty det
var födgeni den mannen hade.

   En annan sorts kunder hade han också, men
de lemnade honom minsann inte förrän han sjelf
ville, hvartill  funnos många skäl, af hvilka jag blott
vill nämna ett: fem par bastanta handklåfvar, ty
farbror P. hade till bisyssla att vara fånggevaldiger,
hvarjemte hans fru »höll mat för skolgossar».

Alla dessa ungdomar, som gått till hans
gästfria bord mot en kontant vedergällning af 24
skillingar pr dag, och många andra dessutom benämnde
honom alltid »farbror Petersson», och gubben trifdes,
bra med ungdomen i den lilla staden —x, der han
lefde och hade sin varelse, ty han var af naturen
en glad och, hvad mera är, en hjelpsam själ, som
kunde lemna ända till 5 riksdaler på en gammal 
öfverrock, om pantsedeln skrefs på 10.

Men på höstsidan 186* kände han sig dyster
till sinnes, ty hans gumma, Anna Greta, låg i
nervfeber och tänkte på döden, och hans son, Peter
Magnus, låg i Upsala och tänkte på »dimmen», och några
af hans gäldenärer lågo i skuld upp öfver öronen
och tänkte på att göra upp lösöreköp, bara för att
lura farbror Petersson på hans ärl ... hm! ...
sträfsamt förtjenta styfrar.

Värst var det med Peter Magnus. Han
förstörde orimligt med pengar, och aldrig hördes det
af att han absolverat några tentamina.

Då nu fadershjertats oro och de högtidligt
lofvade, men alltjemnt i ett ovisst fjerran undanskjutna
lärdomsprofven lades tillsammans med en från Upsala
nyligen återkommen stadsbos försäkran, att han två
qvällar å rad sett Peter Magnus på ett fasligt 
oteologiskt sätt tentera en kognaksbutelj hos Åkerstens
i sällskap med några herrar, hvilkas ungdom, röda
näsor och mindre noggranna toiletter läto förmoda
att de alls icke voro några professorer; så beslöt
farbror Petersson att sjelf resa till Upsala och
personligen taga reda på huru det stod till med Peter
Magnus' studium och moraliska menniska.

Matsäck lagades, ty »hin onde måtte rikta en
hop kanaljer till källarmästare i den der
syndastaden, der di bara lefde på att ruinera stackars
studentpojkar och deras arme föräldrar.»
Fängelsedirektören tillspordes, huruvida svenska staten på högst
4 dygn skulle kunna undvara fånggevaldigern P. J.
Peterssons tjenster. Anna Greta tillsades, att om
hon ock icke ville afstå från att dö i nervfebern,
dock vänta med verkställigheten tills hennes make
återkomme, samt att inte lemna mera än 2 riksdaler
på en 2 kannors kopparkastrull och 4 på en vanlig
pigkappa, om inte den var alldeles ny och hade
plyschbesättning på både kragar och ärmar. Och
när så allt var i ordning, sparkade farbror Petersson
alla fem paren handklåfvar in under gummans säng,
lofvade pigan stryk, om hon icke aktade elden, smög
konjakspluntan i fickan på fårskinnspelsen, samt
begaf sig åstad till »staden af evig ungdom» för att
uppfylla sina faderspligter.

På vägen ner till —xs lilla jernvägsstation mötte
gubben en ung musikant, hvars esskornett han 
innehade såsom säkerhet för 3 riksdaler och 24
skillingar, och som farbror Petersson lik hvarje annan
affärsman ansåg för en pligt att vara artig mot kunder,
helsade han den unge tonkonstidkaren med en vänligt:

— God morgon, god morgon, herr Väderstinn!
Vill han lösa ut munstycket mens jag är borta, så
har Anna Greta nycklarna.

—  Hvart i all verlden ska' gevaldigern ta'
vägen alldeles ensam utan så mycket som en
»vattendrickare» att föra ?

—  Jo, för att säga sanningen, så ska' ja rätt
sno opp te' Upsala ett slag och se efter min Peter
Magnus en smula. Adjös herr Väderstinn!

Men nu bar det sig inte bättre än att Peter
Magnus och hr Väderstinn voro särdeles goda
vänner alltsedan i julas, då Väderstinn blåste flöjt och
Peter Magnus spelte violoncell på nyårsbjudningarne
hos den lilla stadens småborgare, så att flickorna
började hoppa af sig sjelfve och gummorna fingo
tårar i ögonen.

Derföre, när farbror Petersson satt i sin
tredjeklasskupé den vackra höstmorgonen och njöt af det
ovana medvetandet att ingen i ressällskapet var dömd
till annat straffarbete än det vår Herre ålagt alla
medvandrare på denna syndfulla jord, och hade sin
plånbok späckad med pluringar, dem han ansett
osäkert att lemna Anna Greta att förvara, samt i en
halft poetisk stämning betraktade en liten sparf, som
hvilade sig på telegraftråden och kastade undrande
blickar på uppgående blandade tåget N:o 47; så smög
sig den elektriska strömmen emellan de små klorna
på den alls ingen arghet anande lille fågeln och for
från —x till Upsala med följande helsning:

»Studeranden P. M.  Petersson,
Dragarbrunnsgatan 24,
Upsala!

Klara  dig! Farsgubben är på väg till Upsala; vill
inspektera.

Vännen
Väderstinn.»

Se det var på den tiden, då det gick 20 ord
på ett enkelt telegram, förstås.

***

Om någon för etnografiska studier upplagd
person den 27 November 186* befunnit sig på
perrongen vid jernvägsstationen i Upsala vid tiden för det
södra eftermiddagstågets ankomst, så skulle en grupp
af lifligt hviskande ynglingar i studentmössor utan
tvifvel ådragit sig hans alldeles speciella
uppmärksamhet.

- De voro tydligen mycket lifvade, men äfven
något litet oroliga, och när den vanliga,
genomskärande signalen hördes borta vid de gamla trähusen,

ni vet, tog en lång, ljushårig sydsvensk i laget till
orda och sporde på en högt i diskanten gående 
dialekt, som röjde att den bildningssökande unge
mannens vagga stått någonstädes nere i det gamla
Finnvedens skogar:

— Kan ni nu alla edra roller, gossar?

— Ja visst, men det är väl säkert att du
känner gubben sedan gammalt, annars stå vi der vackert?

— Om jag känner »farbror Petersson»! Tror
jag det. Hans husmanskost har under 9 års
skoltid i —x grundlagt mina studier i försakelsens dygd.

Tåget brusade in på stationen; det blef som
vanligt ett fasligt springande och letande efter
bekanta i kupédörrarna, men vår lilla studenttrupp höll
sig mycket väl tillsammans; samt gick med sin långe
anförare i spetsen från vagn till vagn, »undrande och
spörjande,» som tänkte de bli ecklesiastikministrar
hvarenda en.

Plötsligen gjordes halt midt för en kupé, ur
hvilken klef en individ i fårskinnspels med nattsäck
i den ena och matsäcksknyte i den andra handen.
När denne hedersman ett tu tre stod midt i
ynglingaskaran, uppstämde vår blonde sydsvensk ett på
samma gång förvånadt och jublande:

—  Nej .... vid professor Svedelii liktornar, är
det inte  den gamle, käre farbror Petersson lifs och
lefvande, som i egen person kommit till Upsis!

»Farbror» blef synbarligen ingalunda oangenämt
öfverraskad af att så der förtroligt helsas af en
ståtlig ung man, som midt i kamratkretsen vidkändes
gevaldigern-auktionisten-pantlånaren såsom en
jemlike. Han svarade derför bugande:

—  Hä, hä, hä ... verkligen .... mycket
angenämt ... mycket smickrad, ville jäg säga, att så här
få träffa hr August P.....hä, hä, hä!

—  Hvad för något? Herre till mig, du gamle
heders-jubel-pant- och patentfarbror! Vet du då rakt
inte skäms! »Herre» till mig, som du plägat och
vårdat, som om jag hade varit din egen son, för
fattiga 24 skillingar om dagen! — Nej, kamrater, här
sen I min välgörare, min andre far, och du, farbror
Petersson, du måste tillåta mig för dig föreställa mina
vänner: docenten A., kandidat B., adjunkt C,
medicine kandidat D. och notarien E.; examineradt och
hyggligt folk alltsammans, som farbror hör; och här
mina vänner, här han I farbror Petersson, jag säjer
inte mer, farbror Petersson, som jag är både glad
och stolt öfver att se här i lärdomsstaden. I
spörjen mig om hans titel? Nåväl: hade den mannen
velat på papperet fästa allt hvad han tänkt och känt,
så hade  både  Rydberg och Snoilsky kunnat gå och
lägga sig med samma; men han föraktade att blifva
auktor och blef i stället auktionist i sin födelsestad.

Under denna långa harang hade vännerna slutit
en kompakt ring omkring farbror Petersson, som
nolens volens fösts ett långt stycke ut på Kungsgatan.
— Mina snälla vänner ... jag menar, det vill
säga ... hm! .... mina ärade herrar; jag är
oändligt angenämt öfverraskad, och du min käre August,
jag är dig mycket tacksam för det jag så här fått
föra ... jag menar fått göra bekantskap med dina
vänner. Nu kanske jag också af herrarna kan få
förpassn ... hm! jag menar adress till min Peter
Magnus?

Nu började de unge vännerna att göra
betänksamma miner, sågo på hvarandra och ryckte på
axlarna.

—  Du himmelens Gud, det måtte väl inte varå
något riktigt illa med min Peter?

—  Åh nej, inte just det, men ....

—  Har han blifvit kuggad i tentamen kanhända ?

—  Han kuggad! Nääj, farbror, man kuggar ej
en af akademiens kunskapsrikaste ynglingar.

—  Ack, han måtte  väl aldrig slagits med
polisen?

—  Han slåss med polisen! Nääj, farbror;
nationens stolthet i fråga om rena seder slåss inte med
polisen.

—  Han har kanske bara druckit litet för
mycket, så han har hufvudvärk i dag?

—  Han dricka för mycket! Kom en gång för
alla i håg, farbror, att en bodbetjent i —x har mera
konjak i sitt hår än den käre gossen haft i sin strupe
på hela terminen.
—  Men så säg mig då i Guds namn, hvar är
min Peter Magnus?

—  Ja, nog kan vi säga det; men inte blir han
god att träffa, inte.

—  Men hvarför i all verlden skulle man inte
kunna få träffa honom?

—  Så hör då, fader till den mest exemplariske
son, som Minerva någonsin slutit till sitt hjerta.....

—  Minerva? Trodde jag inte det, att han
skulle gå åstad och förlofva sig, innan han tagit
examen, den slyngeln ...

Ynglingarna beto sig i läpparna och höllo på
att spricka af skratt, men lyckades hålla god min
under det August P. deklamerade:

—  Minerva är en vetandets gudomlighet, och
Peter Magnus lefver numera inte för annat än
vetenskaperna. Han låser in sig på sin tarfliga
vindskammare, han läser så att dammet ryker omkring
öronen på en, han märker inte att han både svälter
och fryser, han är omöjlig att få ut i vänners lag,
och hemma hos honom har jag inte på 7 veckor
sett andra våtvaror än den sonliga kärlekens tårar,
som  stiga  honom i ögonen, då han tänker på sina
gamle föräldrar i —x.

Nu blef det farbror Petersson för varmt om
hjertat; han drog ut sin gamla blårutiga näsduk så
häftigt, att snusdosan föll ned på trottoiren, torkade
sig i ögonen och sade med darrande röst:
—  Jag vill se mitt barn! Go' herrar, af
barmhertighet visen mig till min lille käre Peter Magnus!

—  Ja, nog kan vi det, men det står hårdt att
slippa in, det vet vi på förhand.

Och så tågade den lilla truppen åstad till
Dragarbrunnsgatan n:o 24, midt för gamla pumpen,
ni vet, krånglade sig upp för tre branta trappor och
stod slutligen, flämtande af ansträngning, framför en
rödbetsad dörr, å hvars visitkort lästes:

»Peter Magnus Petersson,

Teol. stud. Ups.
önskar att icke störas under pågående tentamensläsning.»

Sju knogar sänktes samtidigt mot dörren till
den moderne Augustinus' kammare, men utan att
inifrån kunde förmärkas det ringaste lifstecken.

— Öppna, Peter; vi ha en stor glädje att
förkunna dig!

Intet svar.

— Skäms du inte! Din far är i staden; skall
du låta honom stå och frysa utanför dörren!

Nu hördes några stillsamma rörelser inifrån
vindskupan, en stor bok slogs igen, några djupa
suckar förnummos och slutligen talade en mild och
sorgbunden stämma:

—  Käre gossar, låt mig vara i fred, så ä' ni
snälla. Ni vet ju att jag inte har hvarken råd eller
lust att deltaga i edra fåfängliga och kostbara nöjen.
Åtminstone kan ni väl låta bli att såra mig med att
nämna min käre gamle fars namn på det viset.
Han har minsann sorger nog ändå, den
hedersmannen, utan att behöfva begabbas af er.

Nu blef gubben alldeles utom sig, knackade
med båda näfvarna och ropade:

—  Peter lille öppna; det är verkligen din egen
pappa, som vill in.

Dofva snyftningar hördes inifrån och Peter
sporde klagande:

—  Ska ni härma hans röst också, edra odjur?

Slutligen lyckades det då att öfvertyga Peter
Magnus, det endast en tunn bräda skilde honom
från hans dagars upphof, dörren öppnades, och jag
afstår från att beskrifva den ömma scen, som nu
följde. Fader och son lågo snyftande i hvarandras
armar och kamraterna rundt omkring utfyllde tablån.

Våra landsortsteaterdirektörer skulle här haft
åtskilligt att lära i fråga om »stumt spel» och
gruppering; men så hade man ju också nationsspexens
nervus rerum August P. till ledare af det hela.

Slutligen talade Petter Magnus mildt och fogligt:

—  Tack ska' ni ha kamrater för det ni följde
hit pappa. Förlåten min häftighet och lemnen oss
nu ensamma, så jag får tala med min käre fader!

Men nu skall man tro att farbror Petersson
tog illa vid sig, sprang upp och utbrast:

—  Nej så hjerta i min lilla låda vi ska' skiljas
på det viset, mina herrar. Gossen min sitter ju och
läser sig rent förderfvad. Det är visst bra att han
nu tycks ha rasat ut och blifvit en stillsam och
beskedlig ung man; men allting har en gräns, och så
framt han har fått en enda droppe med af det
peterssonska blodet, så vet jag på mig sjelf att det
inte går an att stänga in sig på det viset. Får jag
den äran att bjuda herrarne samtlige på en bål och
en sexa?

De unge männen bugade sig vördnadsfullt, men
Peter Magnus förklarade, att han gifvit sig sjelf ett
löfte att aldrig besöka värdshus, och det kostade
minsann mycken möda att få honom till att följa
med. Han gjorde det också endast med vilkor att
— professor Cornelius äfven blef inbjuden, »så att
pappa finge något äldre, passande sällskap och hela
tillställningen en värdig prägel».

Farbror Petersson och Petter Magnus' unge
vänner stodo lika häpna öfver det djerfva förslaget
af en »dimmare», att inbjuda en kalsenisk professor
i kyrkohistoria till sällskap åt en fånggevaldiger från
—x. Men de måste ge med sig för det olympiska,
lugnet hos Peter Magnus, hvilken förklarade att
»farbror Cornelius var hans bäste vän och gynnare
i Upsala och helt säkert skulle bli glad att få träffa
pappa, om hvilken vi ofta samtalat».

Arm i arm och med farbror Petersson i spetsen
tågade nu den glada skaran åstad till Hultbergs, der
Peter Magnus trodde sig säkrast för vissa »onda ögon».

Skämtet och glädjen smittade, och omsider blef
sjelfve den rigoröse Petter Magnus en smula mera
liflig och meddelsam. Hela hans bemödande gick
emellertid ut på att, såsom ju också rätt och
tillbörligt var, ådagalägga den ömmaste omsorg om
»pappa», hvilken trifdes förträffligt bland de glada
gossarne, å hvilka samtliges vägnar August P. vid
första glaset anhållit att hedersgästen, lagets senior,
ville blifva »farbror» för dem alla, något som med
tacksamhet emottogs och med åtskilliga bägare
beseglades.

Plötsligt blef det tyst i salen, de unge männen
foro med pekfingrarne genom håret och jemkade på
halsdukarna; från man till man lopp en hviskning:
»professorn kom mer!»

Aldrig hade farbror Petersson förestält sig, att
öfverstepresterna vid det akademiska vetandets
uppsvenska altarhärd voro så gemytliga och nedlåtande
i sitt sätt att vara. Här var nu t. ex. denne
professor Cornelius. Såg han icke ut alldeles som en
vanlig dödlig, knappast så styf som skoladjunkten
i —x. Med hjertlig välvilja tryckte han farbror
Peterssons hand, lyckönskade honom till en son,
»som efter att ha varit en prydnad vid universitetet
tvifvelsutan skulle bli en pelare för kyrkan.»
Härefter hälsade han vänligt på Petter Magnus sjelf och
de andre unge männen, med en lärd mans förlåtliga
distraktion bugande sig mycket djupare än de.

Glasen tömdes, fyldes ånyo, tömdes om igen
och stämningen steg.

Omsider steg August P. upp på en stol, äskade
ljud och deklamerade:


En välförtjent hyllning åt den sanna förtjensten.
Säg, alma mater, anar du
Den heder, som dig unnas,
Och som af oss med jubel nu
Vid glasens klang förkunnas?

Vet du väl namnet på den gäst,
Som ifrån Smålands skogar
Vid höga år med svår molest
Till Petrus Magnus knogar?

Det namn ej följs af ryktets dån,
Men skrämmer bums kanaljer,
Förty det ljuder: Petersson
Och bärs af en gevaljer.

Se'n skiljes denne matador
Från slägt och anförvandter
Af att han har ett lånkontor,
Der multum fås mot panter.

Ack, ligger något ondt deri?
Det kan jag icke finna,


Ty »panter» ge och taga vi,
Hvarenda man och qvinna.

Ja, älskaren tar en kyss som pant
Att flickan trogen blifver;
Hon se’n i tidens längd, för sannt,
Nog flera honom gifver.

Så Anna Greta gaf vår gäst
En kärlekspant som duger;
Ja, Petrus Magnus, du vet bäst
Att inte nu jag ljuger.

Om dimmen ej af honom ta’s
Så hastigt som vi vänte,
Hinc robur et securitas,
Och bäst: festina lente.

Tids nog han (homo proponit)
Blir en adjunkt så mager;
Måhända (Deus disponit)
Han sedan kräklan tager.

I hvarje fall nog pryder han
Sin krage och sin kappa;
Vi derför klinga alle man
Med sådan ynglings pappa!


Skålen dracks med entusiasm, och stora, klara
droppar föllo från farbror Peterssons fadersögon ned
i hans punschglas. Han hade dock ännu icke
alldeles förgätit ändamålet med sin resa, som ju var
att taga rigtigt reda på sin Peter Magnus. Nu
visste han visserligen att Peter läste flitigt och förde
ett anständigt lefnadssätt samt åtnjöt den aktning
vid universitetet, att han kallade seniorerna bland
dess lärarekår för farbror och sexade tillsammans
med dem. Detta var visserligen redan mycket, men
ej nog för en ömt forskande fader; när skulle Peter
Magnus taga »dimmen» och börja arbetet i Herrans
vingård, när skulle man få höra honom förrätta
högmessan i —x, och när skulle farbror Petersson bli
bjuden till biskopsgården på sin sons
prestvigningsmiddag, tillfällen, då stiftscheferna alltid pläga inbjuda
de nye embetsbrödernes anförvandter?

Hvem skulle väl kunna ge svar på dessa
oroliga frågor bättre än professor Cornelius, som genom
sitt humana och vänliga väsen redan förjagat all
skygghet hos gevaldigern. Men se der kommer ju
professorn sjelf så vänlig och glad.

— Herr professor, ursäkta en öm faders
dristighet, men jag önskade så gerna höra litet om hur
det går med min Peters läsning?

— Genast herr Petersson, svarade den ovanligt
älsklige vetenskapsmannen, men anse mig inte
påflugen eller närgången, om jag ber att först få
profanera en innerligt malplacerad skål för en närmare
konklusion oss emellan. Ni är vår Peters lekamlige
fader, hans dagars upphof eller, såsom vi lärde säga,
hans generatio equivoqua, jag åter är hans andlige
fostrare, hans gryende snilles stjuffader. Får jag
derföre den äran att säga bror?

Det började gå rundt för farbror Petersson och
han måste fatta tag i en stol för att icke svindla.
»Bror» med en professor! Det skulle han min själ
ha i skolmagistrarna derhemma i —x, hvilka
knappast bevärdigade honom med en nådig nick till svar
på hans vördnadsfulla hälsning.

Sedan man klingat och handrepats och
professorn vänligt dunkat sin nye bror i ryggen, återknöts
samtalets tråd.

— Hvad var det nu igen? Jo, om vår käre
Peter Magnus och hans examen. Ja, det är ju helt
naturligt, att ville, han nöja sig med en vanlig »dimm»
och gå den gamla oxvägen, via bos... bos...bosicus,
såsom vi lärde säga, så hade han varit prest för
länge sedan. Men den teologiska vetenskapen i
händerna på ett geni sådant som vår Peter, är att
förlikna vid en illa punschfläckad frack i händerna
på en rigtigt bra och samvetsgrann borstis. En
slyngel tar och väter här och hvar på fläckarna så
att de inte synas så mycket, och borstar se'n
slarfvigt öfver det hela. Detta är »dimmen». Men den
ärlige, präktige borstisen, han ger sig ingen lefvande
ro — oxium kom dignalate, såsom vi lärde säga —
innan han stigit i sig hela smörjan och fått plagget
alldeles rent. Detta är vetenskap. Då nu bror sjelf
synes vara fattig och obemedlad, eftersom bror inte
ger den käre gossen nog att lefva af här vid
akademien, så skulle det vara mig en glädje, om jag
sjelf kunde hjelpa honom, ty jag har satt mig i
sinnet, att han en dag skall bekläda min lärostol,
men — gu'nås: guldgräs hör inte till parnassens
fauna svesiska, som latinar'n säjer.

— Min bror, min bäste bror, hvad hör jag!
Inte är jag så barskrapad inte. Jag har ju mina
tre riksdaler för hvarje vattendrickare, jag befordrar
in på cellfängelset, och för större bofvar mera.
Dessutom förtjenar jag vackra fyrkar på mina auktioner
och min pantlåneaffär. Men jag trodde, rent ut
sagdt, att Peter illa använde hvad jag skickade
honom. Kypare, kalla hit min son! (Peter
kommer). Min käre, käre gosse, kan du förlåta din gamle
far, som inte förstått ditt bästa? Bror Cornelius
har sagt mig alltihop. Här har du 200 riksdaler att
börja med. Jag vill inte veta af något knussel-- -- --

En ny bål togs in, skålar druckos och 
stämningen steg.

Hvart farbror Pettersson vände sig, fick han
höra loford öfver sin Peter samt huru illa denne
farit hela hösten af brist på mynt. Docenten A.
hade en gång träffat honom halft förfrusen, emedan
han ingen ved hade. Kandidat B. hade en gång
kommit upp till honom, då han låg till sängs och
läste Martensens ethik, enär han måst pantsätta sina
onämnbara för att få kollegipengar. Notarien hade en
morgon sett Peter Magnus sitta och röra i sitt
rakvatten med ett sexskillingsljus, och då han frågat
honom om han inte vore någon vän af upplysning
eftersom han kunde sitta och slarfva bort danken
på det viset, så hade Peter tagit alla olympens
gudar till vittne på att han inte hade något annat
till frukost, enär hans far ledsnat vid att förse
honom med erforderligt förråd af de i landet brukliga
myntsorter.

Åter vandrade den blårutiga näsduken till
farbrors fadersögon och hans hand till bröstfickan efter
ett par långsjalar åt Peter Magnus.

Emellertid serverades sexa med vin, och farbror
höll ett anslående tal till bror Cornelius.

Under tiden stodo August P. och Peter Magnus
och hviskade vid hvarandra ute i det yttre rummet.
Peter Magnus var bekymrad:

—  I qväll går det nog bra, men hur tusan
skall jag bära mig åt med gubben i morgon, när vi
på nykter kaluf komma till tals om ett och annat?

—  Hvem har väl sagt att gubben skall vara
här i morgon?

—  Han har permission på fyra dagar och . ..

—  Ja, men det kan väl inträffa något, som
kommer honom att längta hem; var du lugn bara.
Derinne hade bror Cornelius fått fatt i bror
Peterssons rock, tvingat in sin tumme i det öfversta
knapphålet och demonstrerade ytterst ifrigt:

—  Du finner således, min käre broder, att
under det Plato hade ytterst oklara begrepp i
teologiska ting och särskildt i mitt ämne, kyrkohistoria,
var nästan så godt som alldeles rudis, så voro
Cartesius och Kant med sina fördömda filosofiska teorier
ändå vida farligare; men värre än de alla är
Boström, ty, han vill vända upp och ned på allting.

—  Jo jo, jag känner till det der. Jag forslade
en gång en dråpare från Vissefjerda till Kalmar, och
om bror Cornelius vill tro mig eller ej, så
förderfvade den krabaten kökssakerna på så många ställen
vi voro inne på under vägen, ända jag hade både
hand- och fotbojor på den uslingen.

—  Jo, sådana kunna de vara. Ja, det är
förfärligt med filosoferna här i Upsala, och vår enda
tröst är, att i Lund är det ändå värre. För öfrigt...

— Telegram till herr Petersson! rapporterade
en liten mörklockig Hebe.

—  Hvad tusan kan det vara? Anna Greta
måtte väl inte ha kolat af, ändå jag så bestämdt
förbjöd henne det. Läs du, bror Cornelius, imman
från bålen har slagit sig på mina glasögon.

Och bror Cornelius läste:
»Härr Petersson,

Dragarbrunnsgatan 24,
Upsala.

Raska dej hem! Stor aktion morgon gammalt skräp
Östraby. God förtjänst.

Särsjant Svänsson återlöst umformsböxerna.

Anna Greta.»

Nu blef det en uppståndelse utan like. Bror
Cornelius ville att bror Petersson skulle dröja i
Upsala åtminstone en vecka, docenten A. ville ställa
till nationsfest för honom dagen efter, Peter Magnus •
grät för det han så snart skulle skiljas vid sin pappa;
men August P. menade att »pligten går framför allt»
och farbror Petersson sjelf var obeveklig: han skulle
hem med första tåg tidigt på morgonen. Jag vill
minnas, att detta vid den tiden gick kl. 5,20 f. m.

Då Peter Magnus emellertid hade vissa skäl;
att icke ens för de 5 timmar, som återstodo till dess,
vilja vara ensam med sin pappa, så föranstaltade
man om nödiga varor för festens fortsättande å
vännerna C:s och D:s iboende dublett å
Svartbäcksgatan, dit man tågade i procession med fyllda
buteljer i fickorna.

Huru man der skötte sig, torde bli för vidlyftigt
för mina ärade läsare att taga del af; alltnog, då en
liten munter skara med slingrande fjät vid 5-tiden
på morgonen styrde sin kosa från Svartbäcksgatan
till jernvägsstationen, hade farbror Petersson inte
klar förnimmelse af något annat än att han var bror
med en professor och far till den mest välartade
unge man i verlden. Icke underligt derför att han
lycksalig »nunnade» med, då de glada ungdomarne,
sekunderade af bror Cornelius sjöngo:

»Sjung om studentens lyckliga dag!
Låtom oss fröjdas i ungdomens vår.
Än klappar hjertat med friska slag
Och den leende framtid är vår!»

***

Huru snart eller i hvad omfattning farbror
Petersson fick erfara skillnaden emellan »sken och
verklighet» i de glada och anslående taflor, som upprullats
för honom under hans korta fast händelserika
vistelse i Upsis såsom en gammal glad civis
academicus, det vet jag inte; men hvad jag vet är att
han aldrig gjorde något vidare försök att personligen
på ort och ställe förvissa sig om sin Peter Magnus'
välbefinnande.

Hvad Peter sjelf angår, så slutade han hvarken
såsom »öfverliggare» eller i Dillströmmarnes gråa tröja,
ej heller gick han in vid »någe rangregemente»,
hvilket allt man ju kunnat förmoda af en slyngel,
som kunde skämta på det viset med sin gamle pappa.

Nej, det blef allt något bättre af honom, ty då

August P. och jag i somras gjorde honom ett besök,
hade han och hans snälla fru (vaktmästaredotter från
Upsala, förstås) hemma i en vacker komministersgård,
ett sådant der hemtrefligt herdatjäll, der en gammal
trött student rigtigt kan njuta sitt »oxium kom
dignalate», som »bror Cornelius» uttryckte sig.

För tillfället är han den lycklige ägaren af ett
norrländskt sto med ståndman, ett par 12 qvarters
oxar, 6 kor och 12 får utom dem, som stå antecknade
i kyrkboken, samt ett nätt lösörebo, till det mesta
bestående af gamla panter, som —x-borna glömt att
lösa igen hos »farbror Petersson».

En förmiddag, då Peter Magnus skulle leta upp
en gammal högmessopredikan, som kunde passa för
påföljande söndag, fick jag fatt i ett gammalt,
gulnadt papper, som föll ned vid sidan om »fjerdingen»,
och hvarå lästes följande:

	»Räckning till studeranden P. M. Petersson
				på Draggarbrunnsgatan.

	186* Nov. 27,
	An:  Warett professor Cårrnelius i nie timmar ......  6 Rdlr.
	Anhålles om leqvid gänast.

				A. Svensson,
				Nationsvaktmästare.»

					Sigurd.







En landsvägsfärd i Pyrenéerna.
(Reseminne.)



Utanför det lilla trefliga »Hôtel de Paris» i
bergsstaden Bigorre i Pyrenéerna stod den
4 augusti 1881 kl. 12 på dagen en öppen resvagn,
förspänd med tvenne eldiga hästar, som oupphörligt
skrapade med hofvarne, otåliga att få trafva i väg.
Kusken, som redan satt på »bocken» med små
kappsäckar och nattsäckar instufvade bredvid sig, tittade
otåligt då och då mot hotellets port.

Ännu en qvarts väntan, och både han och
hästarne skulle bli tillfredsstälda, ty då utträdde ur
hotellet tvenne herrar i resdrägt och styrde raskt
kosan mot vagnsdörren, nickade åt kusken och
hoppade in.

Om ni — jag menar ni, som sitter med kalendern 
i hand och läser detta — hade varit där, skulle
ni genast ha sagt, att den ene var svensk, ja, kanske
till och med att han var en svensk magister, och
ni hade gissat rätt, ty det var undertecknad; och
den andre, en blond, ung man af fin hållning och
militäriskt utseende skulle ni måhända också ha tagit
för svensk, antagligen en svensk gardeslöjtnant, men
då hade ni gissat orätt, ty det var ingen annan än
min franske vän och reskamrat, Georges Legrand,
bördig från Rouen. Sällan har jag sett en fransman
af så nordiskt utseende som han, men han var ju
från det gamla Normandie och var kanske, såsom
han sjelf ibland, hälften på skämt och hälften med
stolthet, plägade antyda, en ättling af de gamle
vikingarne — ja, hvem vet, om inte af Gånge-Rolf
sjelf, ty han förde sig, som om han haft kungligt
blod i ådrorna.

Till Bigorre eller, såsom staden fullständigt
heter, Bagnères de Bigorre, hade vi anländt aftonen
förut med bantåg. Att komma vidare in i bergen
på jernväg var inte möjligt: Bigorre utgjorde
ändpunkten af en liten bibana från Tarbes; men
allt detta visste vi förut och hade rest hit just för
att på landsväg få fortsätta resan till Bagnères de
Luchon, som var det egentliga målet för vår färd.
Vi hade mera bekvämt kunnat komma dit öfver
Montréjeau, rullande på jernskenor hela vägen, men
hade föredragit denna landsvägsfärd, ty vi skulle här
få fara fem svenska mil genom en af de vackraste
trakter af Pyrenéerna — och fara efter vår egen

smak, hejda vårt tåg hvar vi ville, lägga oss i gräset,
klifva i bergen, titta på utsigter i godan ro, med ett
ord, »beherska situationen». Också hade vi tagit tid
på oss. Vi hade bestämt oss att stanna öfver natten
på halfva vägen i en liten romantiskt belägen
bergstad Arreau.

Redan det vackra Bigorre lemnade vi med
saknad, när vi nu satt oss upp i vagnen och kastade
en sista blick på dessa höga vackra berg bland hvilka
den lilla staden låg. Den hade på morgonen, när
vi trädt ut ur hotellet, stått fram i solljuset med
sina herrliga omgifningar liksom genom ett trollslag,
ty vi hade kvällen förut anländt i kolmörker och ej
haft en aning om dess läge.

Och nu kan inledningen vara nog lång. Klatsch!
Nu åka vi. — Men solen är brännande: upp med
parasollerna!»

***

Det var en herrlig färd. Kunde jag bara som
jag ville beskrifva den. Redan blotta sättet att
färdas gaf åt denna resa ett nytt och friskt behag.
Ty tänk, hvilken skillnad är det icke — jag
upprepar det — att genom ett förtjusande landskap fara
fritt och makligt fram i en öppen resvagn mot att
inpackad i en med tittgluggar försedd låda, som


kallas kupé, rusa fram genom en skön natur som ett
stormväder eller ett vilddjur.

Vi kommo snart in i en herrlig dalgång, där vi
åkte fram mellan höga berg på ömse sidor, med små
gårdar och byar på sluttningarne; och då och då foro
vi öfver forssande strömmar, som kommo i yrande fart
ned från bergen och gensköto oss; och under tiden
sågo vi framför oss i fonden och äfven stundom
mellan bergen på vår högra sida majestätiska
snötoppar skymta fram. — Och öfver allt detta ett
strålande solsken!

Allt emellanåt foro vi förbi någon liten treflig
stuga vid vägen, och nästan alltid kommo då
nedspringande från förstugutrappan några solbrända
barfota små elfvor, vackra som en dag, och ilade efter
vagnen, utbjudande under det gladaste leende sina
buketter af friska ängsblommor. Att icke köpa
blommor af dem var omöjligt — vi skulle ha velat
taga dem sjelfva upp i vagnen med buketter och
allt — och snart hade vi därför så fullt af blommor, 
som vi fästat på rockar och hattar och till slut
lagt i hög på sätet framför oss, att vi sågo ut, som
om vi färdats på något triumftåg under
blomsterkastning.

Och ett triumftåg var det sannerligen, om till
ett sådant hör en festlig stämning, en solljus himmel,
en skön omgifning, mycket blommor och en odelad
uppmärksamhet från befolkningens sida. Ty det var

ej blott barnen som märkte oss. Nej, hvar vi foro
fram, förbi en stuga eller genom en liten by, blef
det en uppståndelse, som om vi varit dagens hjeltar
och länge otåligt väntade. Här skyndade menniskorna 
till dörrarne och tittade länge efter oss,
skuggande ögonen med handen; där nickade vackra,
ungdomliga ansigten åt oss i fönstren, där hälsades vi
med glada viftningar af skördefolket, som arbetade
på ängar och fält vid vägkanten; och vackrare jäntor
med räfsa eller skära, än jag här såg, har jag aldrig
skådat — aldrig heller en saftigare grönska, en
färgrikare flora.

Inte ens fattigdomen föreföll olycklig i denna
med all naturens skönhet välsignade dal. När vi
under muntra klatschar foro ut ur en by kommo ur
de sista stugorna åter en svärm af ungar, och satte
efter vagnen, men denna gång var det idel små
trasvargar utan buketter. De sträckte ut händerna och
ropade alla i chorus och rent af i en viss musikalisk
takt, såsom om de ledts af en osynlig direktör:

»De la cha-ri-té, messieurs! de la cha-ri-té!»

Det lät riktigt lustigt.

Ungarna strålade alla af blomstrande helsa och
sågo så glada och skälmaktiga ut under sin jemmerfulla
sång, att vi ej kunde låta bli att skratta. Häraf lifvades
de ännu mera, och under högljudda skratt och muntra
hopp följde de oss nu allt ifrigare, gnällande i allt
starkare fortissimo sitt ömkliga »de la charité».

Ändtligen smälde kusken på hästarne, så att de
blefvo efter, men en liten förtjusande brunögd
flickunge med ringlande lockar följde ännu en stund den
ilande vagnen med en snabbhet och energi så
förvånande, att den till slut måste få sin belöning.

Vår kusk var gladlynt och språksam och hade
reda på allt, namnen på alla bergstoppar, byar och
gårdar, och berättade derjemte sina minnen och
äfventyr från föregående resor. Ja, hans uppmärksamhet
var till den grad rättvist och jemt delad mellan
hästarne och oss, att han slutligen satt tvärsför på
kuskbocken med sin leende profil synlig hela tiden
och vid utdelandet af sina piskslängar lät den långa
snärten lika ofta snudda vid våra öron som vid
hästarnes.

Vi hade på detta sätt redan länge åkt alldeles
rakt mot ett flera tusen fot högt berg i fonden och
kom det nu allt närmare; och till vår häpnad
förklarade kusken, att vi ej skulle fara omkring det
utan öfver det. De arma hästarne!

De fingo emellertid tillfälle att en stund pusta
ut och samla krafter till färden mot skyarne, ty när
vi kommo helt nära bergets fot, stannade kusken
vid en liten treflig stuga i dalen och hela sällskapet,
både menniskor och djur, rekreerade sig här under
en timmes tid — hästarne med hö, och vi med färsk
mjölk och en lång tupplur.

Och så bar det af igen och nu riktigt till väders.

Vi kommo genast in i en hög, ståtlig barrskog
och funno snart med tillfredsstäHelse, att vägen
uppför gick i långa zig-zag-linier; annars hade den väl
varit hardt när omöjlig. Den vackra dalen bakom
oss var snart försvunnen, den täta skogen skymde
alldeles bort den; men stillheten, svalkan och den
djupa skuggan under de höga furustammarne samt
det allvarliga suset i kronorna, hvilket allt så
behagligt påminde om gamla Sverige, gjorde, att jag
verkligen njöt af denna skogsfärd. Både för hästarnes
skull och för vårt eget nöje stego vi också ofta ur,
och vandrade genvägen rakt upp genom skogen,
genskjutande vagnen; och under vår branta färd
hvilade vi då och då på mjukt mossbeklädda stenar och
beundrade den vackra skogsinteriören med den
hemlighetsfulla halfdagern, der solstrålarne sparsamt
spelade in mellan de täta grenarne och här och der
kastade liksom små gnistor øch strimmor af guld på
stammar och mossa. Hade vi varit botanister, så
hade vår njutning varit dubbel, ty sköna och för oss
nya blommor mötte vi öfverallt. En vacker
buskväxt med glänsande, taggiga blad kände jag dock
igen: det var engelmännens bekanta »holly», som de
plantera med så mycken förkärlek i sina trädgårdar;
den växte här vildt i stor ymnighet. Ja, skogen var
förtjusande, och vi blefvo så svärmiskt stämda under
hvilan på tufvor och stenar, att vi »sutto alldeles
tysta och drömmande» menar ni — ånej, att vi

läto skogen genljuda af svenska folkvisor och franska
basarior, säkert en sällsynt vexelsång bland
Pyrenéernas tallar.

Så hade vi färdats på det behagligaste sätt, än
åkande än gående, ständigt uppåt, i ungefär halfannan
timme, då skogen slutligen glesnade och utsigten
vidgade sig. Vi hade då till höger en djup dal,
säkert ett par tusen fot under oss, begränsad på
andra sidan af höga berg; och midt för oss, rätt
nära, reste sig tätt bredvid hvarandra tvenne
bergsspetsar. Vägen upp till dessa, d. v. s. till passet
mellan dem, låg i en temligen rak linie framför oss,
med det svindlande djupet alldeles invid vägkanten
på högra sidan och en bränt bergsluttning med
småskog på den venstra.

Vi hade satt oss upp i vagnen. »Deruppe», sade
kusken och pekade med piskan mellan de tvenne
bergsspetsarne, »är det bergpass, som kallas le Col
d'Aspin, det är den högsta punkt vi i dag passera,
1,500 métres 5,052 sv. fot. öfver hafvet. Vi äro snart der.»

Men hans meddelanden stannade icke med
detta. Trakten såg vild och enslig ut. Det kom
plötsligt för min tanke, att jag läst eller hört
omtalas, att en resa i de ensligare skogstrakterna af
Pyrenéerna stundom kan vara förenad med vissa
faror, korteligen, att de resande någon gång anfallas
af — banditer; och på min fråga upplyste kusken

genast i den glada, sällskapliga ton, som var honom
egen, att banditer rätt ofta anfallit resande just i
den här trakten — men det hade nu inte händt
på flera år.

Det sista tillägget lugnade mig dock icke
fullkomligt: jag kunde inte hjelpa, att min fantasi redan
var i full verksamhet och gaf mig en rätt obehaglig
sensation. Jag kastade ovilkorligen ögonen omkring
mig och särskildt uppåt den vilda, med busksnår
betäckta, bergsluttningen till venster, som syntes mig
det ypperligaste tillhåll för röfvare och den
lämpligaste punkt för ett öfverfall — och just vid ett
sådant forskande ögonkast såg jag plötsligt något
röra sig vid en buske ett stycke uppåt sluttningen.
Jag meddelade min iakttagelse åt Georges, han märkte
det också, och ögonblicket derefter reste sig en
gestalt till sin fulla längd tätt vid busken, och åter
en annan något mindre, båda så påfallande
banditfigurer, som en svensk resande kan önska sig, och
båda försedda med långa bössor. Blott en sekund
dröjde de och rusade derpå i fyrsprång ut för
sluttningen i riktning mot vår vagn. Jag skall aldrig
glömma den känsla jag hade i detta ögonblick.

Hittills hade jag setat stum och blott med en
viss spänning fixerat företeelsen, men må man icke
förtänka mig, att jag nu uppgaf ett högt rop. Vår
glade körsven, som icke sett något, vände sig
förvånad om på kuskbocken.
»Des bandits!» ropade jag nu och pekade häpen
mot de nedrusande karlarne, som i detta ögonblick ej
voro långt ifrån vägkanten och sprungo så att det
knakade i buskarna. Han tittade dit och brast i ett
klingande skratt.

»Banditer, de der! Ja, nog vill de ha edra
pengar, om de få; men blott genom att tigga. Det är
herdegossar.»

Georges, som sutit tyst och iakttagit en
afvaktande ställning, brast nu också i skratt på min
bekostnad, och sjelf, ehuru ännu med hjertat i
halsgropen, måste jag stämma i med. De förmenta
banditerna voro nu redan på vägen och skyndade fram
till oss mycket höfligt och bedjande, med hatten i
ena handen och den långa herdekäppen, som jag
tagit för bössan, i den andra. Jag var så glad att
slippa ifrån röfvarhistorien för så billigt pris, att jag
med nöje kastade ett par silfverslantar i hvardera
hatten, och pojkarne nickade gladt och försvunno
med muntra språng, men — till min häpnad — rakt
utför bråddjupet till höger, som väl i sjelfva verket
icke var så svindlande brant, som det såg ut från
våra vagnssäten. Vi sågo snart deras topphattar i
fogelperspektiv långt nere bland buskarne.

»De ha sina hjordar dernere», upplyste kusken,
och vi tyckte oss nu också höra koskällor nedifrån
den stupande branten. Det var mig ena våghalsar
både till kor och pojkar!
Ännu en kort stunds åkning, och vår väg
uppför föreföll att gå rakt mot ett bråddjup mellan de
tvenne höga bergen. Vägen tycktes der nämligen
tvärt afskuren, och bakom sågo vi i början endast
himmelen. Men snart följde en underlig syn. Öfver
kanten höjde sig småningom en hvit skepnad, liksom
den ville stänga vägen för oss: den reste sig högre
och högre, ju närmare och högre vi kommo. Så
ännu en, så flere! Vi hade redan vid första skymten
förstått hvad det var. Det var snöbetäckta
Pyrenéertoppar i fjerran, som„ på detta sätt dykte upp öfver
vår horizont allt mer och mer, ju mer vi närmade
oss det storartade bergspass, som kallas »le Col
d'Aspin». Så kommo mörkare toppar, skogiga
bergshöjder, och till slut, när vi voro framme och hästarne
stannade, låg framför oss, upprullad som genom ett
trollslag, en verklig »fata morgana» af underbar
skönhet. Våra ögon fängslades först med öfverraskning
och tjusning vid en lång rad af de väldigaste
snöbetäckta toppar vid horizonten i sydost; det var
en ljus, skimrande företeelse högst i taflan, liksom
uppe i sjelfva himlen, och en öfverväldigande syn
var i synnerhet ett af dessa fjell, som med sina
ofantliga snömassor reste sig ännu högre än alla de
andra, blandande sig med molnen. När vi sedan
sänkte blicken, mötte oss under denna fjellrad, på
närmare håll, mångdubbla rader af mörkare berg,
sjelfva flera tusen fot höga, och ännu närmare, 
alldeles under våra ögon, utbredde sig en ofantlig dal
af svindlande djup, der landsvägen framför'oss
förlorade sig hufvudstupa utför branten, så att jag
hissnade vid tanken, att vi här skulle utför. Och när
vi till slut kastade ögonen omkring oss på sjelfva
den plats der vi stodo, funno vi att vi stannat
alldeles midt i klyftan mellan de tvenne höga
bergsspetsarne, så att dessa stängde all vidare utsigt till
höger och venster, men sjelfve på samma gång
bildade den väldigaste ram till den stora taflan.

Kusken, landets barn, njöt en stund af vår
öfverraskning, han kände sig tydligen stolt öfver
sitt land, och han kunde med skäl göra det; och
derpå började han peka med piskan och förklara:

»Den högsta fjelltoppen der borta i kedjan, den
med de stora snömassorna, är La Maladetta,
Pyrenéernas högsta topp. Den ligger 3,404 métres11,464 sv. fot. öfver
hafvet, och vi se den härifrån på omkring 50 kilométres 
afstånd.»

»Och den stora dalen nedanför oss?»

»Det är »la vallée d'Aure», en af de skönaste i
Pyrenéerna.» Han meddelade vidare, att den låg
bort emot 3,000 fot under oss, och att dess egen
botten dock var betydligt mer än 2,000 fot öfver
hafvet.

Derpå utpekade han för oss den lilla stad
eller köping, djupast nere i dalen, der vi skulle

ligga öfver natten, och vi fingo anstränga våra
ögon, innan vi upptäckte den sammangyttrade fläck
med spira i midten, söm han angaf såsom »le bourg
d'Arreau». Vid närmare betraktande upptäckte vi
flerestädes nere i djupet liknande näckar, alla större
eller mindre byar, spridda här och der i dalens
botten eller på sluttningarne.

Vi hade stigit ur vagnen. Hästarne skulle rasta
en timme och det kunde de behöfva. Omkring oss
var endast vild bergnatur. Ingen mensklig boning
syntes till i närheten, blott en liten förfallen byggnad
liknande en fäbod vid sidan af vägen, och på ömse
sidor reste sig de höga bergsspetsarne. Jag kastade
en granskande blick på dem, och då jag fann, att
den lägre, den till venster, såg ut att höja sig knappt
tusen fot öfver oss och tillika föreföll lätt bestiglig,
enär bergets sidor sluttade jemt uppåt med
småstenig och buskbeväxt jordmark utan klyftor och
utsprång, föreslog jag Georges en bestigning. Vi skulle
der nog få se, menade jag, en ännu väldigare utsigt
och denna min förmodan bekräftades äfven af kusken.
Men Georges ville inte: han menade att vi hvarken
hade tid eller krafter till det.

»Krafter? — Kusk, hur länge rasta vi här?»
frågade jag.

»En timme.»

»Nå väl, så vill jag våga försöket.»

»Ni skämtar», inföll Georges, »ni kan inte hinna
dit upp på en timme, ännu mindre göra hela färden
upp och ned.»

»Slå vi vad?»

»Att ni med er lilla korpulens går upp till
högsta toppen och tillbaka igen på en timme?» sade
Georges skrattande, »låt gå. Jag slår vad om en
god  frukost i morgon vid framkomsten till Luchon.»

»En god frukost i Luchon, kör!» och dermed
var vadet uppgjordt.

Vi jemförde våra klockor, och jag satte genast
i gång. Kusken nickade uppmuntrande.

Jag hade med rask fart knogat några famnar
uppför berget, då jag fick höra bakom mig:

»Sakta i början, monsieur, annars förlorar ni
med säkerhet frukosten!»

Det var min bundsförvandt kusken, som
tillropade mig detta varningsord. Jag insåg att han
hade rätt och saktade något farten. Marken var
hal, men jag fick dock ett godt fäste mot stenar och
rötter, och knogade tappert på. Men ju längre jag
gick, dess mer tycktes berget växa: det såg mig allt
högre och högre ut. »Dock, jag hade nu föresatt
mig att jag skulle till toppen och vinna vadet; jag
kände till och med att min ära som svensk fordrade
det: fransmännen dernere skulle ej få skratta åt
svensken. Efter ifrigt knogande och flåsande hann
jag ändtligen till höjden af åsen, jag menar dess
bredare och lägre del; men denna kröntes nu 
ytterligare af en kal klippkam. Äfven på denna klättrade
jag upp, och här stannade jag ändtligen och såg
mig omkring, d. v. s. jag kom, jag såg, jag segrade
— det var en obeskriflig anblick. Min möda,
frukosten, den svenska äran, allt var glömdt — jag
hade endast öga för det öfverraskande sköna
panorama jag såg omkring mig — i norr, söder, öster
och vester. Också har jag sedan funnit, att en
resehandbok öfver Pyrenéerna kallar den utsigt man
har från denna punkt »le plus beau panorama qui
puisse se voir dans les Pyrenées».

Framför mig i sydost låg Pyrenéerkedjan, utbredd
med sin rad af snöklädda toppar, bland hvilken jätten,
det nära 12,000 fot höga Maladetta, främst trädde i
ögonen genom sina ofantliga massor af evig snö och
sin häpnadsväckande höjd; under mig det stora,
mörka daldjupet, sträckande sig i norr och söder
och nu i hela des vidd omgifvet af väldiga rader af
flera tusen fot höga berg; och i norr såg jag hvar
denna dalsträckning eller dess fortsättningar mynnade
ut i det franska slättlandet, som der borta i fjerran
låg och skimrade som ett aflägset haf i solljuset ända
bort mot Toulouse. Bakom mig andra snöklädda
spetsar af Pyrenéerna, framskymtande i sydvest mellan
de skogiga berg och bortom de daldjup vi under
dagen farit förbi, ja rundt omkring mig »höga berg
och djupa dalar» i den mest obeskrifliga och
storartade omvexling. Tätt inpå mig på andra sidan
vägen, skymdes dock utsigten naturligtvis af den
bergtopp, som utgjorde så att säga högra dörrposten
i den fjellport der vi stannat.

Detta är nu en flygtig antydan af den utsigt
jàg såg från denna höga punkt, der jag stod, efter
hvad jag sedan förvissat mig, 5,900 fot öfver hafvet,
alltså i det närmaste 6,000 fot.

Nu först såg jag mig närmare omkring på den
plats, der jag stannat, och jag ryste ovilkorligen
till. Jag befann mig på en smal bergkam, några
fot bred, och när jag här tittade ned på norra
sidan fann jag, att jag stod alldeles vid kanten af
det förfärligaste bråddjup med nakna klippafsatser
ända ned mot dalbottnen. Hade jag här fallit, så
hade jag ramlat flera hundra fot, innan jag hejdats
af utskjutande klippor. Jag ville luta mig fram öfver
kanten — man gripes ju alltid af en underlig
frestelse att göra det — men i detta ögonblick kom
plötsligt för mig bilden af den unge
Montgomery-Cederhjelm, som vid ett liknande tillfälle föll utför
klippan på Capri, och jag drog mig med en rysning
tillbaka. Ännu en hastig, rundblick på det storartade
fjellpanoramat, och återtåget anträddes med rask fart.

Utför gick det betydligt fortare, ty delvis sprang
jag, delvis ramlade jag, och hade i båda fallen rätt
svårt att hejda farten. Och när detta kunde ske
och jag fick pusta ett ögonblick, så var mitt första
göromål att se på klocken och mitt andra att med
viftningar och triumferande rop ned åt landsvägen
helsa min vän Georges, som snart lifligt besvarade
bådadera från vagnssätet. Sista biten kom jag med
sådan fart utför, att jag ej kunde hejda mig förr än
på andra sidan landsvägen, der jag under Georges'
och kuskens högljudda skratt ramlade omkull i gräset.
Men ännu medan jag låg, drog jag fram klockan, höll
den högt upp i luften och ropade:

»Femtio minuter på pricken! Jag har vunnit
vadet.»

»Riktigt», svarade Georges något snopet efter att
ha kastat en blick på sin klocka; och derpå beskref
jag den vackra utsigten för honom i sådana färger,
att han blef en smula ångerköpt, att han ej följt med.

»Montez! monsieur, s'il vous plaît!» ropade
kusken från sin höga plats. Jag hoppade upp, han
vefvade på bromsen, och så bar det af mot djupet,
som gapade under oss, så att jag hissnade bara jag
tittade dit.

Jag hade trott, att vi i denna förfärliga,
milslånga utförsbacke med svindlande bråddjup vid sidan
skulle köra, som förståndigt folk hemma i Sverige
göra äfven i de minsta backar d. v. s. i gående,
sakta och försigtigt, och blef derför inte litet häpen,
när vår liflige kusk genast klatschade på hästarne
och lät dem trafva — jag reste mig upp i vagnen
och kastade blicken med oro nedåt backen framför
oss, och hvem kan undra om min oro hastigt 
stegrades till förfäran, när jag ser, att vi köra i traf
rakt mot randen af ett bråddjup, bakom hvilket jag
blott ser himmel och tom rymd. En sådan åkning
hade jag aldrig varit med om. Ovilkorligen skrek
jag till:

»Men hvart kör ni, kusk? Ser ni inte bråddjupet?»

»Var lugn, var lugn, monsieur, ingen fara. Jag
har kört hundratals menniskor utför den här backen»,
ropade han gladt till svar och gaf hästarna en ny
klatsch.

Vi rusade allt närmare randen af bråddjupet,
jag stod i andlös spänning färdig att i sista
ögonblicket rädda mig genom ett hopp — men just som
vi efter alla menskliga eller åtminstone efter vanliga
svenska beräkningar skulle ha störtat utför med vagn
och allt, svängde kusken skickligt om i en skarp
vinkel, och vi kommo in på en ny utförslinie i
motsatt riktning mot den förra, och han utpekade i
detsamma lugnande hela zig-zag-systemet nedåt djupet.
Jag drog en suck af lättnad ty i viss grad var synen
lugnande, ja ganska betydligt — men allting är
relativt och — halsbrytande, såg det ut äfven nu.
Skulle vi utför på dessa underliga ljusa linier, som
skimrade rakt under oss i en oändlighet af vinklar
midt på bergväggen — och utför i traf! Länge
dröjde det, innan jag hann vänja mig vid denna
vådliga färd, synnerligen vid de der tvära vändningarne
nära intill bråddjupen.
Hemligheten af den raska lunken, som i Sverige
hade varit en ren omöjlighet, kom jag ej att tänka
på förr än längre ned i backen. Den bestod
naturligtvis i den der bromsinrättningen, som jag nyss
omnämde i förbigående, och som i Frankrike finnes
på alla vagnar men hos oss ännu är temligen
sällsynt.

Man kan göra sig en föreställning om backens
längd, då jag nämner, att det tog en hel timme att
komma utför till dalens botten, oaktadt hästarne hela
tiden sprungo i rask lunk. Att köra uppför lär taga
fulla tre timmar.

Nedkomna i dalen åkte vi en stund genom en
leende, yppig natur, och hur de höga fjellen rundt
omkring oss togo sig ut här nedifrån, låter lättare
tänka sig än beskrifvas — och så foro vi snart in
i den lilla staden Arreau, en äkta sydländsk
bergsstad i den mest pittoreska stil: trånga slingrande
gator med gamla roliga hus, hvaribland många med
spetsgaflar mot gatan, förtjusande bergterasser med
små byggnader tornande som örnnästen öfver
hvarandra, och längs igenom staden en klar fjellström
brusande och forssande med stort buller. Ja just
vid stadens torg, som vi snart foro öfver, bildade den
ett ordentligt vattenfall. Gatorna hvimlade af folk
af sydländsk snitt och mörklagd hy, men i glada
färger och med glada leenden och alla nyfiket
gapande på oss. Klockan var nu 7 på aftonen: man
hade tydligen slutat allt arbete för dagen, och enligt
sättet i södern sutto språkande familjegrupper
utanför hvarje dörr, njutande af qvällens svalka och hvila.
Hit ned i djupet af dalen trängde nu ingen solståle.
Solen lyste blott ännu på sluttningarne.

Folket tog oss utan tvifvel för resande
engelsmän, det kunde man se på deras miner, deras
inbördes tecken, knuffningar och muntra löjen när de
tittade på oss. Också voro vi ju båda två ljusa
figurer i grå reskläder och lutade oss med förnäma
låter i hvar sitt vagnshörn; och genom stadens
hufvudgata, trång och krokig som Vesterlånggatan, men
mycket roligare, körde vi också direkte till ett litet
småtrefligt »Hôtel d'Angleterre».

Väl värdigt sitt namn var det också, så litet
det var, ty det var allt igenom snyggt och
inbjudande, och hotellgården, som låg mot en bergvägg,
utgjordes af en enda förtjusande liten trädgård,
uppstigande i terasser och försedd med kristallklara
springkällor, som porlade så att det var en lust att höra det.

Här, i en skön, svalkande berså, slogo vi oss
ned på en soffa och njöto riktigt efter solbaddet och
landsvägsdammet, medan vår artige värd med hvit
köksmössa på hufvudet, bländande hvitt förkläde
och skinande rödlett ansigte — en värdshusvärd af
gamla sorten — stod framför oss och uppräknade
alla läckerheter han hade att bjuda på: »de la truite,
messieurs, de la caille, de l'isard» o. s. v.
»Gif oss en god middag efter ert eget hufvud»,
afbröt Georges med en åtbörd, som hade anstått en
engelsk lord.

»En god middag, monsieur, skall ske», svarade
värden belåten och försvann.

Nu blef det ett spring och ett skramlande och
ett fräsande och ett osande i det lilla köket, som
vette åt trädgården, och då och då kom värden ut
genom den öppna köksdörren, röd som en pion och
skinande af flott och välvilja, och sprakade om matsedeln
och väderleken och Pyrenéerna och vinkällaren och
sig sjelf och sitt hotell — med stor gemytlighet.

Vår beställsamme värd höll ord, han gaf oss en
fin middag, hvarvid bland annat förekom en rätt, som
icke många af mina landsmän torde ha ätit nemligen
stek af den pyreneiska stengeten (en särskild
stengetsart kallad l'isard). En stund efter middagen gingo
vi ut och promenerade och fingo nu tillfälle att
beundra den vackra fjellnaturen i den magiska
belysningen af ett herrligt månsken. Länge stodo vi och
lutade oss öfver broräcket vid torget och lyssnade tysta
till bruset af den lilla forssen, som glittrade och
gnistrade framför oss i månstrålarne. Hela staden
sof nu i godan ro och endast tvenne katolska prester
gingo oroligt af och an på bron bakom oss och
talade om den politiska ställningen.

Följande morgon klockan 8 fortsatte vi färden.
Arreau försvann snart bakom ett hörn af berget,
och nu öppnade sig på höger hand en ny skön
dal och nya fjellutsigter, som utsträckte sig långt
mot söder, men vi skulle ej dit, vi skulle öfver ett
högt fjell, som låg alldeles framför oss och här foro
vi nu uppför en bergvägg i två timmar och denna
gången ej i zig-zag, utan rakt uppefter dess sida,
med den nyssnämnda stora dalen öppen under oss
mycket länge. Berget var föga skogbeväxt, och dalens
allt djupare svalg tätt invid oss till höger vardt till
slut verkligen svindlande. Det var dock ej en vild
natur vi sågo under oss, utan en leende bygd.
Många små nätta gårdar foro vi ock i början förbi
uppe på berget. Till slut efter en krökning långt.
uppe sågo vi hvarken till gårdar eller träd eller
menniskor vidare, utan blott gräsbeväxta sluttningar och
kala bergtoppar på ömse sidor. Två slag af lefvande
varelser häruppe höllo oss dock ännu ett slags sällskap,
det ena var stora hjordar af boskap, som med sina
skällor — hvarje individ var försedd med skälla —
kommo hela berget att klinga och pingla, som af en
hemlighetsfull musik; det andra var små grågröna
ödlor, som lågo och solade sig på den steniga
och sandiga sluttningen till venster om oss och
ilade blixtsnabbt hit och dit, när vagnen kom dem
nära. Slutligen nådde vi högsta punkten, bergpasset
le Col de Peyresourde, 5,204 fot öfver hafvet,
der en ny herrlig utsigt mötte oss, denna gång
öfver den förtjusande, af höga berg omgifna 
Luchondalen, som låg och baddade sig i det fulla, rika
middagsljuset mer än 3,000 fot under oss. Men
vägen dit ned var ej så brant som vid le Col
d'Aspin: den slingrade sig behagligt ned mot dalen.
Snart, under färden utför, fingo vi se staden Luchon,
djupt ned i dalbottnen skymta fram med sina
tornspiror skimrande i solskenet bakom ett mörkt
framskjutande berghörn.

Nu började trakten småningom bli allt mera
bebygd. Vi foro genom små byar, och sågo gårdar
och kyrkor rundt omkring på de leende
bergsluttningarne ned mot dalen. Ja, den sköna taflan
framför och under oss, på alla håll, kan jag ej beskrifva,
och lif var det också hvar vi foro fram. Skördefolk
arbetade öfverallt på de sluttande fälten närmast
vägen, och allt oftare mötte vi ridande och gående;
mest bondfolk, stadda på hemväg från Luchon,
såsom unga, nätt klädda bondflickor till häst med
korgar och påsar framför sig på hästryggen, eller
andra med korgar på hufvudet och ståtliga som
karyatider, vandrande till fots och drifvande tungt
lastade mulåsnor framför sig. Slutligen mötte vi
också tvenne präktigt utstyrda ryttare med blå
»berets» Runda, skärmlösa yllemössor med stora kullar, hörande till nationaldrägten i sydvestra Frankrikes bergstrakter. på hufvudet, svarta sammetsjackor, hvita
byxor och öfver axeln kastadt någonting, som jag i
förstone tog för bössor, men som jag, när de kommo
oss närmare, fann vara präktigt utsirade piskor.
Kusken upplyste, att dessa män voro guider af det
slag som hvimlar i Luchon till resandes tjenst för
utflygter bland bergen. Deras hästar voro små, men
fint bygda, vackra och eldiga, och ryttarne sjelfva
förde sig med verklig elegans.

Vi åkte utför i rask lunk hela tiden och snart,
sedan vi passerat ytterligare en och annan by och
det der framskjutande mörka berget vikit tillbaka, låg
med ens den vackra staden Luchon alldeles framför
oss; och jag kan säga, att sällan har en stad genom
sitt läge gjort från första ögonblicket ett skönare
intryck på mig, än denna »Pyrenéernas perla» (»la
perle des Pyrénées»). Den ligger utsträckt i en
paradisisk dal vid foten af en nära 3,000 fot hög
brant fjellvägg och med höga skogbeväxta berg
rundtomkring, som mot söder, der de bilda det
skönaste perspektiv, lemna en fjellport öppen åt
Spanien. Och der, midt i porten, in öfver spanska
sidan, ser man ett kägelformigt snöfjell, på 8 à 9,000
fot sträcka sig skimrande hvitt mot skyn och liksom
kasta en nyfiken blick in i den sköna franska dalen.

Sedan vi passerat en liten nätt förstad, foro vi
in genom en bred ståtlig gata med dubbla alléer och
med flaggor svajande på alla håll som på en festdag.
Skaror af ryttare stadda på utfärd till bergen eller
just hemkomna; nåtta eleganta vagnar med spann
och förridare; vandrare i lätta bergbestigningsdrägter
med långa alpkäppar; guider, sprängande fram i
sporrsträck - allt hvimlade förbi oss i det
brokigaste skådespel; och på sidorna af den breda gatan
möttes våra ögon af präktiga butiker, stora granna
caféer och restauranter, hvimlande af folk, som åto
och drucko under bar himmel, och musik till höger
och venster, och det ena hotellet magnifikare än det
andra, med alla möjliga namn i upphöjda förgyllda
bokstäfver på väggar och balkonger, såsom »Hotel de
France», »Hotel de Paris», »Hotel des Bains», »Grand
Hotel Bohnemaison», »Grand Hotel d'Angleterre» etc.
etc. Det var icke någon liten anspråkslös
bergsstad såsom Arreau, det var en modern ståtlig stad för
turister och badgäster från Paris och alla verldens
ändar. Sedan ofvanstående skrifvits, har jag funnit att det lilla Arreau har 1,400 innevånare, Luchon 4,012.

Vi stannade ej vid denna präktiga gata, Allée
d'Etigny, vi körde direkte till den af oss på förhand
bestälda bostaden vid den anspråkslösa Rue d'Espagne
och mottogos der på det hjertligaste af monsieur
Arroux, en gammal, väderbiten, solbränd »ancien
gendarme» och hans lilla språksamma hustru, i
hvilkas hem trefliga hus vi inackorderat oss för 7 francs
per dag hvardera.

Sedan vi fått af oss dammet och fiffat upp oss
en smula, gingo vi genast ut och åto frukost på en
af de der fina restauranterna, och ni kan lita på, att
Georges nu infriade det vad han förlorat och gjorde
det på ett i allo hedrande sätt.

Han höll till och med ett komplimenterande tal,
som gaf honom ett nytt tillfälle att uttrycka sina
lifliga sympatier för »la Suède» och »les Suédois» och
särskildt för »la jolie ville de Hernösand», der vi första
gången träBfats och tillsammas bestigit ett svenskt berg,
något lägre än Pyrenéerna, nemligen — »le
Vårdkasberget».

N. P. Ödman.




Ill. C. G. Hellqvist, 1879
ÅRSKRÖNIKA
af Marcellus.
——
LITERATURÖFVERSIGT
af Frans von Schéele.
——



ÅRSKRÖNIKA
den 15 Oktober 1882—den 15 Oktober 1883.

Det år, hvars mer betydande händelser här skola
antecknas, har för vårt land varit af den största
politiska betydelse. Nu var tiden inne, då de stora
frågor skulle lösas, för hvilka förberedelser egt rum
i de stora parlamentariska komitéerna. Vi stodo
sålunda inför reformförsök af den mest storartade
beskaffenhet. Sveriges dåvarande regering sträfvade att
nu i ett slag genomföra reformer i militäriskt,
ekonomiskt och socialt afseende af den beskaffenhet, att
på detta århundrade något dylikt icke förekommit.
Sekelgamla institutioner af ytterst genomgripande vigt
voro nu satta på spel och, om utgången blifvit sådan
regeringen önskat, skulle ett i många afseenden helt och
hållet nytt Sverige hafva skapats. Nu skulle ock till.
fyllest ådagaläggas, hvad grund det myckna talet om
den med grefve Posses inträde i konseljen
nykonstruerade parlamentarismen egentligen hade.
Landtmannapartiet skulle såsom regeringsparti komma att
sättas på ett afgjordt och betydelsefullt prof. Partiet
skulle nu visa, om det endast är i stånd att genom
sin opposition bringa ministérer i förlägenhet, eller
om det också skulle vara villigt att stödja en
ministér, som i väsentlig mån gått dess ärenden.
Utgången har bekräftat, hvad man väl kunnat ana. Det
stora experimentet var för stort, och det föll icke
blott för sina vedersakares principiella betänkligheter
utan lika mycket till följd af sina s. k. vänners
ljumhet och bristande offervillighet. Äfvenså tog den
svenska parlamentarismen, om den någonsin funnits
annat än i några allt för sangviniska opportunisters
lifliga fantasi, en ända med förskräckelse.
Regeringspartiet lemnade grefve Posse i sticket och vidtog
trots hans energiska protester sådana ändringar i de
kungliga förslagen, att dessa helt enkelt blefvo
omöjliga, och partiet bidrog härigenom i väsentlig mån att
störta den regering, som dock skulle vara dess egen.
Detta är i korthet hufvudsumman af årets andel i
den politik, som en gång började så storslaget, och
som nu slutade så snöpligt.

För Sveriges konungahus har det tilländagångna
året medfört en händelse, som är egnad att öfverallt
framkalla glädje och glada förhoppningar, då
nämligen lördagen den 11 November kronprinsessan Victoria
födde sin förstfödde son, i dopet kallad Oscar
Fredrik Wilhelm Olaf Gustaf Adolf, och af sin höge
farfader nämnd till hertig af Skåne, det hertigdöme som
förut närmast tillhört konung Carl XV. Genom denna
späda telning af två ädla stamträd har bandet, som
redan förenar den nuvarande dynastien med afkomlingarna
af det gamla Wasahuset, än fastare tillknutits.
Den glädje, som detta budskap i landet
framkallade, förhöjdes af den omständighet, att den höga
moderns helsa snart återvans, och hon sjelf snart
frisk och blomstrande blef synlig. Med anledning af
denna tilldragelse hade Sveriges konungaborg att njuta
af ett längre besök af kronprinsessans föräldrar,
storhertigen och storhertiginnan af Baden, hvilka genom
sin flärdfrihet, enkelhet och älskvärda sätt tillvunno
sig allas sympatier, med hvilka de kommo i beröring.

Inom den högre administrationen hafva ganska
många förändringar egt rum. Efter landshöfding
Asplund, som aflidit, utnämndes till landshöfding i
Jemtlands län friherre John Ericson, förut en betydande
ledamot af landtmannapartiet i andra kammaren och
mångårig ledamot af statsutskottet. Till efterträdare
åt den jemväl aflidne landshöfdingen i Hallands län
Leijonancker har utsetts f. d. expeditionschefen i.
sjöförsvarsdepartementet C. Nordenfalk. Efter mångårigt
och verksamt deltagande i statens tjenst har
landshöfdingen i Gefleborgs län Asker nedlagt sitt
embete och har till efterträdare erhållit t. f. chefen för
den numera upphäfda skogsstyrelsen C. A. T.
Björkman. Afsked har likaledes beviljats landshöfdingarne
i Kristianstads län, grefve Trolle-Wachtmeister och i
Westerås län Charpentier, hvilka efterträdts, den förre
af legationssekreteraren i Köpenhamn grefve Magnus
Gabriel De la Gardie och den senare af statsrådet
Hederstjerna, förut chef för civildepartementet.
Slutligen har ock i länsstyrelserna den förändring egt
rum, att landshöfdingen i Blekinge län grefve H.
Wachtmeister tagit afsked och efterträdts af
landshöfdingen i Gotlands län grefve Horn, hvars plats i
Wisby intagits af häradshöfdingen f. d.
revisionssekreteraren E. Poignant.

Genom presidenterne Munch af Rosenschölds
och von Gegerfelts afskedstagande hafva
presidentsbefattningarna i hofrätten öfver Skåne och Blekinge
samt i Göta hofrätt blifvit lediga och har till den
förstnämnda befattningen utnämnts expeditionschefen
i finansdepartementet T. W. I. Lilliestråle och till den
senare byråchefen i justitiedepartementet friherre O.
W. Stael von Holstein. Detta sistnämnda
departement har också bytt om expeditionschef, då den förre
innehafvaren af detta embete L. Annerstedt utnämnts
till justitieråd efter herr Ludvig Almqvist, som från
justitierådsbefattningen erhållit afsked. Afsked har
ock beviljats genenaldirektören i medicinalstyrelsen
N. J. Berlin; till hvars efterträdare professor Aug.
Almén i Upsala blifvit nämnd. - Ett par märkliga
utnämningar hafva vi till slut att anteckna, då till
president i kammarrätten efter herr Burén, som
ingifvit sin afskedsansökan, utnämnts ingen mer eller
mindre än f. d. statsministern grefve Arvid Posse och
till postmästare i Helsingborg herr Emil Key,
landtmannapartiets gynnare och vän i andra kammaren.
I vanlig tid sammanträdde årets riksdag. Med
största otålighet och intresse afvaktade man de
förslag till de stora frågornas lösning, som voro
bebådade, och den 31 Januari aflemnades till riksdagen
icke mindre än 24 propositioner deribland äfven de
om försvarsväsendets ordnande och grundskatternas
afskrifning i samband med detta. Naturligtvis var
det försvarsfrågan, som synnerligast tilldrog sig
uppmärksamheten. Det kungliga föfslaget i detta
afseende var i hufvudsak grundadt på den stora
parlamentariska försvarskomiténs betänkande. K. M.
föreslog, att stamtruppen skulle bestå af 25,000 man.
Detta stammanskap skulle antagas genom frivilligt
aftal och mot den aflöning, som kunde blifva
erforderlig. Stamtruppen skulle under fredstid hållas
fulltalig dels genom en bestämd årlig rekrytering af 5,500
man, dels genom anställning ånyo af stamsoldat vid
utgången af förut aftalad tjenstetid. Om icke
tillräckligt antal stamsoldater kunde erhållas mot den
faststälda legan, så skulle det vara kommunernas
skyldighet att fylla bristen i rekryteringen. För detta
ändamål skulle riket indelas i vissa
rekryteringsområden, hvilka, om brist uppstod i kontingenten, skulle
på sin bekostnad anskaffa det erforderliga antalet.
Alla kostnader för rekrytering af stamtruppen utöfver
den af statsmedel utgående lega och månadslön skulle
gäldas till lika delar af det rekryteringsskyldiga
området och det landstingsområde, inom hvilket
rekryteringsområdet vore beläget. Landstingets bidrag
skulle utgå efter den vanliga grunden för
landstingsutgifter, men rekryteringsområdets andel skulle mellan
särskilda kommuner inom området fördelas efter folkmängden
mängden samt inom hvarje kommun utgöras efter de
grunder, som äro för kommunalutskylder gällande.

Hvad den allmänna värnpligten angår, så
föreslog K. M., att hvarje svensk man skulle vara pligtig
att deltaga i fäderneslandets försvar från och med
det kalenderår, under hvilket han fyller 21 år, till
och med det, under hvilket han fyller 40 år. De
värriepligtiges öfningar bestämdes till 90 dagar,
hvilken tjenstgöring- vid rytteriet, artilleriet och
ingeniörstrupperna samt flottan skulle fullgöras under ett år,
men vid infanteriet och trängen under två år med
70 dagar under det första året och 20 dagar under
det derpå följande; dock skulle den värnpligtige, som
visade sig ega en viss skjutskicklighet, kunna befrias
från deltagande i de 20 första dagarnes vapenöfningar.

Kostnaderna för det nya landtförsvaret
beräknades, då hela organisationen under femton år
blifvit genomförd, uppgå i rundt tal till 27 mill. kr.,
då det nuvarande försvaret anses belöpa sig till
23,650,000 kr.

Äfven för ordnandet af sjöförsvarets personal
afgaf K. M. proposition till riksdagen.

I afseende å grundskatterna föreslog K. M., att
räntan och tionden skulle sammanföras till en summa
under namn af grundskatt, och att denna skatt skulle
så afskrifvas, att första året efterskänktes tio procent
å detta belopp och sedermera hvart annat år fem.
procent af det ursprungliga beloppet. I stället skulle
jordbruksfastighet åsättas samma bevillning som annan
fast egendom, och denna således höjas från 3 till 5
öre för hvarje, ett hundra kronors taxeringsvärde.

Sådan var i största korthet den komplex af
förslag, som K. M. nu ville, att riksdagen skulle på en
gång lösa. Naturligtvis enades man genast om att
för dessa frågors behandling tillsätta ett särskildt
utskott, och det var vid valet till detta utskott, som
andarne först drabbade tillsammans och det på ett
sätt, som man knappast kunnat vänta. I första
kammaren, var situationen temligen enkel. Striden komme
der att stå allenast mellan rent bifall och rent afslag.
I andra kammaren åter var ställningen långt mer
invecklad. Der gälde det åtskilligt annat. De
reservationer, hvilka af de landtmannapartistiska
ledamöterna i landtförsvarskomitén afgifvits, läto förmoda,
att från detta håll de kungliga förslagen visst icke
skulle komma att oförändrade bifallas, utan att högst
väsentliga modifikationer och afprutningar skulle
fordras. Dessutom var det klart, att i denna kammare
äfven funnos de, som helt och hållet ville afslå allt
sammans, likasom ock en del ledamöter ville bifalla
de kungliga förslagen oförändrade.

Efter en föga märklig remissdebatt, i hvilken
propositionerna hänvisades till utskottet, förekom den
7 Februari valet till detta utskott, som skulle
behandla de stora frågorna. I första kammaren stodo,
som sagdt, två partier mot hvarandra, och derför
förefunnos också derstädes två utskottslistor. A ena
sidan stod det s. k. De Geerska partiet, i hvars spets,
såsom af namnet synes, friherre De Geer stod, då
han med adel sjelfuppoffring ställt sin person och
sitt stora anseende till sin förre motståndares
förfogande. Detta partis kärna utgjordes af de skånske
riksdagsmännen och en del större jordegare. På den andra
sidan fann man ett parti, som kallades efter sin chef
det Ehrenheimska, bestående af framstående
embetsmän inom kammaren och i öfrigt rekryteradt synnerligast
ligast från mellersta och norra Sverige. Partiernas
styrka visade sig ungefär jemnstark. På båda listorna
upptogos friherre De Geers samt generalerne Abelins
och Rosensvärds namn. Men här slutade endrägten.
Det De Geerska partiet ville der insätta f. d. statsrådet
Carlson, herrar Montgomery-Cederhjelm, Gahn, grefve
Ehrensvärd och kammarrådet Andersson, under det
att det Ehrenheimska partiet önskade få in herr
Casparson, friherre Hamilton, herr Ehrenheim, grefve
Knut Posse och herr Königsfeldt. Intetdera partiet
lyckades genomdrifva sin lista fullständigt. Herrar
Carlson och Montgomery-Cederhjelm föllo igenom af
den förra listan och herrar Casparson och friherre
Hamilton af den sistnämnda. Partierna uppvägde
temligen jemt hvarandra.

Då andra kammaren bestod af tre partier, så
förekom derstädes äfven tre listor. På alla tre
förekommo herrar Carl Ifvarssons och A. P. Danielssons
namn. I öfrigt skilde sig listorna vidt ifrån
hvarandra, och, då det icke kan vara af något större
intresse att här uppräkna de många namnen, så
inskränker jag mig till att framhålla, hvarom striden
egentligen stod. Det är sagdt, att i denna kammare
funnos tre partier. Det ena var det gamla
landtmannapartiets kärna under partiets gamla chefer.
Detta parti ville förslagens framgång, men med stora
afprutningar. Mot detta parti stod den gamla
intelligensens hufvudstyrka, hvilken ville bibehålla
indelningsvetket, och hvars mer framstående
medlemmar voro herrar Abraham Rundbäck och Wieselgren.
Men till denna falang hade ock slutit sig en ur
landtmannapartiet utbruten skara under herr Jöns
Rundbäcks inseende, och hvilken skara dels ville bygga
på det gamla indelningsverkets grund, dels ingenting
annat ville än kullkasta det kungliga förslaget. Men
dessutom fans en tredje fraktion bestående af rena
värnepligtsvänner, hvilka anslöto sig till det kungliga
förslaget, ehuru i oförändradt skick, i hopp om att
detta till sist skulle leda till en värnepligtsarmé. Till
denna falang anslöto sig synnerligast
stockholmsrepresentanter, och den räknade såsom sina banérförare
herr Rubenson och grefve Björnstjerna. På
landtmannapartiets lista stodo naturligtvis namnen Emil
Key och Ola Andersson, och den förstnämnde hade
till och med förklarat, att han icke ville ifrågakomma
vid val af ordförande i statsutskottet, emedan han
mer uteslutande önskade använda sina krafter i det
särskilda utskottet. Af flere skäl önskade deremot
det förbundna motpartiet att utesluta just dessa två
ledamöter. Någorlunda jemnstarka voro dessa partier,
hvarför afgörandet vid valet låg hos de
värnepligtsvänner, som slöto sig till det kungliga förslaget. Vid
valet kastade sig desse i viss mån på den
landtmannapartistiska listan och med hjelp af denna den
yttersta högern i kammaren lyckades det för herrar
Key och Ola Andersson att få plats i utskottet.
Men det lyckades icke landtmannapartiet att hindra
herr Abraham Rundbäcks inväljande, lika så litet som
det förmådde genomdrifva herr Hedlunds val.
Öfverallt, der landtmannalistan icke fick påräkna den
nyssnämnda högerhjelpen, låg den under, och
utskottet kom således till stor del att utgöras af
ledamöter, som visserligen icke voro de kungliga
förslagen särdeles bevågna. Detta var den s. k. stora
»splittringen» inom landtmannapartiet, en schism som
dock sedan utjemnades, så att partiet vid den stora
hufvudbataljeri åter visade sig endrägtigt. - Till
ordförande i detta särskilda utskott valdes, såsom det
var att vänta, friherre De Geer. Utskottet arbetade
på två afdelningar, en större för militärfrågorna och
en mindre för skattefrågorna.

Då de stora frågorna efter en lång med stor
uppmärksamhet i landet följd behandling lemnade
utskottet, befans det, att i hufvudsak de kungliga
propositionerna voro tillstyrkta, men denna utgång yar
resultatet af en mängd omröstningar, i hvilka visst
icke de särskilda åsigterna fått göra sig gällande, och
hvilka kunde lemna ett annat resultat, i fall andra
kombinationer vid röstningarna ifrågakomme. Det
var derför icke sjelfva betänkandet, som härvid
var af största intresse, utan reservationerna tilldrogo sig
den egentliga uppmärksamheten. Och sådana funnos i
mängd. Från första kammaren visade reservationer
af herrar von Ehrenheim, Gahn, Björnstjerna, grefve
Knut Posse och Abelin, att en verksam och farlig
opposition var att vänta i denna kammare vid
frågornas afgörande. Märkligast voro dock
reservationerna från andra kammaren. Schismen inom
landtmannapartiet var häfd. De gamla cheferna Carl
Ifvarsson, Key och Ola Andersson hade fullständigt
kapitulerat och på nåd och onåd gifvit sig under
herrar Liss Olof Larssons och A. P. Danielssons
välde. Reservationerna gingo derför vida längre i
afprutningar än man kunnat tro, och de ådagalade
tillräckligt tydligt, att, om reservanterne ovilkorligen
fasthöllo vid dessa förändringar, så var det ingen
möjlighet att komma till något resultat, då första
kammaren aldrig skulle hafva gifvit sitt samtycke till ett så
vidunderligt förslag som det af reservanterne fordrade.
Reservanterne ville icke gifva lags natur åt
förslaget om härordning utan ansågo det tillräckligt, om
garantilagen finge denna karakter. Härigenom skulle
i sjelfva verket hela härordningen blifva en
statsregleringsfråga. Vidare insköto de framför bestämmelsen
om den fixa årskontingenten å 5,500 man ett
betydelsefullt »högst», hvilket ju kan betyda mycket litet.
Ytterligare ströks hela reserven, hvarigenom
härordningen på ett högst betänkligt sätt försvagades. Två
rytteriregementen af föreslagna tio, således en
femtedel af hela rytteristyrkan, fingo följa reserven. Så
slopades positionsartilleriet från 108 pjeser till 48.
Och till sist fick halfva trängen helt hastigt försvinna.
Icke bättre gick det beväringen. Landtmannapartiet
lofvade 1878 så rundligt 90 dagars vapenöfningar
för de värnepligtige, men nu var detta löfte glömdt,
och man ville icke bestå större öfningstid än 60 dagar.

Den 16 Maj, dagen efter sedan riksdagen skulle
varit afslutad, började den stora och märkliga
debatten. Man började i första kammaren med
kärnpunkten i härordningsförslaget eller 40 §, som
bestämmer, att härens stammanskap skulle antagas
genom frivilligt aftal och mot den aflöning, som kunde
blifva erforderlig. Det var således om den värfvade
stammen, det här var fråga och i och med detsamma
om dödsstöten för indelningsverket.

I andra kammaren erbjöd diskussionen föga
af intresse. Landtmannapartiet uppträdde i denna
punkt till största delen enigt och hade derjemte
i denna fråga understöd likasom vid valet till det
särskilda utskottet af den lilla kohort, som under grefve
Björnstjernas och herr Rubensons chefskap trodde
sig få ett hjelpligt försvar, genom antagande af K. M:s
förslag. Herrar Key, Carl Ifvarsson, Ola Andersson
m. fl., försvarade den värfvade stammen, naturligtvis
under förutsättning att »modifikationerna» också sedan
skulle godkännas, under det att intelligensens
hufvudbeståndsdel energiskt uppträdde mot hela denna
anordning. Med den betydande majoriteten af 135
röster mot 62 blef den föredragna paragrafen
godkänd. Ännu var dock föga vunnet för det hela. Med
de modifikationer, som af reservanterne fordrades,
var detta beslut ganska betydelselöst, då hvarken
första kammaren eller regeringen kunde gå in på att
godkänna en härordning, sådan som landtmannen
fordrade, och hvilken de ville gifva såsom valuta för
grundskatter och indelningsverk.

Imellertid fortsattes föredragningen af
härordningsförslaget, och man öfvergick nu till frågan om
reserven. Det är redan nämndt, att de
landtmannapartistiska reservanterne i särskilda utskottet strukit
hela denna del af härordningen. Likasom striden
förut stått om principen värfvad stam eller icke, så
kom man nu till frågan, om vi skulle få en värfvad
stam med modifikationer eller icke. Temligen klart
var, att reservanternes nedprutningar, till hvilka hela
det förenade landtmannapartiet slutit sig, skulle vinna
gehör i kammaren och vid denna den första punkten
i modifikationernas långa rad var det, som den
egentliga hufvudträffningen i detta afseende skulle komma
att utageras. Men nu var partigrupperingen
annorlunda i kammaren än förut. Med de rena
värnepligtsvännernas hjelp var det, som landtmannapartiet
kunde åstadkomma en så stor majoritet i fråga om
den värfvade stammens företräde framför den indelta,
men, när modifikationsfrågan förekom, svek denna
hjelp. Denna del af intelligensen ville göra den
nytilltänkta stammen så stark som möjligt och gick
derför en annan väg i denna fråga än
landtmannapartiet. Indelningsverkets vänner inom intelligensen
återkunde icke i samma mån vara vänner af planen på
en stark värfvad stam, då de ansågo hela detta
system förderfbringande. För dem stälde sig saken
således på det sätt, att de måste söka göra den nu
af kammaren godkända värfvade stammen sådan, att
med säkerhet kunde antagas, att den aldrig skulle
vinna första kammarens bifall. Målet vunnes äfven
på denna väg, då derigenom, hela förslaget kom på
fall. I fråga om modifikationerna anslöt sig derför
största delen af indelningsverkets vänner inom
intelligensen till modifikationerna, och reserven blef nu
struken med den väldiga majoriteten af 153 röster
mot 44, hvilka afgåfvos för det kungliga förslaget
oförändradt. På detta sätt fortgick frågans vidare
behandling, och beslut fattades af kammaren i
öfverensstämmelse med reservanternes förslag.
»Modifikationernas» seger var här fullständig.

Med den största spänning motsågs utgången i
första kammaren. Vi hafva redan sett, att vid valet
till det särskilda utskottet de båda partierna stodo
temligen lika rustade mot hvarandra. Man trodde
sig dock hafva anledning antaga, att chancerna för
den värfvade armén under riksdagens lopp blifvit
något ljusare, och förhoppningar saknades visserligen
icke från det regerings vänliga lägret, att man skulle
lyckas att åtminstone få denna grundsats fastslagen
af första kammaren. Visserligen var det knappast
något hopp om, att det denna gång skulle lyckas att
förena de skilda meningarna mellan de båda kamrarne,
men icke obetydligt var i alla fall derigenom
vunnet. Man hade då åtminstone kommit så långt,
att båda kamrarne förenat sig om den grund, en
värfvad stam, på hvilken det nya försvaret skulle byggas,
och man hade då häft detta till utgångspunkt för nya
bemödanden att på denna väg nå målet. Å andra
sidan åter bemödade man sig af alla krafter att redan
från början göra klart, att denna grund icke af
första kammaren godkändes för att derigenom på en
gång göra slut på allt vidare mäklande.

Den debatt, som föregick beslutet, var i
sanning lysande, och visade den första kammaren i dess
vackraste dåger. Allt sedan representationsreformen
på riddarhuset i flere dagars tid diskuterades, har
vår riksdagshistoria icke något motstycke att uppsätta
till öfverläggningen om de stora propositionerna vid
innevarande års riksdag. Under sex dagars tid
uppträdde en stor del af kammarens mest framstående
och begåfvade talare enhvar för att klargöra sin
ställning, för att gifva skäl för sina åsigter och för att
söka öfvertyga andra. Redan från början företedde
denna debatt en egendomlighet af märkligaste slag.
Man fann nämligen statsministern sjelf uppträda med
ett offentligt skriftligt regeringsmeddelande, i hvilket
regeringen förklarade, att hon ansåge de framlagda
förslagen vara den yttersta eftergift, som kunde i de
militära fordringarna göras, och att regeringen derför
icke kunde godkänna några nedsättningar deri. Att
en dylik förklaring behöfde afgifvas, var ganska
märkligt. Det borde väl annars falla af sig sjelf, att en
regering icke gerna kan vid början af en debatt
afgifva någon annan förklaring. Hon framställer väl
icke sina förslag på skämt och måste naturligtvis
förutsättas hålla på dem. Något annat vore ju att
direkt inbjuda till förändringar. Men detta
förklarande ansågs nödvändigt. Det låg likasom i luften
en aning om, att regeringen ändock icke sagt sitt
sista ord, utan att hon, när det kom till kritan, väl
skulle låta tala vid sig. Det var detta smygande
rykte man nu, så godt sig göra lät, ville dementera,
och det var derför, som detta högtidliga meddelande
kom från regeringen. Att det lemnades i första
kammaren var en sjelf klar sak. I andra kammaren önskade
majoriteten sjelf stora prutningar, men annorlunda
var förhållandet i första kammaren. Man fruktade
der att, om regeringen väl fått godkännande af sjelfva
grunden, hon väl skulle veta att genom hvarjehanda
medel till sist förmå genomföra förslagen med
modifikationer, hvilka denna kammare måste ogilla. För
att borttaga misstanken härom var det, som
statsministern afgaf sin förklaring.

Mängden af talare var stor. Sålunda finna vi,
att för bifall bland annat följande af kammarens
ledamöter yttra sig: frih. De Geer, frih. af Ugglas,
Lindhagen, Mankell, grefve Arvid Posse, frih. v.
Vegesack, grefve Ehrensvärd, grefve Lagerberg, frih.
John Ericson, Lagerstråle, Rosensvärd, Montgomery-Cederhjelm, 
Hans Forssell, F. F. Carlson m. fl. På
andra sidan för afslag talade von Ehrenheim, O. M.
Björnstjerna, Wallenberg, frih. Åkerhjelm, Casparson,
Carl Ekman, grefve J. O. Mörner, grefve De la Gardie,
Abelin, Wennerberg, Thyselius, Carleson, grefve
Beck-Friis, Sundberg, Wærn, frih. v. Kræmer, frih.
Klinkowström, Axel Bergström m. fl.

Under debatten framgick det, att i väsentlig mån
de nedprutningar, som andra kammaren vidtagit, bestämt

en del ledamöters beslut att afslå alltsammans.
Så framhöll särskildt herr Thyselius denna sida af
saken. Man såg nu, huru beskaffad den värfvade
stam skulle blifva, som landtmannapartiet ville gifva
för grundskatter och indelningsverk, och för ett
dylikt försvar ville man icke bortbyta det gamla, vi hafva
och dessutom göra de stora uppoffringar, som nu
fordrades. Äntligen efter sex dagars diskussion föll
klubban. Vid voteringen blef denna punkt, sjelfva
grunden för alltsammans, med 70 röster mot 63
afslagen. Härmed var detta skådespel afslutadt. En
suck af lättnad gick genom landet, och omedelbart
derpå ingaf hela Posseministéren sin afskedsansökan.

-

Oaktadt de stora frågorna egentligen lagt
beslag på den uppmärksamhet, som egnats denna
riksdag, har den icke helt och hållet saknat andra
frågor af betydelse. Så har af riksdagen anvisats en
fond af 5 mill. kr. för utlemnande af lån till
vattenaftappningar och torrläggning af sanka trakter. Detta
K. M:ts förslag afslogs af första kammaren, men blef
i gemensam votering bifallet. - Likaså har genom
inrättande efter utländskt mönster af postsparbanker
ytterligare tillfälle till uppsamling af små besparingar
gjorts. - Riksdagen har ock godkänt en kunglig
proposition till lag om reglering af förhållandet
mellan lapparne och den bofasta befolkningen. - En
annan kunglig proposition afsåg åstadkommande af
nya presterliga befordringslagar, hvilken proposition
jemväl vann riksdagens bifall, men behöfde
underställas kyrkomötets pröfning. - En ytterst väl behöflig

ny lag om förlagsinteckning har godkänts. -
För riksdagen har framlagts en med Spanien
afslutad ny handelstraktat, som af kamrarne godkänts. -
Likaledes har riksdagen borttagit den personliga
skyddsafgiften och har med afslag å K. M:ts vidtgående
förslag om en betydlig utsträckning i stämpelbeskattningen, 
i förordningen om stämpelafgiften vidtagit en
del för författningens rätta förstående och
förtydligande nödiga ändringar jemte en del mindre
förändringar i fråga om sjelfva stämpelafgifterna.

Ett ganska egendomligt efterspel egde rum,
sedan försvarsfrågan fallit, och grefve Posse inlemnat
sin afskedsansökan. Åtskilliga gånger har K. M.
begärt anslag till pansarfartygs byggande men förgäfves,
och grefve Posse har sjelf varit utsatt för nederlag i
detta afseende. Andra kammaren har satt sitt veto
deremot, och man har icke heller i gemensam
votering kunnat erhålla medel dertill. Äfven nu hade
K. M. begärt ett anslag af 838,000 kr. till en
pansarbåt, som färdig skulle kosta 2,838,000 kr. Andra
kammaren afslog naturligtvis alltsammans, men, efter
sedan fullkomligt table rase skett i försvarsfrågan,
lyckades man vid den gemensamma voteringen få
detta likasom en del andra anslag för försvaret
beviljade. Det var likasom en Nemesis för
landtmannapartiets prutningar i de stora frågorna.

Riksdagen, som var den längsta alltsedan den
nya representationen kom till, slöts först den 14 Juni.

-

De stora frågorna vid riksdagen hade sålunda
fallit, och man sporde sig genast, hvad regeringen
efter ett sådant nederlag skulle göra. Grefve Posse

hade icke låtit ett ord undfalla sig, att han ämnade
göra saken till en verklig kabinettsfråga, och man
väntade derför knappast något annat än att 
regeringen helt lugnt skulle komma att taga afslaget och
derför i ro qvarsitta. Men detta blef icke förhållandet.

xyl. W. MEYER. X. A.
Grefve Arvid Posse.

Grefve Posse hade beslutit att stå eller falla
med sitt storartade program, och den 25 Maj
inlemnade han sin och hela konseljens afskedsansökningar.
Vi befunno oss sålunda midt i en allmän
ministerkris liknande den, hvilken 1871 inträffade efter
försvarsfrågans fall. Svårigheterna att bilda en ny konselj
voro synnerligen stora. Det gick icke för sig
att längre tänka på några landtmannapartistiska
experiment. Då grefve Posse misslyckats, fans det icke
möjlighet att tänka på, att åt någon af de andra
landtmannacheferna uppdraga bildandet af en ny
konselj. Att åter ur första kammarens majoritet, hvilken
kommit det kungliga förslaget att falla, uppsöka
lämpliga personer, hade visserligen icke mött några stora
svårigheter, då i denna majoritet full tillgång på
passande statsrådskandidater förefans. Men helt visst
ansåg man det mindre lämpligt att nu bilda en
minister, som med synnerligen oblida ögon skulle hafva
betraktats af andra kammarens majoritet. En
medelväg blef derför vald och, efter att först hafva
vägrat, öfvertog till sist f. d. statsrådet Thyselius
statsministerbefattningen efter grefve Posse, hvaremot den
öfriga delen af konseljen qvarstannade; civil-,
finans- och ecklesiastikministrarne, statsråden Hederstjerna,
Themptander och Hammarskjöld, dock endast tills
vidare, såsom det hette. Härmed voro i väsentligaste
mån svårigheterna lösta. Excellensen Thyselius hade
visserligen under debatten uppträdt mot det kungliga
härordningsförslaget, men han gjorde det först sedan
och just derför att andra kammarens majoritet så
illa vanstält detta förslag och derför att han icke såg
någon dager att, efter det beslut andra kammaren i
saken fattat, komma till något resultat. Detta val af
statsminister var särdeles lyckligt. Herr Thyselius
är af alla partier högt uppburen, och hans nobla
personlighet gör sig alltid gällande. Lägger man härtill,
att han utan att på något sätt tillhöra
landtmannapartiet likväl af detsamma har anspråk på tacksamhet
för det sätt, på hvilket han löst skjutsfrågan, och att
han i sin politik alltid har visat moderation och
aktning för andras öfvertygelse, ' så kunde under för
handen varande förhållanden näppeligen ett bättre
val göras.

Men ministerens tillvaro var dock ännu i
väsentlig mån provisorisk. Tre af de vigtigare
departementscheferne hade endast »tills vidare» qvarstannat,
och man väntade länge på en definitiv lösning af
den sväfvande frågan. Men sommaren förgick, utan
att något hördes om den saken. Förklaringen till
detta förhållande ville man söka i den omständighet, 
att bland de statsråd, som skulle remplaceras
också var ecklesiastikministern, samt att det ansågs
olämpligt, att han afginge, innan han för kyrkomötet
fått föra regeringens talan, och man derjemte ogerna
ville annat än på en gång definitivt Jillsätta alla de
departementchefsbefattningar, hvilka endast provisoriskt
voro besatta. Imellertid, om ock detta möjligen från
början varit meningen, så blef dock detta sedermera
af ingen betydelse. Medan kyrkomötet ännu pågick
eller den 5 Oktober skedde det slutliga ordnandet
af konseljen. På konungens uppmaning återtogo
finans- och ecklesiastikministrarne sina portföljer och
endast civilministern, statsrådet Hederstjerna, afgick.
I hans ställe öfvertogs detta departement af
statsministern sjelf och dennes konsultative statsrådsplàts
intogs af expeditionschefen i civildepartementet von
Krusenstjerna. Hela förändringen var sålunda gjord.
Den Posseska ministéren hade med detta ringa
undantag blifvit den Thyseliska, och icke illa har härom
blifvit yttradt, att grefve Posse kan med Frithiof säga:
»Allt är som förr, blott jag är annorlunda.»

*

Inom representationen hafva åtskilliga
förändringar egt rum. Redan i förra årskrönikan
berättades, att presidenten Berg afsagt sig uppdraget att
representera Stockholm i andra kammaren, men val
till hans efterträdare hade då ännu icke egt rum.
Efter en skarp valstrid blef efter honom rådman
Arvidsson vald till riksdagsman för Stockholm. Den
nye representanten visste också att under riksdagen
häfda det anseende, som ledt till hans väljande. -
I första kammaren har Stockholms stad jemväl insatt
en ny representant, då nämligen befolkningen så
ökats, att hufvudstaden har rätt att sända sex
riksdagsmän till denna kammare. Till denna plats
utsågs af stadsfullmäktige dess vice ordförande
justitierådet Lindhagen, väl känd för de förtjenster han
inlagt om ordnandet af Stockholms bebyggande samt
för högskolesaken. Märkligt nog tillhörde dock herr
Lindhagen dem, som röstade för bifall till de
kungliga förslagen - om försvars- och skattefrågorna.

Efter riksdagens slut hafva också en del
ledamöter till andra kammaren måst väljas. Sålunda
finner man bland de märkligare förändringarna, att herr
Emil Key dragit sig tillbaka från det offentliga lifvet,
sedan han doterats med postmästaresysslan i
Helsingborg. Härmed är en ganska betydelsefull politisk
bana lycktad. Herr Key är nämligen den egentliga
upphofsmannen till och skaparen af landtmannapartiet, 
ehuru han för visso, då han gjorde detta, trodde
sig komma i spetsen för ett helt annat parti än som
detta sedermera blef. Trots den stora förändring
partiet successivt undergick, blef herr Key i alla
skiften trogen detsamma, och han fungerade intill slutet
såsom dess talföre och skrifkunnige vän. Med kraft

och energi arbetade han också för de stora frågornas
lösning på den grund, som finnes uttalad i
landtmannapartiets beryktade motioner från 1878. Det
var på denna grund, de kungliga propositionerna till
innevarande riksdag voro fotade, och att herr Key
detta till trots befans bland de landtmannapartistiska
reservanter, hvilka ytterligare prutade på hvad man
för fem år sedan lofvat, torde vida mer få tillskrifvas
omständigheternas makt och den landtmannapartistiska 
disciplinen än någon personlig lust hos herr
Key. Då imellertid genom första kammarens
bestämda votum alltsammans ramlade, fann herr Key
sin mission slutad och erhöll den reträtt, som redan
är nämnd. Att landtmannapartiet skall sakna honom,
är så mycket naturligare, som han alltid för dess
bästa var slagfärdig, och som han icke ens skydde
stora personliga uppoffringar för att hålla partiet uppe
och befästa sin ställning inom detsamma.

En annan afsägelse af betydelse är herr
Hedlunds. Äfven han har efter de stora frågornas
fall tagit sin hand från republiken. Fastän han till
en början uppträdde såsom landtmannapartiets
afgjorde motståndare, så slutade han med att såväl
inom riksdagen som i pressen oaflåtet arbeta för dess
bästa och befrämja dess planer. Med sin flödande
vältalighet har han nu senast påpassligt ordat för
detta partis planer, ehuru man naturligtvis måste
medgifva, att han i ekonomiska frågor icke alltid såg
sakerna ur den oskäliga sparsamhetssynpunkt, hvarur
landtmannapartiet betraktar saken. Hedlund har
varit riksdagsman dels i första dels i andra kammaren,
men synes hafva föredragit den senare. Då hans
föredrag utmärker sig för mycken godlynthet och är

till sin form behagligt, så gör hans afträdande nog en
lucka i kammaren, som det icke är så lätt att fylla,
och onekligen förlorar landtmannapartiet i honom en
talangfull förkämpe, hvilken det är ett nöje att höra,
äfven om man icke delar hans åsigter.

Äfven till första kammaren hafva en del val
måst ske dels på grund af tilländalupna mandat, dels
med anledning af dödsfall, dels också emedan
åtskilliga af denna kammares ledamöter afsagt sig
riksdagsmannaskapet, innan tiden för deras val
tilländagått. Bland dem, som sålunda lemna första
kammaren, må här nämnas dess ålderspresident f. d.
kaptenen Mannerskantz, en kärnkarl af gamla stammen,
en pålitlig och säker hedersman. Konservativ i
vacker mening är M. långt ifrån att tillhöra dem, som
slå döförat till för alla reformer och, ehuru han
egentligen tillhörde den högra sidan af kammaren, var
han dock hugad att tillmötesgå landtmannapartiets
fordran på grundskatternas afskrifning, om blott ett
betryggande försvar kunde erhållas, ty varmt
fosterländskt sträfvade han för detta måls nående. Han
tillhörde ock dem, som nu senast vid 1883 års
riksdag talade för det då framlagda förslaget till de stora
frågornas lösning. Han fick dock icke se detta sitt
önskningsmål uppnådt. Efter mer än fyrtioårigt
deltagande i det politiska lifvet nedlade han sitt mandat.

De val, som till denna kammare i landstingen
egt rum, hafva i allmänhet lemnat ett godt resultat.
Man har uppenbarligen bemödat sig i de respektive
orterna att uppsöka de bästa möjliga kandidater, som
varit att få, och detta oberoende af den propaganda,
som från hufvudstaden utgått. Af de nya val, som
egt rum, antecknas här allenast ett par. I Westernorrlands
läns landsting blef krigsministern, statsrådet
Ryding vald. Herr R. hade under behandlingen af
försvarsfrågan lagt i dagen en sådan duglighet och
så stor kraft, parad med en öppenhet, som vinner
sinnena, att det visst icke var att undra på, att
något landsting skyndade att låta sig af honom
representeras. I honom har första kammaren erhållit en
värdefull kraft och en skicklig debattör. - Med stort
intresse motsåg man, om finansministern, statsrådet
Themptander skulle komma att väljas. Han hade
genom sitt inträde i Posseministéren förlorat sin plats
på Stockholmsbänken, och man väntade nu, att
något landsting skulle finnas villigt att insätta honom
i första kammaren. Svaga försök gjordes i ett par
landsting, utan att man lyckades. Bättre utsigter
förefunnos för en gynsam utgång i Kristianstads län. Detta
landsting har alltid visat öfvervägande
landtmannapartistiska tendenser, och landtmannapartiet står
onekligen i stor förbindelse till herr Themptander, hvilken
dels kontrasignerat den mycket omtyckta propositionen 
om grundskatternas afskrifning dels också i
tolagsfrågan fört krig mot städerna, en åtgärd som
onekligen är från detta håll meriterande. Med stor
majoritet blef han också i nämnda län vald. Att första
kammaren genom hans val erhållit en dugande
förmåga, kan väl icke gerna förnekas och hvad hans
landtmannapartism beträffar, så, ehuru han i en del
frågor slutit sig till partiet, lärer han dock icke kunna
misstänkas för att hafva helt och hållet gått upp i
detta partis sträfvanden. Särskildt kan man väl
antaga, att partiet i honom alldeles icke får någon
bundsförvandt i det ovisa sparsamhetsnitets realiserande.

*



Såsom bekant är, har den svenska kyrkan sin
egen representation i kyrkomötet, som hvart femte
år sammanträder för att öfverlägga och besluta i de
frågor, hvilka tillhöra dess verksamhetsområde. I år
har kyrkomötet ock varit samladt. Det består, med
erkebiskopen såsom ordförande, af samtlige biskopar
såsom sjelfskrifne ledamöter, af prestmän sände från
de teologiska fakulteterna och stiften samt
dessutom valde lekmän till ett antal af 30. Att stiftens
presterskap skulle skynda sig att sända sina bästa
krafter till detta möte, var en sjelfklar sak, men
äfven å lekmannasidan hade ypperliga förmågor blifvit
valda. Vi hafva här sålunda funnit f. d. statsrådet
von Ehrenheim, den fine och framstående politikern,
hvilken vid föregående, tillfällen varit
kyrkolagsutskottets ordförande. Vidare landshöfding Bergström,
hvilken såsom ordförande i riksdagens lagutskott
verksamt bidragit till genomförande af det lagförslag
angående presterliga befordringar, som skulle föreläggas
årets kyrkomöte. Likaså har valts den varmhjertade
och liflige, för religiösa frågor varmt intresserade
landshöfding Treffenberg, som genom det dramatiska
lif, hvilket utmärker hans uppträdande samt genom
sitt klara, effektfulla föredrag förskaffade kyrkomötet
många uppfriskande stunder. Bland de valda
lekmannaombuden påträffar man ock Upsala universitets rektor,
professor Sahlin, en lika skarp filosof som duglig
debattör. En från politiken förr väl bekant personlighet
mötte man ock i den mångsidige, begåfvade
bruksegaren C. F. Bergstedt. Korteligen i allmänhet hade
de respektive valdistrikten god heder af sina ombud.

Bland de positiva resultaten af kyrkomötets
förhandlingar må i främsta rummet nämnas, att mötet lemnat
sitt bifall till riksdagens beslut angående nya, väl
behöfliga presterliga befordringslagar. Genom dessa
nya lagar har röstgrunden vid tillsättning af
presterliga lägenheter förändrats så, att den vid kyrkostämma
gällande röstberäkning, ehuru med en del
modifikationer, lagts till grund äfven vid prestval, hvarjemte
församlingarnas rätt att kalla fjerde profpredikant
väsentligen utsträckts. -- Med nödig majoritet har
också kyrkomötet antagit med några mindre
förändringar bibelkommissionens förslag till ny
öfversättning af nya testamentet. Efter 110 års arbete har
man sålunda kommit så långt, att vi erhållit en efter
tidsförhållandena lämpad och efter nyare textkritiska
forskningar rättad öfversättning af detta testamente.
Slutligen må ock antecknas, att kyrkomötet beslutit
att hos K. M:t anhålla om åtgärders vidtagande för
vinnande af den ändring i kyrkomötesförordningen,
att antalet af kyrkomötets medlemmar måtte ökas
från 60 till 86, nämligen med 13 valda lekmän och
13 valda prester.

Lefvande i jubelfesternas tidehvarf hafva vi
under året firat minnet af den dag, då för 250 år
sedan Gustaf II Adolf på Lützens fält för sin religion
ljöt hjeltedöden. Visserligen måste den tanken
öfvergifvas att genom deputationer från de svenska
regementen, hvilka deltagit i det verldsberyktade
fältslaget, representera Sverige vid den storartade fest,
som på valplatsen firades till den store konungens
ära, men trots de försök, som på senare tid gjorts
att förvandla Gustaf Adolf till en simpel eröfrare,
har hans minnesdag öfverallt i Sveriges land och rike
med stor högtidlighet begåtts och icke minst i hufvudstaden
der ett storartadt militärskådespel
uppfördes till det lysande krigar- och trosminnets firande.
-- Ett annat jubileum hafva vi ock sett firadt. Jemt
ett hundra år hafva nu förgått sedan Sveriges störste
skald, den oöfverträffade Wexiö-biskopen Esaias
Tegnér föddes. Detta Tegnérsjubileum gaf anledning till
fester i snart sagdt hela Sverige och på Stora
kungliga teatern firades minnet med en festrepresentation,
upptagande ett program, hvars särskilda nummer mer
eller mindre hänförde sig till minnet af Tegnér,
hvarvid särskildt anslående visade sig flera af professor
Malmström anordnade tableaux vivants ur Fritiofs saga.
Äfven Nya teatern i Stockholm bjöd på en
festrepresentation upptagande en ny pjes af Hedberg,
»Mötet vid Rämen», en episod ur Tegnérs lif. -- 
Här bör ock antecknas, att kort derefter ett annat
hundraårsminne firades nämligen sekelminnet af Erik
Gustaf Geijers födelse, en minnesfest som litet
hvarstädes högtidlighölls och som särskildt å den stora
häfdaforskarens födelseort, Ransäter, firades.

De kungliga teatrarna hafva, i år lefvat, som
förut, ett bekymmersamt lif och, då riksdagen icke
finnes benägen att anslå tillräckliga medel till dessa
institutioners upprätthållande, har vilkorligt beslut
fattats om den Dramatiska teaterns försäljning. Fara
var ock nära för handen, att denna teater redan i
år fått stänga sina portar, då nämligen detta i den
kungliga propositionen i ämnet var afsedt, men detta
ansågs af riksdagen vara alltför brådstörtadt, hvarför
med afgörandet uppsköts ännu ett år. Likaledes
misslyckades det af herr Wallenberg gjorda försöket
att för saken intressera Stockholms stadsfullmäktige.
Man erkände visserligen sitt stora intresse och
försäkrade om sin offervillighet, men något anslag ville
man icke; gifva. Om derför icke helt oförmodadt
riksdagen Visar större frikostighet, än den hittills gjort,
så är det lätt att räkna ut, hvilket öde kommer att
drabba denna teater, och antagligen är derför tyvärr
det spelår, som nu går, det sista man har nöjet att
se den svenska dramatiska konsten så värdigt
representerad, som den på denna teater varit.

De kungliga teatrarne hafva under året bytt
chef, i det att öfverintendenten Westin nedlagt denna
sin befattning och deruti efterträdts af direktör
Anders Willman, ett för den teaterbesökande
allmänheten väl kändt och uppburet namn.

I fråga om den repertoar, teatrarne haft att
uppvisa, antecknar jag en del nyheter, hvilka
företrädesvis synas mig böra framhållas. Så finna vi af
Herman Sätherbergs hand på Stora teatern »Ur
förtryckets natt», ett skådespel, som i öfvervägande grad
bär folkskådespelets karakter. I fjorton tablåer
innehåller det dialogiserade anekdoter från Gustaf Wasas
äfventyr i Dalarne, allt intill dess han eröfrar
Stockholm, och konung Kristian flyr. -- På lyriska scenen
har upptagits Boitos storslagna opera Mefistofeles,
i hvilken kompositörens tekniska virtuositet och
förmåga att måla med karakteristiska färger fullt
kommer till heder. Denna med ovanlig lyx uppsatta
opera upptager en god del af det af Gounod
behandlade stoffet ur andra delen af Faust. Operans
vexlande scenerier lemna ett vidsträckt fält för
dekorativ fantasi och arrangeringskonst. -- Den
dramatiska teatern har upptagit ett nytt femaktsskådespel
af Harald Molander, kalladt »Furstinnan Gogol», behandlande
episoder från det nihilistiska Ryssland.
Samma teater har ock bjudit på en ny pjes af Johan
Jolin med namnet »Författarefåfänga», hvars nog
polemiska karakter framkallade ett kanske icke fullt
rättvist ogillande i pressen. -- På Nya teatern har
uppförts en ny pjes af August Strindberg vid namn
»Herr Bengts hustru», om hvilken med allt
skäl blifvit yttradt, att den är »en nutidshistoria i
reformationstidens kostym, ett modernt äktenskapsdrama,
hvars personer författaren låter uppträda i
maskeradkostymer». Trots den förtjenstfulla uppsättningen
behöll denna pjes sig icke länge på scenen. -- Här
må ock antecknas, att såväl Dramatiska som Nya
teater på sin repertoar upptagit Ibsens genialiska,
men mycket omtvistade dram »Gengångare», en af
den moderna realismens yppersta produkter. De
båda teatrarne hafva också täflat att för denna uppf
gift använda sina bästa krafter, och, om man äfven
har svårt att neka Dramatiska teatern företrädet, så
förringar detta icke i någon mån den ytterst
förtjenstfulla uppsättning, som Nya teatern egnat denna
onekligen högst märkliga företeelse. -- En annan af
Ibsens pjeser, som äfvenledes uppförts på Dramatiska
teatern är »En folkets fiende». Författaren vill här visa,
hurusom det personliga lifvet hotas af det kommunala
massväsendets allt offentligt samvete, all
ansvarighetskänsla, allt ädlare personligt lif utplånande inflytande.

Bland dramatiska njutningar, som Stockholm och
de större landsortsstäderna haft tillfälle få njuta,
öfverträffar ingen den, då Sverige för första gången
fick se och höra den frejdade och verldsberyktade
skådespelerskan Sarah Bernhardt. Om henne har
blifvit sagdt, att »hennes spel är ju intet spel alls», och
en på samma gång mer smickrande och mer träffande
karakteristik kan väl näppeligen lemnas. Detta enkla
omdöme säger mer än de grannaste loftal. Hon
rörde sig också på scenen, som vore hon hemma hos
sig sjelf, och hennes spel gjorde ungefär samma
slående intryck af oförstäld verklighet, som såge man
en interiör och dess personer genom ett nyckelhål.
-- Stockholm har ock fått höra den från
Ullmannskonserterna 1877 bekanta Désirée Artot, en af
samtidens yppersta sångerskor.

Efter mångårig, mångsidig och på senare tiden,
kanske icke rätt lyckligt vald verksamhet har den
framstående skådespelaren och sångaren Fritz Arlberg
afträdt från scenen för att i lugn och stillhet
framlefva sina dagar. På Djurgårdsteatern tog han
afsked i operetten »Lili». Helt visst hade man dock
önskat, att en konstnär sådan som han tagit afsked
af publiken i en annan roll och på ett annat
verksamhetsområde än detta.

*

Bland Sveriges arbetare har en osedvanlig
rörelse försports. Inpulsen till denna rörelse utgick
från Stockholm och var till sin begynnelse riktad mot
utskänkningsbolaget, hvars anordningar tyckas hafva
väckt arbetarebefolkningens missnöje. En s. k.
arbetarering bildades, och man fattade beslut att afhålla
sig från besök på bolagets krogar. Denna strid
blef genast signalen till en allmän rörelse bland
arbetarne. I en mängd större och mindre städer
bildades genast liknande »ringar», och man anslöt sig
till den af arbetareringen i Stockholm uppväckta
animositeten mot städernas monopoliserade
utskänkningsbolag. Såsom slutsten på denna vidlyftiga byggnad
skulle en särskild arbetarebank bildas och
teckning af aktier »i densamma upptogs med sådan
framgång, att redan nu bolagsordning blifvit af K. M.
faststäld. I motsats till de arbetarerörelser, hvilfet
i andra länder förekomma, har den pågående rörelsen
i Sverige icke den ringaste socialistiska prägel.
Alla politiska och religiösa tvister äro tvärtom
bannlysta från föreningens verksamhet, hvilken uteslutande
är af ekonomisk art samt afser att förbättra
arbetarnes ställning genom nykterhet och sparsamhet,
hvarigenom denna rörelse med allt skäl förtjenar de
varmaste sympatier. Afsigten är att genom placering af
arbetarnes besparingar i arbetarebanken erhålla
kapital, som skulle i främsta rummet tjena såsom
förlag åt minuthandlare, hvilka å sin sida förbunda sig
att lemna arbetarne rabatter på de varor, som hos
dem af medlemmar i arbetareringen kontant köptes.
Med banken afses derför icke egentligen direkt vinst
för aktieegarne utan vida mer den indirekta genom
billigare pris på arbetarnes lefnadsförnödenheter.

*

Bland öfriga tilldragelser under året, hvilka kunna
förtjena att omnämnas, må här antecknas en större
fiskeriutställning i Lysekil samt det stora
landtbruksmötet i Örebro, båda hedrade med konungens närvaro.

*

Som vanligt hafva under året åtskilliga komitéer
tillsats för behandling af en del ärenden. Så har
under öfverståthållaren, friherre af Ugglas
ordförandeskap tillsats en särskild komité för utredande av den
omtvistade frågan om nya hus för riksdagen, riksbanken
och riksarkivet. -- En annan komité har
blifvit nedsatt för att utarbeta förslag till ordnande
af elementarundervisningen, ett uppdrag som har sina
mer än stora svårigheter och som icke heller
lätteligen fullgöres. Svårt har också varit att hålla denna
komité fulltalig, då den ena afsägelsen efter den
andra bland dess utsedda ledamöter förekommit.
Ordförande i denna komité var till en början f. d.
statsrådet Thyselius, hvilken förut varit
ecklesiastikminister. Vid hans inträde i konseljen såsom
statsminister ersattes han af presidenten Forssell. -- För
granskning af sjölagen och till åstadkommande af en
närmare öfverensstämmelse mellan de skandinaviska
ländernas sjölagar har en komité tillkommit, i hvilken
landshöfding Bergström fungerar såsom ordförande. -- 
En annan komité har fått till uppgift att afgifva
yttrande rörande frilager och kreditupplag, och i denna
komité sitter generaldirektör Bennich såsom ordförande.

*

Dödslistan är i år, dess bättre, icke så stor som
den senast varit, men många och stora förluster för
fäderneslandet af dess mer framstående söner har
jag dock att här redogöra för. Vid åttio år afled
förre astronomiprofessorn i Upsala doktor Gustaf
Svanberg. Redan för vida mer än ett halft sekel
sedan -- eller år 1825 -- öfvertog han ledningen
af observatoriet vid vårt första universitet, och denna
institution befann sig då i det eländigaste skick.
Efter många mödor och mycket motstånd såväl inom
det akademiska konsistoriet som regeringen
genomdref likväl Svanberg uppbyggandet af ett nytt,
tidsenligt och för Sverige betydelsefullt observatorium.
Genom beröring med utlandets mest framstående
vetenskapsmän på detta område* och genom egna
utmärkta gåfvor lyckades han här i vårt land bilda en
honom värdig, vidsträckt skola till heder för honom
sjelf och till gagn för den vetenskap, han så högt
älskat. — Bland andra, som skattat åt förgängelsen,
hafva vi ock landshöfdingen i Jemtlands län J. G.
Asplund, som vid jemförelsevis unga år kallades till
den plats han innehade. Särskildt det län, i hvars
spets han stod, bör vara honom tack skyldig för den
energi och det nit, hvarmed han omfattade länets
stora lifsfråga, nämligen om en jernväg genom
Jemtland. Tryggt kan man också säga, att det i
väsentlig mån var genom hans bemödande, som den
Jemtländska tvärbanan så tidigt, som nu skedde, kom till
stånd. — Hallands län har äfvenledes blifvit ledigt
genom landshöfdingen T. W. E. C. Leijonanckers
död. Också han intresserade sig i hög grad för
åstadkommande af jernvägsförbindelser inom det honom
anförtrodda län, ehuru han icke fick upplefva 
realiserandet af de planer, han uppgjort och för hvilka
han kraftigt och framgångsrikt arbetat. — Bortgången
är ock en i Stockholm högst populär man nämligen 
Wilhelm Davidson, Hasselbackens grundläggare
och kung, hvilken genom sina anordningar förskaffat
hufvudstaden ett förlustelseställe, hvartill få
hufvudstäder torde ega något motsvarande. — Så har ock
P. H. Malmsten aflidit, i sin kraftiga ålder en af våra
skickligaste och mest frejdade läkare, hvars betydelse
inom både praktikens, det Vetenskapliga skriftställeriets 
och ej minst lärareverksamhetens område högt
uppskattas och säkerligen i långliga tider skall
efterlemna spår. Malmsten var en personlighet, hvars
manliga karakter och utpreglade originalitet gjorde
honom aktad och uppmärksammad. — Af döden har
ock den utmärkte läkaren och sanne menniskovännen
F. A. Cederschiöld skördats. — Bland andra som
bortryckts hafva vi att anteckna f. d. chefen för 
ecklesiastikdepartementet sedermera landshöfdingen öfver
Vestmanlands län Fredrik Otto Silfverstolpe, som i
den höga åldern af 88 år aflidit. Det var icke ringa
förvåning det väckte, då konung Oscar I vid sitt
tillträde till regeringen i konseljen såsom
ecklesiastikminister inkallade en militär, hvars namn då ännu
icke var särdeles kändt. Men en ny liberal regim
skulle nu börja, ehuru den icke blef så särdeles
långvarig, och bland de mer liberale ministrar, med hvilka
han då omgaf sig, var ock Silfverstolpe. Han visade
sig såsom en kraftfull chef för detta departement,
men råkade i en ganska häftig konflikt med
presteståndet, hos hvilket han alldeles icke stod väl i
gunsten. Under fyra års tid omhänderhade likväl
Silfverstolpe detta departement och visade sig under
denna tid väl vuxen de svårigheter, som alltid äro
förenade med denna befattning. Under det märkliga
revolutionsåret 1848, då hela Europa stod i eld och
lågor och då de brusande vågorna till och med ehuru,
svagt förnummos äfven här uppe i norden, skedde
en betydande förändring i rådskammarens
sammansättning, och bland dem, som då afträdde, var äfven
Silfverstolpe. Kort derefter utnämndes han till
landshöfding i Vesterås, hvarest han för sitt nit och sin
redbara karakter var allmänt afhållen. Efter väl
uppnådd pensionsålder tog han 1863 afsked från sin
befattning och har sedan dess lefvat privatmannens
lugna lif, ehuru hans ännu i den sena ålderdomen
bibehållna arbetsförmåga för mångahanda enskilda
och offentliga angelägenheter togs i anspråk. — Ifrån
en menskligt att döma för tidigt bruten verksamluet
har bortgått domprosten i Linköping, f. d.
professoren i Lund Carl Wilhelm Linder, känd icke allenast
såsom en ovanligt framstående prestman och orädd
deltagare i vårt politiska lif, utan äfven såsom 
begåfvad latinsk skald och romarespråkets skicklige
målsman. Linder var en omutligt rättänkande man, utan
fruktad att rent ut säga sin mening, för hvem det
vara månde. Han vinnlade sig ock synnerligen om
skolväsendets utbildning, och särskildt egnade han
sina krafter åt folkskoleväsendets befrämjande, hvars
utveckling han med praktisk blick och lefvande 
intresse följde. — Afliden är ock ordensbiskopen Thor
Frithiof Grafström. Arftagare till ett ädelt
skaldenamn, här Grafström ånyo inskrifvit detsamma i vår
literaturhistoria såsom författare till flera vackra stycken
såsom »sångens framtid»; Frans Mikael Franzén, elegier;
Fjellappen m. fl., af hvilka det sistnämnda af
Svenska Akademien 1860 belönades med dess stora pris,
Grafström hade fin bildning och öppen blick för 
tidsförhållandena, särskildt på det religiösa området, och
hans tilldragande personlighet gjorde honom allmänt
omtyckt och afhållen. — Stockholms stad har mistat
en mångårig och trogen tjenare genom borgmästaren
J. F. Eklunds död. Vid 82 års ålder och sedan
han i 60 år varit i hufvudstadens tjenst nedlade han
sin nötta vandringsstaf. Eklund var under sin
kraftigare ålders dagar använd i en mängd olika uppdrag,
hvilka han med duglighet och pligttrohet utförde. — 
I häradshöfding A. V. Dufva har Sveriges riksbank
mistat en onekligen lika så skicklig som energisk
målsman, och om än meningarna må vara delade om
beskaffenheten af det inflytande, han såsom chef för
riksbanken utöfvade under den svåra perioden i slutet
på 1870-talet, så lärer ingen kunna neka, att banken
i honom egde en lika så energisk som vaksam chef. 
I vårt politiska lif har Dufva på ett betydande om
också icke alltid synligt sätt tagit del. Vald, till
riksdagsman för Stockholms stad i andra kammaren slöt
han sig snart till landtmannapartiet och blef en af 
dess mest sammanhållande krafter. Då imellertid,
Stockholms valmän icke längre ansågo sig böra
retkrytera detta parti med dugliga chefer, föll Dufva
vid valet 1875 igenom, men blef derefter genast vald
af Kristianstads landsting till första kammaren, hvarest
han dock sällan låtit höra sig. — En flitig
medarbetare har den svenska literaturen förlorat genom 
doktor Herman Hofbergs död. Utom en del topografiska
arbeten har han utgifvit ett nyttigt och användbart
svenskt biografiskt handlexikon samt en god samling
svenska folksägner. — Slutligen får i denna dödslista
icke saknas namnet på vår enda verkliga folkskald,
novellförfattaren Pehr Thomasson, hvilken, lemnande
plogen, uteslutande egnade sig åt literär verksamhet.
I en mängd noveller och »pennritningar» har han
med stor kännedom om förhållandena och skarpt
utpreglad uppfattning gifvit skildringar ur vårt folklif,
hvilka just genom sin populära karakter och sin
många gånger verkliga naturtrohet trängt djupt ned
i folkets led och der blifvit lästa och förstådda.

Marcellus.





LITERATURÖFVERSIKT.
Oktober 1882—Oktober 1883.



Då för två år sedan den aktade kritikern, prof.
C. R. Nyblom skref den literära årsöfversikten
för »Nornan», utgjordes denna hufvudsakligen af
en vältalig förklaring af hvarför någon mera betydande
vitter produktion ej vid denna tid hos oss fanns,
hvarför den moderna literaturströmningen ännu ej
nått vårt land. Och i hufvudsak var detsamma
historiska förhållande, som vi hade att konstatera i
förra årets literaturkrönika, blott med den skilnad,
att vissa förposter för den moderna falangen då
redan visat sig. Men då vi nu blicka tillbaka öfver
det senast gångna årets vittra händelser i Sverge, är 
ställningen helt annan. Nu har den nya literära
skolan med svajande fanor och klingande spel dragit
in öfver våra gränser och håller på att med sitt
tyngsta artilleri belägra vår parnass. Det är nu ej
längre en eller annan enstaka stridsman för de
moderna idéerna, som trängt sig in på den klassiska
marken; utan de stå här redan, de nya författarne,
i täta led, fullt vuxna att mäta sina krafter med den
gamla ståndpunktens försvarare. Ja, de sist nämde
hafva till och med redan blifvit bragta till att blott
försvara sig, ej själfva draga angripande framåt. Den 
literära produktionen skötes nämligen hufvudsakligen
af den nyaste tidens målsmän, under det att den
gamla skolan nästan uteslutande inskränker sig till
att genom kritiska uppsatser söka värna de gamla
literära åsikterna.

Striden mellan »realister» och »idealister», mellan
»det unga Sverge» och den vittra ortodoxiens män,
är sålunda nu kommen till fullt utbrott. De skarpa
svärden äro dragna å ömse sidor och huggen falla
täta och tunga.

Såsom anförare för den gamla skolan tro vi oss
kunna beteckna de båda inom vår tidningskritik flitigt
verksamma signaturerna C. D. W. i »Posttidningen»
och A. F. i »Aftonbladet», — medlemmen i svenska
akademien dr Carl David af Wirsén samt literatören
Anders Flodman. Dessa båda män hafva i hela sin
personliga ställning mycket gemensamt; båda stå i
ett afgjordt vänskapligt förhållande till vår lutherska
Statskyrka, som i den förre har en af sina varmaste,
mäst innerligt religiösa anhängare, under det att den
senare ju väsentligen endast af ekonomiska skäl i
sin ungdom förhindrades att direkt träda i denna
kyrkas tjänst; båda äro de äfven genom diktverk i
den gamla skolans stil själfva ansedda författare, men
ha, redan genom sin ställning såsom tidningsmän,
på sista tiden kommit att väsentligen förlägga sin
verksamhet till den literära kritikens område. Och
inom denna strida de båda för samma åsikter, ställa
sig båda värnande mot de unga författarnes angrepp
och försvara hvad som inom vitterheten förr ansetts
för det sköna och enda berättigade och som i lifvet
af gammalt gält för det enda sanna och rätta. De
intaga båda i detta hänseende samma afgjorda 
partiståndpunkt, som kanske ej är fri från en viss däraf
följande ensidighet; båda finna nästan endast fel,
endast hädelser mot allt heligt och sannt, i en 
Kiellands eller en Ibsens senaste alster; och med samma
enighet vända de sig ock mot den gemensamma
fienden i vårt eget land, mot dem, som kunna kallas
»den unga skolan» i vår literatur.

Denna senares anförare äro väl däremot onekligen 
August Strindberg och Anna Charlotte Edgren,
född Leffler — ingendera (allraminst den förstnämde)
någon egentlig fullblodsrealist eller naturalist efter
franskt-danskt mönster, men dock onekligen båda
författarepersonligheter af afgjordt modern karaktär
och med helt andra färger på sina standar, än de
som bäras af de nyssnämda kritikerna.

Att afgöra hvilketdera partiet har rätten på sin
sida, hör ej till en öfversikt, sådan som denna; vi
ha här endast att anteckna det sist förflutna årets
historiska data och fakta på det vittra området. Men
det kan då ej förnekas, att August Strindberg och
fru Edgren för närvarande äro de tongifvande 
författarne för större delen af det literärt intresserade
Sverige.

Den förra har under det år, som förflutit sedan
vi senast skref den literära krönikan i »Nornan»
afslutat det redan däri omnämda historiska verket
»Svenska folket i helg och söken, i krig och fred,
hemma och ute eller ett tusen år af svenska bildningens 
och sedernas historia». Detta arbete slutar
som det börjar, och bär allt igenom mera prägeln af
en tendensiös partiskrift, än af ett med oväldigt lugn
utfördt vetenskapligt verk. Efter dess afslutande har

författaren återvändt till det område, som nog är
hans egentliga, nämligen diktningens, och där firat
lika afgjorda triumfer, som närmast förut tvifvelaktiga
framgångar såsom historiker. Men i ett hänseende
har nog hans historiska författarskap varit honom till
stor nytta och bildar därigenom en naturlig insats i
hans personliga utveckling. Det har nämligen satt
honom i tillfälle att göra de omfattande
kulturhistoriska studier, som han för sin diktning behöfver,
men, anvisad som han är att lefva på sin penna,
troligen ej på annat sätt skulle fått tillfälle till. Han
har sålunda genom nämda historiska arbete och
förstudierna därför förskaffat sig, så att säga, en
materialsamling, en rustkammare, hvarur han sedan kan
hämta stoffet till sin diktning. Ty det är det
egendomliga med August Strindbergs författarskap, att
ehuru han är en nästan ensidigt modernt anlagd
ande, ehuru han nästan saknar allt hvad verklig
historisk blick heter, han ständigt känner behof att kläda
sina idéer i någon viss förfluten tids kostym. Detta
alltifrån hans egendomligt karaktäristiska förstlingsalster 
»Början af Ån Bogsveigs saga», som han under
signaturen Arnkel Ofeg offentliggjorde 1872 i »Vitter
kalender af Upsala-studenter», ända ned till hans
allra sista alster.

De vittra arbeten af Strindberg, som falla inom
den tid, denna öfversikt omfattar, utgöras af
skådespelet »Herr Bengts hustru» och novellsamlingen
»Svenska öden och äfventyr». Det först nämda arbetet,
som första gången uppfördes på nya teatern i Stockholm 
i början af sistlidne december månad, torde
väl, hvad angår författarens andel däri, förskrifva sig
från en något äldre tid; däremot lär han hafva
skrifvit styckena i den anförda novellsamlingen efter
hand, allt som häftena däraf utkommo.

»Herr Bengts hustru» är ett af de bästa 
dramatiska alster, som vår literatur äger, och gjorde
från scenen en gripande verkan. Dess innehåll, som
är rent modernt, behandlande våra dagars brännande
fråga: kvinnans själfständiga ställning i äktenskapet,
kan väl ej i storhet och kraft mäta sig med
författarens äldre ypperliga drama »Mäster Olof», men i
det hela kan stycket på intet sätt betecknas såsom
något steg tillbaka i konstnärlig mognad. Den
hufvudsakliga anmärkning, som man däremot kanske
kunde vara frestad att göra, är endast den ofta
påpekade om bristande historisk sanning. Händelsen
är nämligen förlagd till reformationstiden, men
personerna tänka och handla helt modernt. Men detta
är något, som vidlåder nästan hela Strindbergs
författarskap, och är väl en för dikterna såsom dikter
mindre väsentlig synpunkt.

Bortser man från detta ohistoriska, så framstå
äfven de under detta år utkomna novellerna, uti
cykeln »Svenska öden och äfventyr» såsom i sin art
beundransvärda mästerverk. Det är en fantasirikedom,
en färgglöd, en idéernas originalitet i dessa
teckningar, som rent af är hänförande; och så den
mästerliga, korthuggna stilen, som så förträffligt
lämpar sig för själfva den valda konstformen, 
novellskizzen. Högst står kanske den ypperliga
renässansbilden. »Utveckling», med dess färgrika skildring af
kontrasten»mellan den lefnadsglada, skönhetsdyrkanée
renässansens jublande solskenslif och de unkna 
klostersalarnas asketiska munkväsen, hvars inre sanning
dock till sist blir det i kampen med lifvet och sorgen

beståndande. Strindberg framstår där såsom en 
originel författare af så hög rang, att han på intet sätt
är bunden af någon viss skolas skrankor, utan är
»en man för alla tider».

Detta hindrar dock icke, att han afgjordt tillhör
framstegsmännen i vår vitterhet. Hvad som 
förnämligast karaktäriserar honom såsom en sådan — 
såsom tillhörande samma literära riktning, som
vanligen går under det föga kännetecknande namnet »de
moderna, realisterna» —, det är förutom hela hans
käcka stil och revolutionära lynne det sätt att skjuta
all skuld för människornas fel och olyckor på
samhället, på tiden och de yttre förhållandena, hvilket;
utgör ett af de, enligt vårt förmenande, mindre 
berömvärda dragen hos denna riktning -— och som till
en stor del hos honom återfinnes.

Bestämmer man i öfverensstämmelse härmed den
moderna vitterhetsskolans särskiljande karaktär,
såsom liggande däri, att denna literatur framför allt
sysslar med sociala frågor, så utgör fru Edgren's,
utveckling såsom författarinna en lefvande illustration
till literaturens nyaste historia.

Då hon på våren för ett år sedan utsände första
delen af sina novellistiska bilder »Ur lifvet», visste
man i allmänhet ej af, att hon förut skrifvit något.
Men nu har så småningom den anonymitet, hvarunder 
hon i sitt föregående författarskap dolt sig,
blifvit röjd, liksom i innevarande oktober månad en
del af hennes äldre dramatiska alster utkommit med
hennes eget namn på titelbladet. Vi veta sålunda
nu, att det är omkring femton år sedan hennes första
literära debut, med »Händelsevis» af Carlot, en
novellsamling innehållande tre berättelser (1869). Förutom
en hel del noveller, skizzer och blandade uppsatser
i olika tidningar och tidskrifter hade hon, till dess
hennes ofvannämda, epokgörande novellsamling
utkom 1882, redan ganska flitigt sysselsatt sig med
dramatiskt författarskap: två-akts-skådespelet
»Skådespelerskan» 1873; två-akts-komedien »Under toffeln»,
signerad Alrun Leifson, och »Pastorsadjunkten»,
skådespel i tre akter, båda 1876; samt tre-akts-stycket
Elfvan 1880. Dessa dramatiska arbeten hafva nu i
oktober 1883 publicerats, förutom »Pastorsadjunkten»;
och jämföra vi dem med författarinnans nyaste alster,
så se vi, huru hon så småningom allt mer arbetar
sig fram från det förra literaturskedets sätt att skildra
enskilda situationer och individuella karaktärer till att
allt mer och mer gifva sig in på de sociala
nutidsfrågornas moderna område. I »Skådespelerskan» hade
hon valt ett sådant där motiv af den gamla sorten,
skildring af en betydande individ såsom sådan; uti
»Elfvan» hade hon redan så att säga kommit på
gränsen till de moderna problemen, utan att taga
steget fullt ut öfver den, i det att hufvudpersonen
däri ännu har så mycket af individuell
egendomlighet hos sig, att det mera blir hennes privata
äktenskapshistoria, som förtäljes, än en sida af det
moderna äktenskapet öfver hufvud. Samtidigt
genomgick hennes stil en motsvarande utveckling, från det
gammaldags romanspråket uti de älsta berättelserna
till ett modernt, efter enkel naturlighet sträfvande
uttryckssätt, hvari hon nästan fullständigt lyckats uti
»Elfvan».

Kom så med våren 1882 novellsamlingen »Ur
lifvet», och därmed står hon helt och hållet på
nutidens botten. Sociala frågor »stälda under debatt»,
modernt realistiskt språk, oeh så dessutom den
förkärlek för olycklig utgång af berättelserna, som är
ett så utmärkande drag i den modernaste diktningen.

Ett år efter den första samlingen utkom nu i
våras andra delen af hennes »Ur lifvet», men gjorde
på långt när ej samma lycka som den första; och
detta berodde nog ej blott på publikens ökade
anspråk, utan äfven på berättelsernas egen art. Det
var något mer forceradt, något mer hänsynslöst i
dessa nya noveller, än i de, med hvilka hon först
eröfrade sig ett ansadt författarenamn. Särskildt stötte
man sig på berättelsen »Aurore Bunge» med dess
brutala skildring af en bildad kvinnas kärlekshistoria;
och det kan då vara kännetecknande nog, att denna
berättelse redan lär ha varit färdig vid den första
samlingens utgifvande, men ej i den influtit, därför
att författarinnan först, när hon hade ett redan
vunnet namn att trygga sig till, vågade lemna den
i allmänhetens händer. Dock står den längsta
berättelsen i nämda andra samling, äktenskapshistorien
»I krig med samhället», fullt au niveau med det
bästa, som fru Edgren någonsin alstrat, och
förtjänar ej de hårda tillvitelser för anti-äktenskapliga
och därmed omoraliska tendenser, hvarför den
utsatts, af den stränge C. D. W.

Redan före sist nämda novellsamling hade fru
Edgren offentliggjort en enskild berättelse, som i sin
art är mästerlig, nämligen »Gusten får pastoratet», som
stod i kalendern »Svea» förra julen, — en från
moderna tendensteorier alldeles fri skildring ur
hvardagslifvet, rik på de finaste karaktäristiker och lifvet
aflockade smådrag.

Samtidigt med denna öfversikts läggande under 
pressen har hon slutligen skänkt vår dramatiska
literatur en värdefull ny tillökning med treaktsskådespelet 
»Sanna Kvinnor», — ett snillrikt inlägg i våra
dagars stående hufvudspörjsmål, den redan ofvan
omnämda äktenskapsfrågan. Det nya i detta stycke 
består uti ett kraftigt betonande af kvinnornas
medbrottslighet i männens fel och osedlighet. Såsom
sceniskt konstverk lemnär stycket måhända ett och
annat öfrigt att önska, men hvad dess praktiska
tendens angår är denna i hög grad värd
uppmärksammande. Såsom ett egendomligt faktum,
kännetecknande för publikens ställning till de moderna
diktverken, förtjänar att anmärkas, att blott en enda af
hufvudstadstidningarna i sina yttranden om stycket
röjt en aning om dess verkliga tendens, under det
de andra enhälligt fattat dess satir såsom riktad
ensidigt mot männen.

***

Vända vi oss från dessa båda representativa
författare till den öfriga under året utkomna literaturen,
och då först till den berättande prosadikten,
så besannas def ofvan fälda påståendet, att det icke
blott är en eller annan enskild författare, som bär
ett afgjordt modernt tycke, utan att »realisterna»
rycka fram i täta led. Vid sidan af en August
Strindberg och en fru Edgren står nämligen en hel skara
unga författare, som hufvudsakligen gå samma väg
som de.

Mäst prononcerad literär vänster-ställning intager
väl onekligen Gustaf af Geijerstam, en af de yngste
och käckaste bland de unga. Han debuterade som
bekant i fjol med berättelsesamlingen »Gråkalt»; och,
förutom en hel del literära karaktäristiker och
studier, som stått införda, i vår periodiska pressarnen
som inom kort lär utkomma äfven i bokform, har
han nu medhunnit en ny samling berättelser, som
hängifvit titeln »Strömoln». I konstnärligt hänseende
betecknar, denna senare samling onekligen ett
framsteg; men hvad däremot innehållet, de däri uttalade
åsikterna, angår, så utgöra de ett så djärft framsteg
i radikal vensterriktning, att flertalet af vår allmänhet
nog känner sig vida mindre tilltalad af dessa nya
berättelser, än af den äldre samlingen, hvari man ej
mötte ett så ohöljdt förnekande af allt hvad
äktenskap heter liksom heller ej så elaka angrepp mot
alla de åtminstone hittills befintliga religiösa formerna,
som uti dessa sista alster af G. af G:s penna.

En långt mera moderat ställning intager en
annan ung författare, som under året hört till de mäst
produktiva, nämligen Georg Nordensvan. Ej blott
genom sina skönliterära alster, utan äfven framför allt
genom sina i en del tidningar införda literärt kritiska
uppsatser, intager han en medlande hållning mellan,
det gamla och de nya åsikterna, förebrående de
radikala nyhetsmännen deras ensidighet i åsikter och
ämnesval. Ett godt exempel på, huru en dylik
medlande ställning verkligen kan genomföras i dikten,
lemnar förf:s egna alster, den i slutet på förra året
utkomna romanen »I harnesk» och berättelsesamlingen
»Penseldrag», som i våras offentliggjordes. Af dessa
är det förra arbetet kanske den bästa roman, som
på det sista årtiondet skrifvits i vårt land, — rik på
fantasi och känsla och med goda karaktärsteckningar.
Stilen är icke korthuggen såsom den Strindbergska,
lika litet som tonen är så lugnt objektivt berättande
som hos fru Edgren, utan det är något varmt,
personligt deltagande i det hela, som gör en något
bredare, något mera bildrik och ordrik stil naturlig.
Samlingen »Penseldrag» är på långt när ej af så stor
betydelse, som denna roman; den utgöres till en stor
del af plockgods, af flyktigt utkastade skizzer, af
mycket olika halt och innehåll; dock vittna äfven
dessa »spånor från den konstnärliga verkstaden» om
en fantasirik, känslig skaldenatur, som för flertalet af
läsare blir allt mer sympatisk, ju närmare man lär
känna honom.                          •

Af ännu mindre modernt realistiskt tycke är
den unga författarinna, som för halftannat år sedan
under signaturen M. R—s väckte ett välförtjänt
uppseende med romanen »Marianne». Fröken Mathilda
Roos, som nu afkastat anonymiteten, har under det
skede, som denna öfversikt omfattar, publicerat tvänne
nya romaner, »Höststormar», som stått införd i
Stockholms Dagblads följetong, samt »Vårstormar», som
utkommit i bokform. Ingendera af dessa motsvarar
dock fullt de förhoppningar, som hennes debut väckte;
stilen är något gammaldags, med sina emellanåt
konstlade uttryck och sin metod, att beskrifva i stället
för att låta personerna själfva genom handling
karaktärisera sig; och tendensen i alla hennes arbeten
innebär något af hufvudstadsbons öfverdrifna
idyllsvärmeri för landtlifvet. Men det finnes hos denna
unga författarinna mycket af hvad en dansk
psykolog kallat »mulighedsværdier». Hennes varma fantasi
och hennes goda iakttagelseförmåga kunna af henne
en gång göra en framstående författare, om hon
förvärfvar den därför erforderliga personliga och
konstnärliga mognaden.

En på samma sätt mer lofvande, än ännu fullt
utbildad författaretalang är fröken Amalia Fahlstedt,
hvars berättelser, med den något konstiga titeln
»I Flygten», innebära mycket vackra löften för
framtiden; ja, den sista af dem, skizzen »Den lånta fracken»,
är redan ett litet ypperligt stycke, som inom
sin anspråkslösare diktart intager en framstående plats.

Däremot förefaller Augusta Braunerhjelm, förf.
till ett häfte novellistiska bilder ur det Italienska
lifvet, som offentliggjorts under titeln »Studier efter
naturen», mera i fulla besittningen af sin konstnärliga
kraft. Hon är äfven till åren något äldre än de
båda senast omordade unga författarinnorna.
Hennes noveller äro hållna i en ypperlig stil och äro i
det hela högst aktningsvärda alster, om deras
innehåll också ej är så synnerligt fàetydande.

Om sålunda dessa noveller mera hafva värde i
formelt konstnärligt afseende än genom själfva stoffet,
så är däremot förhållandet alldeles omvändt med
kvasi-romanen »En man öfver bord» af pseudonymen
Horatio, hvarom en bland vårt lands förnämsta 
kännare af den samtida nordiska tankeskatten, signaturen
L. H. Å. yttrat, att »få arbeten i vår nyaste literatur
skänka läsaren så mycken behållning som denna
skrift». Berättelsen utgöres af en i formelt hänseende
ganska bristfällig, men genom tankerikedomen i
innehållet intresseväckande skildring af en verklig
händelse, nämligen en ung, begåfvad och i yttre
hänseende lyckligt lottad Upsala-students själfmord i
början af 1860-talet, och af de motiv, de inre strider 
och lidanden, som drifvit denne till den sorgliga
handlingen, hvarvid förf. får tillfälle att känneteckna
ett  stort antal olika riktningar i dåtidens andliga lif
här i norden. Boken får härigenom ett ej ringa
kulturhistoriskt värde, liksom den ock dessutom lemnar
våra dagars människor ej så litet af tankeferment och
af maning till allvarlig själfpröfning. Nämna vi så
till sist äfven A. G. Virgir's »Gertrud eller
sköldmön», episk romantisk dikt från Gustaf Wasas dagar,
så ha vi något så när gått igenom hvad af årets
berättande diktning synts upptecknaren af dessa rader
mera anmärkningsvärdt. Men åtskilligt annat torde
nog förtjäna åtminstone ett omnämnande i
förbigående, såsom Mathilda Lönnberg's ganska väl hållna
berättelse »Onkel Casimirs hem», August Bondeson's
naturtrogna, friska skildring ur folklifvet, »Hallings
Anna», och N. P. Ödman's liknande skildring ur den
s. k. herreklassens lif »I prestgården»; vidare Richard
Gustafsons täcka sagor, hvaraf till förra julen utkom
en fjärde samling, samt signaturen Chicot's hurtiga
»Nya humoresker och skizzer». Mångskrifvaren J. O.
Åberg, som öfverhufvud, taget utsänder i
bokmarknaden ett par populära historiskt-romantiska berättelser
i veckan, borde kanske heller ej förglömmas, då han
troligen har en stor publik, på hvilken hans
skriftställeri ej är utan sitt riktiga inflytande; under
sådana förhållanden är det ju glädjande, att hans,
arbeten, ehuru väl ej af stort konstnärligt värde, dock
äro af hyggligt innehåll och på intet sätt kunna
rubriceras under den dåliga folkliteraturen. — Då vi
ej åsyfta detaljfullständighet, utan endast att gifva en
något så när trogen totalbild af de literära 
händelserna, tro vi oss kunna härmed lemna den episka
diktarten och öfvergå till den, som i afseende på
intresse hos våra dagars stora allmänhet intager platsen
närmast därefter.


Inom dramats område har också ett nyvaknadt
lif under detta år kommit på ett högst glädjande sätt
i dagen.

Fru Edgren's och August Strindberg's hithörande
arbeten hafva vi redan omnämt. Närmast beslägtade
med den förras dramatiska författareskap förefaller
oss fru Alfhild Agrell's, signaturen Thyra's,
»Dramatiska arbeten», hvaraf under året ett band utkommit
omfattande dramerna »Räddad», »Hvarför» och »En
hufvudsak».  Alla tre dessa, stycken tillhöra, så att
säga, äktenskapsliteraturen. Mäst betydande är väl
det första, hvilket i sistlidne december uppfördes på.
Dramatiska teatern i Stockholm och från scenen
gjorde ett djupt gripande intryck. Ämnet är
hufvudsakligen det samma som i »Sanna kvinnor», ehuru
skulden för olyckorna i äktenskapet här mera skjutes
på männen, och författarinnan nästan tyckes hafva
förbisett vidden af det brott, som den unga hustrun
ådragit sig genom att gå och tiga hela denna tid, då
hennes man sjunker allt djupare. Liksom i fru
Edgrens stycke är slutintrycket ytterst plågsamt, men
det vidriga ligger här kanske mer i vissa yttre
arrangementer, än såsom hos fru Edgren i personernas
inre. I rent dramatiskt hänseende tyckes oss dock
»Räddad» öfverlägsen alla fru Edgrens arbeten; det
är i detta stycke mera handling, mera spänning,
mindre diskussion. Äfven de båda andra dramatiska
alsterna af fru Agrell äro förtjänta af
uppmärksammande; särskildt påpeka vi såsom en väl utförd
scenisk karaktärsteckning Siri uti »En hufvudsak».

Ett äktenskapsdrama är äfven Oscars Wijkander's
s. k. »komedi» »Bertha Malm», som i februari
uppfördes på Dramatiska teatern, men så väl hela 
motivet, hvilket rör sig omkring ett tvegifte, som
upplösningen, hvilken fast mer grundar sig på respekt
för vigseln, än på de moderna åsikterna om
äktenskapets inre helgd, erinrar mera om de franska
äktenskapsdramerna än om Ibsen's och de öfriga
nordiska författarnes sätt att behandla dylika ämnen.
I formelt konstnärligt hänseende, liksom äfven i
karaktärsteckningen, har stycket emellertid mycket stora
förtjänster och är en rätt värdefull insats i vår
inhemska dramatik. Det förtjänar särskildt
uppmärksammande såsom ett bevis för, huru äfven de äldre
författarne söka ansluta sig till ett modernare
skrifsätt och en nyare tids åskådning.

Om genom innehållet Wijkanders stycke
erinrar om franska förebilder, så gäller det samma i
afseende på den rent af mästerliga sceniska tekniken
i Harald Molander's revolutionsskådespel »Furstinnan
Gogol», som hämtar sitt ämne från den samtida
nihilismen i Ryssland och rör sig omkring ett
mordattentat mot zaren. Arbetet är rikt på spännande
handling och effektfulla dramatiska situationer samt
är uppburet af stora känslor; men det saknar, enligt
anmälarens förmenande, i någon mån djup i
karaktärsteckningen och motiveringen af handlingens
förlopp. Det röjer dock alltigenom en för dramatiskt
författarskap, särskildt här i Sverge, högst ovanlig
begåfning, hvarmed i specifikt sceniskt tekniskt
hänseende ingen af våra andra svenska författare kan
jämföras. Författaren hade för ett år sedan debuterat
med den sceniska situationsbilden »Rococo», ett litet
ytterst fint stycke i sin art, och det är glädjande att
vid hans sista arbete nu kunna konstatera ett afgjordt
framsteg, innebärande de största förhoppningar för
framtiden.


Till sist återstår oss bland årets dramatiska skörd
endast A. H. Ölander's, »Skatten i Jumafjellet», som
må anses nog karaktäriserad genom den konstart,
hvartill författaren själf hänför sitt arbete, nämligen:
»dramatisk skildring på vers».

Vända vi oss därefter till lyriken, så märkes
inom denna diktart minst det omslag till en ny stil,
som vi spåra inom poesiens öfriga områden; och
detta har väl sin naturliga förklaring däri, att denna
nya stil är så föga lyrisk, dess målsmän därför så
föga egna sig åt skaldekonsten i inskränkt bemärkelse.

Den nya skolans härförare hos oss, August
Strindberg, lär dock redan ha en diktsamling färdig,
som väntas i bokhandeln samtidigt med denna
årgång af »Nornan», och som att döma efter de prof
på dess innehåll, som stått införda i »Ur dagens
krönika» är i hög grad af modern realistisk art. Den
diktsamlingen torde sålunda komma att på fullt
allvar införa realismen inom vår lyrik — om detta
måhända ej bör anses redan gjordt af A. U. Bååth,
hvilken i detta sammanhang af oss ej blifvit nämd
»primo loco» blott därför, att han under året ej
utgifvit någon diktsamling; men då och då har han
dock låtit höra af sig genom enskilda dikter, oftast
af gedigen halt (såsom det enkla, gripande lilla
poemet: »Syskon»). Likaså har Snoilsky skänkt oss
en och annan dikt af stort värde.

Främst bland förra julens diktsamlingar förtjäna
naturligen Viktor Rydberg's »Dikter» att nämnas, hvilka
dock redan förut till större delen voro så allmänt
kända, att ett närmare karaktäriserande af dem är
öfverflödigt. En skald med nutidslynne är Rydberg ju
onekligen, men realist är han däremot på intet sätt,
åtminstone ej inom lyriken, hvilken diktart för öfrigt
ej förefaller oss varå den för honom egentliga; han
är därför för mycket reflekterad, för litet omedelbar.

De öfrige representanterna för lyriken tillåter
utrymmet oss endast att uppräkna; denna diktart har
också jämförelsevis, så ringa betydelse för vår tids
publik, att i en så kortfattad öfversikt som denna ett
dylikt sätt att gå till väga torde vara tillåtet. Bland
förut allmänt kände författare nämna vi då den gamle
C. J. Bergman, som anspråkslöst kallar sin vackra
samling »Skaldeförsök»; Henrik Hallbäck, som utgifvit
ett band »Minnen frän Södern», vers och prosa; Lotten
von Kræmer som samlat en stör volym »Nya dikter»;
samt Frithiof Holmgren, hvars samling
»Tillfällighetsdikter» innehåller oratoriska skaldestycken, utmärkta
af en egendomlig, trohjärtad manlig kraft. Bland
yngre skalders arbeten erinra vi om »Christer Swahn's»
svärmiskt reflekterande själfbetraktelser, hvilka
emellanåt erinra i smått, om hvad Victor Hugo's dikter
äro i stort; om K. A. Melin's vackra romanssamling
»Humleplockningen»; om Josef Rosenius' »Dikter» med
ett visst modernt tycke; och om Jakob Bonggren's
något omogna »Förstlingar». — Den religiösa dikten
har fått tvänne rätt värdefulla tillökningar i fröken
Alcyone Adlersparre's mera individuelt hållna »Religiösa
sånger» och i Th. Strömberg's psalmartade »Andliga
sånger för den enskilda andakten».

På gränsen mellan skönliteraturen och
den prosaiska verklighetsskildringen stå en del alster,
som genom sin form måste anses tillhöra den förra,
men annars ej egentligen innehålla poetiska skapelser,
utan utgöra skildringar af verkligheten från vårt eget
eller främmande land. Dit hafva vi först och främst
att hänföra Oscar Levertin's skildringar »Från
Rivieran», hvari inrymmes äfven ett par rent skönliterära
stycken, tvänne novellskizzer, hvilka röja en mycket
lofvande talang, liksom äfven de mera direkt efter
verkligheten utförda teckningarna särskildt i stilistiskt
hänseende äro ypperliga, om också innehållet
hvarken är så synnerligt nytt eller öfver hufvud
betydande. Till samma literaturart hör äfven fru Agrell's
»Bilder från Italien», lätt utkastade reseskizzer, hvilka
förut stått införda i en tidning, och bära spår af
denna ursprungliga efemära bestämmelse, men vittna
om en god iakttagelseförmåga och eii poetiskt alstrande
fantasi. Men dylika bilder från södern äro ju ytterst
vanliga i den nordiska literaturen; däremot är det
mera ovanligt, att man tager ränseln på ryggen och
käppen i hand för att ströfva omkring i vårt eget
lands bygder och bland vårt eget folk, för att sedan
berätta hvad man sett och hört. Detta har dock
G. A. Aldén gjort, och frukten af hans »vandringar
och forskningar i Småland» har blifvit ett mycket
intressant häfte, som blott skämmes af den något sökta
titeln »I Getapulien», — friska, omedelbara
skildringar af land och folk, af landsbygdens lif i
nutiden och dess minnen från gångna tider. — 

Men därmed äro vi så på gränsen af den rena
prosans område, att vi nu taga steget fullt ut,
lemnande skönliteraturen bakom oss.

Om den vetenskapliga eller halfvetenskapliga
literaturen måste vi yttra oss med ännu större
korthet, än i det föregående, och dröja blott vid ett och
annat arbete af så allmänt intresse, att det trängt
äfven utanför de egentliga fackmännens läsekrets.

Inom »vetenskapernas vetenskap», filosofien,
har under året inga epokgörande nya verk sett 
dagen, men däremot tvänne högst viktiga äldre hit
hörande arbeten räddats undan manüskriptsamlingarnas
dam och i bokform skänkts åt offentligheten. Dit
hör prof. Axel Nyblæus' fortsatta verksamhet för
utgifvande af Samuel Grubbe's »Filosofiska skrifter i
urval», hvari han fått en nitisk och skicklig
medhjelpare i docenten Reinhold Geijer.  Under året hafva
utkommit Grubbe's arbeten i ontologi och
fenomenologi, hvarjämte, då detta skrifves, hans högst
värdefulla och inom vår literatur nästan ensamstående
ästetik är under tryckning. — Den andra hithörande
märkliga literära företeelsen är Christofer Jacob
Boström's »Skrifter», hvaraf första delen, omfattande
äfven ett par förut otryckta arbeten af den store 
tänkaren, utgifvits af hans lärjunge docenten H. Edfeldt.
Denna första del inledes med en vetenskaplig
afhandling af utgifvaren »Om den boströmska' filosofiens
förhållande till de historiskt gifna filosofiska systemer,
som äro hennes förutsättningar»; hvaremot man 
saknar den biografi öfver Boström, som man kanske i
stället väntat finna på denna plats, och som det nu
vore på tiden att teckna, innan de personliga
minnena och traditionerna från hans dagar helt och
hållet bleknat eller dött.

Inom statshistorien anteckna vi den nu
bortgångne veteranens bland de svenska historieforskarne
Anders Fryxell's posthuma »Bidrag till Sveriges
historia efter 1772»; den vetenskapligt samvetsgranne
S. F. Hammarstrand's värdefulla »Romerska rikets
författningshistoria från Augustus», hvaraf ett första häfte
utkommit, samt Otto Sjögren's intressanta historiska
karaktärsbild »Johan Reinhold Patkul» och Hans 


Hildebrand's historiska studier »Från äldre tider», hvilka
dock delvis gå in på kulturhistoriens område. Till
detta kunna vi väl räkna de memoirartade arbetena
C. F. Ridderstad's »Regnbågen» och Oscar Wijkander's
»Ur minnet och dagboken»; Johannes Sandblad's »Gömda
Blad», kulturbilder från Vestergötland, och R. 
Bergström's »Svenska Bilder» ur odlingshistorien.

Såsom bidrag till vår literaturhistoria må i
främsta rummet räknas den vid Tegnérs-jubiliet af
Elof Tegnér utgifna samlingen »Ur Esaias Tegnér's
papper» innehållande förträffligt ordnade och flitigt
kommenterade bref till den store skalden. Af den
öfriga Tegnér-literatur, som vid samma tillfälle såg
dagen, anteckna vi endast prof. Gustaf Ljunggren's
afhandling om »Svea» och prof. Albert Lysander's
minnestal öfver Tegnér. — Äfven Geijer's minne har
under året firat ett jubileum, hvarifrån kvarstår såsom
literärt minnesmärke prof. Sigurd Ribbing's tankedigra
åminnelsetal inför Värmlands nation i Upsala. — En
värdefull insats i vår dramatiks historia bildar Carl
Silfverstolpe's arbete om »Svenska teaterns äldsta öden»,
hvilket beklagligen utgafs endast i ett fåtal exemplar.
— »Gluntarnes» historia» har skrifvits af deras
författare själf såsom inledning till den nya upplaga af
dessa odödliga Upsala-sånger, hvilken influtit i
Gunnar Wennerberg's Samlade skrifter. — Till den nyaste
literaturhistorien har lemnats ej värdelösa bidrag
genom P. Staaff's brochyr »Det nya Riket och dess
författare», innehållande bl. a. den hittills utförligaste
redogörelsen för de yttre data och fakta i August
Strindbergs lif, likaså genom Georg Nordensvan's i
»Ny Svensk Tidskrift» införda »Ströftåg i vår unga
literatur» och Fritz Krook's literaturhistoriska uppsats
»I brytningstiden» uti »Ur dagens krönika». — Till
literaturhistorien torde äfven kunna hänföras August 
Bondeson's i trohet mot folktonen liksom i hela den
berättande stilen mönstergilla samling »Svenska 
Folksagor». — På sätt och vis kan man väl också till
detta område räkna L. H. Åberg's nya arbete i 
Äktenskapsfrågan, enär det delvis grundar sig på studier
af Ibsen's familjedramer. Det utgör den bästa
redogörelse för äktenskapets teori, som vår literatur äger,
och förtjänar att finna uppmärksamma läsare särskildt
i en tid sådan som denna, då de gamla sedligæ
formerna för förhållandet mellan man och kvinna
angripas från så många håll, och då ofta det yngre
slägtets författare bjuda, i stället för hvad de rifvit
ned, antingen ingenting alls eller ock mer eller 
mindre hållningslösa godtyckshistorier, som i detta
hänseende sannerligen äro »stenar i stället för bröd».
Författaren till denna skrift lemnar däremot
visserligen den gamla yttre auktoritetstrons botten, men
har i en högre världsåsikt en ny fast mark att bygga på.

Af populariserande arbeten nämna vi i
första rummet de i ordboksform uppstälda, hvaribland
hedersplatsen tillkommer den fortfarande under
utgifning varande »Nordisk Familjebok»; ett mera ytligt
bokhandelsföretag är däremot E. H. Hagdahl's
rådgifvare i hvardagslifvet »Fråga mig om allting»; och
K. P. Arnoldson's äfven detta år fortsatta — »Folkets
bok» antager allt mer formen af en partiskrift, ett
organ för »unitarierna» eller »sanningssökarne». — Bland
andra skrifter, som hafva till uppgift att sprida
vetenskapens resultat bland den stora allmänheten,
förtjänar L. H. Åberg's väl genomförda, framställning
af »Den boströmska världsåsikten i sina grunddrag» ett
hedersomnämnande. I sin art är äfven Anton
Santeson's naturhistoriska skildringar från utflykter i skog
och mark, »De fyra årstiderna», värdt ett varmt
erkännande.

Den religiösa literaturen tillhör tvänne vidt
skilda riktningar. Å ena sidan stå författare som bygga
på den grund, som af gammalt är lagd — aktningsvärdt 
representerade af sådana det andliga föredragets 
mästare och varma kristna som W. Rudin,
författare till predikosamlingen »Evighetsvinkar», och
Pontus Wikner, som under detta år utgifvit sina
»Predikningar från åren 1879—1881».  Den motsatta
riktningen representeras till större delen af öfversättningar, 
såsom t. ex. John Chadevick's »Bibeln i våra
dagar» — arbeten, som måhända äro egnade att
föra bildningen framåt, men som helt visst störta
mången öfver från hvad dessa författare anse för
vantro, till en i grunden ännu skadligare otro.

Till sist vända vi oss till tidskriftsliteraturen.
Denna har liksom den närbeslägtade skönliteraturen
under året haft, tyckes det, ett ganska kraftigt lif.
De gamla tidskrifterna ha fortsatt och vunnit ökad
läsekrets; en af dem, »Tidskrift för hemmet», har med
detta års ingång kunnat fira sitt 25-årsjubileum, men
här, utan att själf på något sätt pråla med egen
förtjänst, tyst gått sin väg framåt, följd af sina läsares
vördnadsfulla tacksamhet för denna långa följd af
oegennyttigt arbete för den svenska kvinnans
bildning. Och vid sidan af de gamla ha nya
periodiska organ vuxit upp — såsom den hufvudsakligen
apologetiska »Tidskrift för kristlig tro och bildning»,
utgifven af prof. K. H. Gez. von Schéele och lektor
U. L. Ullman, ett i hög grad beaktansvärdt inlägg
i diskussionen af de religiösa tidsfrågorna och
utmärkt af tolerans mot olika tänkande samt allvar
och grundlighet i egna åsikter. Bland
anmärkningsvärda nyheter på tidskrifternas område nämna vi den
af doc. Adolf Noreen under medverkan
hufvudsakligen af Upsala universitets yngre vetenskapliga
krafter utgifna tidningen för vetenskaplig kritik och
universitetsangelägenheter »Nordisk revy», samt den
på nya uppslag i uppfostringsfrågor rika pedagogiska
tidskriften »Verdandi», utgifven af Lars Hökerberg och
den på undervisningsteoriernas område redan förut
kände och ansedde signaturen »Uffe».

Och därmed ha vi, så godt vi kunnat, lemnat
en åtminstone antydande öfversikt af de literära
företeelserna i vårt land under det senast gångna året.
Det totalintryck, som upptecknaren själf fått och som
han gärna velat meddela äfven åt sina läsare, är det
af ett på skönliterära området nyvaknadt lif, som
väl i en eller annan af sina företeelser visar
omogenhet, men som i det hela röjer ungdomlig kraft
och därför ingifver goda framtidsförhoppningar; och
på andra fält ett lugnt fortgående i samma banor,
som hittills brutits. Vår literaturs vänner tyckas
därför med tillfredsställelse kunna blicka tillbaka på
den senast förflutna tiden och tillropa den kommande
ett förhoppningsfullt »Excelsior».

Upsala i oktober 1883.

