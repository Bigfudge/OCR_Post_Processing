I Sverige.

Ett par blad ur EGRON LUNDGRENS anteckningar Ur den rikliga manuskriptsamling, Egron Lundgren
efterlemnat och som eges af Kgl. biblioteket, har jag utvalt
följande små skizzer från författarens hemland. De meddelas här
efter det af Egron Lundgren renskrifna exemplaret. Koncept
dertill finnes äfven bland hans papper. Jag behöfver ej påpeka
hur karakteristiska för konstnären dessa skizzer äro, såväl hvad
de deri framlagda åsigterna som hvad det lätta, älskvärda
framställningssättet vidkommer.

Ett större urval af Egron Lundgrens hittills otryckta
anteckningar torde inom ej allt för lång tid utkomma från trycket..




DrottningholmOdateradt, skrifvet sommaren 1873.  G--g N..

Det är midt i sommaren och jag är just
återkommen från Italien. Har funnit min gamla
bostad på Brunkeberg men till sommarnöje
äfven skaffat mig rum på Drottningholm.

Färden hit ut med ångbåten tyckes mig icke vara
för lång utan är merendels rätt angenäm. Mälaren 
visserligen litet enformig och fast Stockholm icke är något
Venedig, har dess belägenhet dock sitt egna behag.
Men nog skulle jag ändå vilja kasta deromkring här
och der några sådana alpkedjor med hvita toppar,
som kring Lago di Como, eller i brist deraf ett par
norska Fjæld med brusande vattenfall och på passande
afstånd ett eller par eldsprutande berg -- landskapet
skulle derigenom vinna och blifva lifligare.

Emellertid måste man låta sig nöja med hvad
Mosebacke, Strömparterren eller Hasselbacken ha att
bjuda; allt i sin egendomliga stockholmsstil med
ackompagnement af kaffe och konjak, cigarrer, notställare
och musik, allt som det tycks en gerna sökt
vederkvickelse för dem som icke stå ut med landtlifvets
och sommarnöjenas mera enformiga vedermöda och
ansträngningar. I allt käns det ungefär som vaggades
man sakta i en båt på tidens stora flod, utan att
synnerligt märka sig tilltaga i ålder och visdom, utan
att känna hur man mognar i kapp med potatisen.

Sålunda går dagen stilla och beskedligt och utan
fjesk, så att man väl kan hinna vända tankarne hvart
man behagar, och så nyligen kommen från Italien,
måste jag bekänna mig icke sällan vända dem ditåt
och att jag har minnena derifrån nästan klarare än
mycket af hvad jag har omkring mig här.

Likväl är det mig tillräckligt klart att jag bor hos
grosshandlar Rogh i 'långa raden', ett stycke från
ångbåtarnes landningsbrygga, slottet och parken, hvars
alla anläggningar, alléer, kanaler, bänkar, trappor,
dammar, vattenkonster, svanar och bronsbilder -- med
ett ord både löst och fast jag tills vidare tycker mig
rå om, men naturligtvis icke längre än till dess de
kungliga komma och sätta sig ner i slottsrummen,
hvilket väntas ske innan kort.

Hela parken är under tiden mycket tyst. Långt
bort i perspektiv ser jag nog några trädgårdskäringar 
gå och kratta i alléerna men utan att derför göra
mig något omak och icke heller tillskynda mig
hvarken marmornymferna eller filosoferna det minsta
förfång. I somliga hänseenden kan jag sålunda på
Drottningholm tycka mig vara som på en obebodd ö. Jag
säger detta icke med ledsnad. Lugn och stillhet
passar ju bra, när man är road af att drömma vaken
hela långa dagen och detta är för närvarande just
min angenämaste, snart sagdt angelägnaste och mest
ansträngande sysselsättning.

Men neka kan jag icke att mycket nu mera
förekommer mig liksom främmande hemma. Mitt
långvariga vistande utrikes har säkert största skulden i
detta och att tankegångarne derunder småningom
(blifvit) så införlifvade med skön konst, att inbillningen allt
för gerna vänder sig till sådana vägar som föga passa
en nordbo, jag menar en som bor i norden. Den
som länge lifnärt sig med den föda som fins i skön
konst, kan nemligen lättare än man tror komma att
känna en slags hungersnöd i omgifningar allt för
konsttomma. Huru detta käns vet ingen förr än han fått
smaka det, men jag kan säga att under sådana
förhållanden det icke smakar illa, om man har några
inlagda saker att tillgå för att koka soppa på och det
är derför icke så sällan som det roar mig att sålunda
koka af hvad jag har kvar.

-- -- --

En vacker morgon hade jag det nöjet att få
emottaga mina resande vänner från Småland. Det
var första gången som de sågo Drottningholm och med
hvilken förtjusning kan nog tänkas. -- -- -- Slottets
präktiga läge beundrades med förtjusning och liknades
af någon i sällskapet vid en drottning speglande sig
i Mälaren, under det att patron sjelf ganska riktigt
utpekade att hela byggnaden utan tvifvel undergått en
strykande reparation, så att kalkrappningen var snygg 

och ren, koppartaket väl underhållet och förmodligen
också skorstenarne alla sotade; till och med Neptunus
nere på stranden syntes i godt stånd och liksom
nypolerad. Trappor och balustrader och allt det yttre
synades sålunda med stor belåtenhet, men vid inträdet
i den storståtliga slottstrappan slogos mina vänner med
verklig häpnad vid att skåda de groflemmade
marmorstatyerna, väggmålningarna af Johan Sylvius,
bysterna i nischerna, gipsgirlanderna, kolonner, gesimser,
piedestaler och slipade pilastrar.

Vi insläpptes derefter i de kungliga rummen och
på dess bonade, hala och slippriga golf, och sedan
fönstergardinerna öppnats började vi betrakta allt
liksom andaktsfullt. Det var granna ljuskronor och speglar,
stolar och taburetter, förgylda ramar, fernissade
oljefärgstaflor och annat gammalmodigt husgeråd. -- -- --

Tafvelsamlingen, ehuru det bästa som funnits
deribland blifvit flyttadt till nationalmuseum i Stockholm,
kan ännu betraktas som ett ganska prydligt
ameublement, icke opassande stället, om man likväl
undantager de svenska porträtterna, hvilka nästan alla skulle
bättre passa i hvilket klädstånd som helst. Vid att läsa
namnen i stora bokstäfver på ramarne tycktes det vara
beklagligt att konterfejen icke voro bättre; jag menar
ledsamt för mig enskildt, ty mina småländska vänner
tycktes icke lida just mycket deraf. Konung Oscar I
hade den mycket lofvärda idén att samla porträtter af
sina samtida regerande furstar, och dessa porträtter i
naturlig storlek och i granna ramar äro nu
allesamman placerade i en stor sal. Beundras mycket af
passagerarne, som komma med ångslupen från staden;
det behöfs icke mer någon Holbein eller Titian,
Velasquez eller Rubens; ces temps sont passés, -- i
stället behöfs det nu kobolt till de breda blå banden
och blyhvitt till de många kraschanerna. Men mina
vänner voro icke nogräknade, utan sedan de ofantligt 
belåtna hade tagit afsked af vaktmästaren, satte vi ut
i parkens långa lummiga alléer, först till götiska tornet,
der vi bultade på utan att någon öppnade, hvilket
förmodligen icke var till stor förlust; sedan förbi
ättehögen, der det är meningen att någon gammal gud skall
vara begrafven. Här och der skymtade hvita
marmorbilder emellan träden till dess vi omsider genom
Kanton hunno fram till Kina slott för att beundra alla
dess eleganta drakar och glacerade krukor.

Ehuru det nog icke var mina småländska
bekantas afsigt att genom deras besök få någon insigt i
konstsmakens halt i vårt land på sjuttonhundratalet,
egnar sig detta lustslott icke illa för betraktelser i
sådant afseende. För den som är road af sådana kan
det der nästan förefalla som bläddrade han i en
gammal bilderbok, visst nu saknande många sidor,
bortrifna af okunnighet, okynne och råhet eller med dumma
tillägg inflickade men ändock med tillräckligt kvar för
att visa oss förgångna tiders skaplynne och smak.
Tillika med de olika konstnärernas förmåga varseblir
man äfven beställarnes bildningsgrad och afsigter och
det är sålunda som gjorde man bekantskap såväl med
dem som klädde sig i narrkåpan som med skräddaren
som sydde denna.

Hvad som framför allt ligger i öppen dager är
hurusom alla anordningar blifvit imiterade efter
utländskt mönster. Förgäfves sökes der något i hvad
konst angår som smakar af fosterländsk uppfinning.
Allt försöker tala på främmande språk, stamma
inlärda, oförstådda fraser och utanlexor utan allt
sammanhang med vårt egendomliga folklynne. En öppen
och oblyg bekännelse huru på sjuttonhundratalet det
hos oss icke var till finnandes någon som helst
utbildad inhemsk konst för att kunna motsvara eller
uppfylla hvad dåvarande kunglighet i sådant
hänseende fordrade och behöfde. Fjädrarna måste lånas
af andra, den egna svaga hårväxten skylas under en
främmande peruk.

* 

En fornlemning med mera fosterländskt uttryck
än allt detta är det gamla värdshuset, som jag
besöker dagligen, om än icke just i några vetenskapliga
afsigter. Forskning i värdshusrörelsens mysterier
fordrar nemligen många experimenter, egnade att
betydligt förkorta en vanlig menniskas lefnadslopp. Jag
säger vanlig, ty att det finnes särskildt begåfvade
naturer, som ändå dermed kunna hålla ut in i
ålderdomens sena höst, är obestridligt. Men som jag icke
känt mig vara af dessa utvalda har jag aldrig på
allvar kastat mig in i detta farliga studium. Likväl,
ehuru jag sålunda icke haft tillfälle att betrakta
värdshuslifvet annat än mycket ytligt och flyktigt, har jag
ändå icke kunnat undgå att märka, hvilka betydliga
omstörtningar den fortskridande civilisationen äfven
deri anstiftat. -- -- --

Kommande generationer skola fåfängt göra
gräfningar vid Blåporten för att hemta något fragment af
alla de rymliga vin- och ölbuteljer som der tömdes,
mycket mindre kunna göra sig reda för de
ceremonier som dervid iakttogos eller huru de glada
prestinnorna i ett sådant Bacchitempel kunde vara icke ens
fröknar eller mamseller utan bara helt simpelt
jungfrur. Ehuru numera sådant kan låta sagolikt är det
ändock säkert att den tidens törstiga stockholmssjälar
kunde i hvarje väderstreck utom tullarne till
hugsvalelse finna sådana inbjudande kloster, alla med
frestande matsedel och understundom äfven med mat,
åtminstone alltid det dukade bränvinsbordet färdigt
med den lockande aptitsupen, kumminost, anjovis och
gräslök. Stallmästaregården, Mosebacke, Hagalund,
Kräftriket, Ålkistan, Nacka och längre bort 
Snickarkrogen hette några af dessa lustgårdar med eller utan
kägelbanor för herrar och gunga för damer, men
aldrig utan lefnadslustiga pigor i nätta kjortlar och
hvita strumpor, kvicka tungor och hafvande bak i
nacken en liten grann sidensarsbindmössa med stora
bandöglor, som brukade gå under namn af
kvarnvingar.

Sådana värdshus hade jag icke sett sedan
barndomen, och i det gamla värdshuset på Drottningholm
kan jag derför tycka mig liksom föryngrad eller
försatt i en förgången tid, ty jag finner der ännu mycket
kvar af det försvunna svenska värdshusidealet.

Ett gulmåladt trähus med trätrappor och med
granris viska vid dörren, de renskurade kvistiga golfven
öfverströdda med finhackadt, doftande granris, lågt i
tak, de gammalmodiga speglarne lutande från väggen,
såsom de gjort öfver många numera historiska peruker
och flintskallar, dessutom i smala förgylda ramar
porträtter af högvälborna riksråd i hermelinsmantlar och
ordenskedjor och öfver smörgåsbordet ett urblekt
konterfej af Hennes Majestät Drottning Lovisa Ulrika med
riksäpplet i hand. Emellan blomkrukorna i fönsterna
kan man se öfver den vackra nejden och hela den
lugna soliga viken framför slottet, de skogiga holmarne
och vid stranden, stilla i sin ökstock, fiskaren med sitt
metspö -- medan på matsedeln redan fins stufvad
abborre med filbunke, färsk oxbringa med pepparrot,
rökt halmstadlax med ägg och spenat, smultron,
plättar och sylt.

Ibland träffar jag i detta värdshus oväntadt
vänner och bekanta från staden, hvilka för ombytes skull
följt med ångbåten Tessin till Drottningholm i stället
för att som vanligt begifva sig ut till Djurgården och
Hasselbacken. Det kan då bli skålar för väntade
befordringar och oväntade förlofningar, det berättas
otroligt öfverdrifna rykten eller förunderliga men derför
just icke ovanliga äfventyr, tills man för roskull
behöfver cigarrer, kaffe och konjak eller munklikör på
gungbrädet emellan krusbärsbuskarne och derefter ett
litet, glas punsch i fall någon brorskål skulle komma
i fråga och vara nödvändig.

Att man i sådana ögonblick känner sig vara i
fäderneslandet är icke att undra på. Men ändock,
när jag sedan gick allena i tysta parken, kunde väl
kända att så många af mina tankar begåfvo sig på
flykt ut åt andra håll och tider, att på Drottningholm
det blef föga annat kvar af mig sjelf än liksom endast
min egna tysta klädhängare att vandra fram i alléerna.

*

Hvad man under sådana ensliga promenader icke
kan undgå att se, är de många gamla marmorbilder,
som ännu stå kvar här och der i de gröna lundarne.
Seende dem på det sättet numera liksom bortglömda
och på lutande piedestaler är det endast med svårighet
som man kan göra sig reda för huru de en gång
kunnat vara ansedda såsom nödvändighetsartiklar och ett
oumbärligt sällskap. Besynnerliga dockor och leksaker
att roa sig med här uppe i fuktiga Sverige, kan man
väl tycka -- och slutar med att antaga att de blifvit
uppstälda såsom skylt för den klassiska bildning som
bodde i slottet. En sådan vanskaplig kalomni och
parodi på grekisk konst kan dock numera icke erinra
om annat än puder och smink. Emellertid kan man
deri se barbaren som bugar sig för en finare
civilisation än den till h vilken han sjelf hunnit; en tölpaktig
komplimang för det som var på modet annorstädes.

Någon har sålunda också tyckt det vara mycket
passande att här ställa upp en marmorkopia af Apollo
di Belvedere för att tjenstgöra såsom ett slags löpare,
hoflakej eller vaktmästare utanför teaterhuset och
emellan två betjentbyggningar. En lek som en annan men 
dock klumpigare än att måla Jupiter på en solfjäder
eller på krogskylten Bacchus på tunnan. I musik är
det väsentligt att hålla takten, i de andra
konstarterna tycks man hålla sådant för likgiltigt, och det är
visst derför som de intryck dessa så mången gång
gifva kunna liknas vid att höra falska toner, som alls
icke stämma öfverens utan endast bullra i taktlös
villervalla. Ingen tycker dock att det är synd om Apollo.
Men när blef hela den klassiska konsten hos oss
annorlunda behandlad; när blef här riktig gästfrihet visad
åt söderns redan på halfva vägen hit blåfrusna
gudomligheter? Hafva de någonsin hunnit hit annorledes
än såsom andra torra, balsamerade mumier, släpade i
likkistor i dimma öfver Alperna?

Fjärilen fladdrar fri och på granna vingar, der
solen är varm, der rosen blommar till och med om
vintern. I svalare länder samlar man sådana på
knappnålar i skåpet bakom kakelugnen och roar sig med
att skrifva kataloger. Ack! äfven utan att vara
trädgårdsmästare kan man veta att en blomma snart
vissnar, när hon ryckes från roten, och icke heller fordras
djupa studier för att se hur ofta söderns konst blef
i norden missförstådd, illa och oriktigt använd och
betraktad så att säga bakfram och upp och ner.

Stackars Apollo, midt i gråa, fuktiga sanden och
utan någonting på sig, gör han en trist figur, och
tydligt kan man se att han kommit på villospår som
en främling utan slägt och vänner i landet. I all
sin misèr kan man ändå se att det icke är en tiggare
men att han står på egna ben.

Denna bild påminner mig dock om så mycket,
men ändå knappt annorluuda än som när en
dagbladsannons hänvisar till hvarest mogna drufvor kunna fås.

*


Skokloster och Gripsholm.

En vacker söndagsmorgon stego jag och några
vänner om bord på ångbåten som skulle gå till
Skokloster, och färden blef mycket rolig igenom de stilla
vattenlederna, alla fulla af gamla fosterländska minnen.
Solen glimmade blank och trind, vattnet var likt en
spegel och ifrån Lofön kommo vi. Från holmarne
rundt omkring kändes dofta frisk tallskog och granris
och som en glad morgonhelsning sände björkdungen
sin vällukt med lekande fläktar långt ut på sjön utan
att krusa vågen. Det är i sådana omgifningar som
man känner sig riktigt hemma i gamla Sverige. Den
främmande gyckelgrannlåten på Drottningholm kan då
förefalla som en sömnig maskerad eller som ett barockt
skuggspel med ombres chinoises och andra sväfvande
och platta figurer. Män saknade det åtminstone icke,
ehuru under torpstugans gröna tak icke fins grekiska
profiler, icke heller vid rödfärgade höladan på
stranden några korintiska pelare utanför fähusdörren, när
allt är i en så rent fosterländsk stil att till och med
kon i vassen tyckes böla på ren ursvenska.

Omsider hade vi hunnit fram till Sko. Det stora
hvitkalkade slottet med sina åttkantiga fyra torn har
ett ståtligt, grefligt utseende, alla de smårutiga
fönsterna glittra hela långa förmiddagen liksom förgylda
af det bländande solskenet, de lummiga gamla lindarna
stå rundt deromkring och i tysta parken fins behaglig
skugga, städade, krattade sandgångar i alléerna och
frodiga blomstermattor pryda trädgården.

Efter en munter frukost i gröngräset skaffade vi
oss inträde i slottsrummen. Allt gammalmodigt, så
att man kan tro utseendet icke måtte vara mycket
annorlunda än på 1600-talet. Mycket af värde syntes
icke. Åtskilliga gamla porträtter torde vara 
anmärkningsvärda i historiskt afseende. I en sal äro
väggarne klädda med konterfejer i lebensgrösse,
föreställande fältmarskalken Wrangels kamrater under
trettioåriga kriget, den tidens fotografier och ett riktigt album.
I trappor och förstugor fins ännu prentade en mängd
gamla inskriptioner, ordspråk och sentenser på många
olika tungomål; ett rätt humoristiskt påhitt, liksom ett
sällskap i de eljest tomma korridorerna och en idé
väckande förströelse, ledande tankarne in på många
oväntade krokvägar; i alla fall ett mycket bättre
ornament än vår moderna intetsägande grannlåt. Jag
kunde deri se samma anda, som tyckte om allegoriska
målningar som Ehrenstrahl sedan målade åt de
kungliga och adeln. Somliga rum äro rätt pittoreska och
passande för spökhistorier.

I rustkammaren högt upp på vinden fins en hel
mängd gamla stridsvapen med rostiga blodfläckar, och
hela slottet inger intresse såsom en kvarlefva af det
slags tyska förfining, som inträngde hos oss efter
westfaliska freden. Någon fläkt af skön konst sökte jag
der förgäfves; mera likt ett prydligt ölstop är en slipad
kristallpokal.

-- -- --

Sedan gjorde vi också en dag en resa till
Gripsholm. Det torde vara rätt mycket af intresse ännu
kvar på Gripsholm, men på det sätt som jag nu fick
se det blef intrycket nästan obehagligt. Med ångbåten
från Stockholm hade nemligen kommit så mycket folk
att det var trängsel i alla trappor och rum,
hvarigenom en villervalla uppstod, så att jag kände mig störd
och tankspridd. Man måste armbåga sig fram genom
en publik som på Djurgårdsspektaklet för att få det
nöjet att svänga sig i Johan lll:s fängelse och andra
sorgliga rum; de svarta och vindögda porträtterna
hängde som martyrer rundt omkring på väggarne, de
klumpfotade stolarne voro alla upptagne af trötta, 
flämtande lustresande med deras bylten och paraplyer.
Poesiens genius var sålunda bortskrämd eller hade
kanske krupit in och gömt sig i den långa ryska
kanonen på borggården, der ingen kunde gå förbi utan
att titta in i mynningen, utan att dock finna
någonting. Allt tomt, tomt, endast folk öfverallt, beskedligt
folk, patriotiskt folk, ångbåtsfolk.

För en spottstyfver säljes ibland en gammal
sprucken målning, som efter att hafva genomgått
renovering, som det kallas, sedan betalas med sin vigt i
guld. I fall det är ett porträtt frågas icke efter hur
mycket af de gamla anletsdragen blifvit utskrapade
eller ommålade; namnet, fernissan och förgyllningen
är hvad som vanligtvis beundras mest.

Vid hastigt betraktande tyckte jag att Gripsholms
slott måtte hafva undergått en liknande renovering,
skurning, skrapning och lackering för att tillmötesgå
en vördad publiks fordringar.

Äfven i fall verkligt konstvärde icke skulle vara i
fråga, är det oundvikligt att vid sådana reparationer,
om de handhafvas allt för oförsigtigt, åtminstone
äktheten af mycket för alltid tillintetgöras för att ersättas
af hvad som är osant, oharmoniskt med det hela och
slarfvigt på allt vis. Af de sålunda förfalskade
mateterialier som ännu återstå af det forna Gripsholms
slott, kan man endast få ett mycket otydligt begrepp
om hurudant det stod på 1500-talet och om
dåvarande hoflif. Detta måste sökas i andra urkunder.
De spår som finnas af någon konstverksamhet äro så
obetydliga på Gripsholm, att det är svårt att gissa
annat än att förfiningen måtte hafva varit mer än
mycket ytlig.

*


Hästängen Skrifvet 1867..

Jag var nyfiken att se detta ställe igen, som jag
icke hade besökt sedan i barnaåren och som jag hade
köpt helt och hållet för roskull och endast efter de
beskrifningar som hade blifvit mig tillskickade.
Omkring 2 mil från staden utom Roslagstull, i en vacker
trakt vid en liten sjö, löfträd och granskog, åkrar och
ängar, gråberg och gärdesgårdar, buskar och björkar.
I mansbyggnaden allt nätt och städadt, på golfven
engelska mattor, soffor och stolar, stora ekskåp,
klockfodraler, bokskåp med böcker, taflor på väggarne och
löfruskor i kakelugnarne. Från den så kallade
salongen kommer man ner i trädgården och under mossiga
äppelträd, emellan magra krusbärsbuskar ner till en
brygga på stranden, vid hvilken en nymålad båt ligger
i ordning. Så beskrefs det hela och jag fann det
temligen motsvara beskrifningen, rätt trefligt, stilla,
lugnt och passande för mig.

-- -- --Jag läste, jag målade, vandrade omkring
i backarne eller rodde omkring i solskenet på lugna
sjön om eftermiddagarne, kanhända så långt som till
alarne och björkarne omkring det gamla, i katolska
tiden undergörande källsprånget, som ännu kallas S:t
Johannis källa. På hemvägen försöktes nog ibland att
gala kuku, icke så mycket för att blifva en gök helt
och hållet som för att narra ekot i berget att svara,
så att jag kunde tro mig vara i fint sällskap. Eller
hvilade jag på årorna och tänkte på ingenting, såsom
man gör när man roar sig på fullt allvar. Bland vass
och näckrosor fick båten drifva efter eget behag på
det klara vattnet, som speglade liksom i ett omätligt
djup de hvita molntapparne på rena högblå himlen,

medan på afstånd sprittande abborrar lekte och
hoppade i solskenet. Ty jag fiskade icke, men
barndomsminnen simmade omkring, skämtsamt dykande, leende,
vinkande, blinkande som syner i en förtrollad spegel.
Än tyckte jag mig igen se hur gamle »nådig öfversten»
i sina kängor och med sin militäriska mössa satt och
betraktade bina omkring halmkuporna, tyst och stilla
och försänkt i tankar på Voltaire och Swedenborg, på
»tröst för den brottslige» och hvarför »tigrar och
vargar också skola vara», eller hörde jag honom gifva
sina order till inspektor Löfberg i fähuset, som en
kommendant på ett litet Gibraltar, med några kor till
besättning och en häst och hunden Lafs, allesamman
respektabla veteraner, -- utom regementsmusiken
-- jag menar grisarne.

I gröna hagarne rundt omkring dallrade ljusa
silfverbjörkar emellan doftande enbuskar och
allvarsamma tallar, ända ner till de gulnande kornåkrarne,
der blåklint och vallmo nog nickade åt hvarann hela
dagen utan att det ändå blef bröllop, hur än
prestkragar och klockor i öfverfiöd stodo till reds.

Långt bort syntes här och der emellan dikena
skepnader som voro menade att böra misstagas för
lefvande figurer -- en trött gubbe, krokig och med
slokig hatt, i hallonbuskarne en hvilande herdinna i
styfkjol eller jägaren med sin bössa och fiskaren i
vassen. Närmare betraktade voro dock dessa gestalter
icke annat än stora kullerstenar, uppstaplade på
hvarandra med en gärdesgårdsstör eller ett metspö och
lefvande voro de aldrig, om icke i
midsommarnattsdrömmen.

Så länge överstelöjtnanten lefde, var det icke
ovanligt att slägten samlades ute på Hästängen
omkring den oförgätlige, alltid glade och liflige gubben i
frihet och fröjd och rolighet -- åtminstone ett par tre
tunga  vagnar, fulla med barn och ungdom, gifta och 
ogifta, enkor och faderlösa. Redan sjelfva färden ut
från staden var en fest. Bittida söndagsmorgonen
genom Roslagstullen, förbi Albano och Kräftriket till
Stocksunds färja, der alla skulle gå ur i backen,
Danderyds gamla kyrka och Ensta gästgifvaregård,
hvarifrån vägen tager af ner till Hästängen, med gubben i
solskenet, väntande oss bland sina bin och blommor.

Vid sista grinden var en fröjd att strax få störta
ut i backar och hagar, klänga i träden, rifva sönder
byxorna och gunga, plocka hallon och måla ner sig
med blåbär, hvarefter i sjelfva trädgården äta röda
stickelbär från buskarne eller vinbär, sura, gröna och
blå, tills magen började kännas fyrkantig. Det blef dä
tid att makligt hvila, som en turk, i den gamla kiosken
nere i vassen vid sjöstranden. Överstelöjtnanten
hade i sin ungdom varit i Konstantinopel och derför
kallades »kiosken» en gammal maskeradvagn, som
förmodligen nyttjats vid något hofupptåg på Karl den
elftes tid, när drottning Hedvig Eleonoras hofdamer
styrde ut sig som Diana och Dafne och Polymnia i
silfverbrokad och förgylda solfjädrar. Djupa spår efter
hofdamer funnos väl icke mer, men den gamla
triumfvagnen med sin baldakin stod ändå så förnäm som
en öfverhofmästarinna hos enkemarkgrefvinnan af
Hessen-Cassel.

Inne i rummen fans det hundratals gamla
kopparstick att betrakta och skratta åt, holländska och
engelska estamper, klistrade tillsamman på väggarne
liksom tapeter. Imitationer af Watteau och Boucher
i rödkrita, landskap i aquatinta eller flamländska
bönder efter Teniers och Ostade, kermessen i Haarlem,
glada imaginationer, burleska och befängda. Men i
öfverstelöjtnantens eget lilla rum bland böckerna hängde
öfver soffan en oljefärgstafla, ett gammalt
originalporträtt af Swedenborg, som jag sedan köpte och som
ännu finnes kvar der ute.  Jag minnes ännu det lilla 
smörgåsbordet i hörnet med färskt smör och
kryddlimpa, prestost och anjovis, med söt kummin i
förgylda glas och det långa, fint dukade middagsbordet
med abborrar och dillkött, smultron och grädde,
filbunke och bakelse, och vi alla deromkring, gossar
och flickor, helgdagsklädda, alla så lyckliga som utanför
på de soliga ängarna fjärilarne bland smörblommorna
eller de kvittrande foglarne i körsbärsträden.

Sådana taflor blekna icke lätt, fast hågkomsterna
blifva gamla, och lycklig den som deraf kunnat få
samla sig ett helt galleri. Ty när det blir vinter och
vi sjelfva börja vissna, är det till minnet som vi måste
gå för att igen kunna plocka våra friska, doftande
blåsippor och snälla gullvifvor.

Efter alla utländska resor och främmande intryck
af många slag var således vistandet på Hästängen
nu för mig någonting verkligen drömlikt -- en
trädgård, full af vårblomster, med en parfym, svår att
beskrifva, med ekot af röster från fordom, melodier
liksom vaknade ur djup sömn och kära ansigten --
som icke mera funnos.

-- -- --

Men sommaren i Sverige är kort; hösten kom
med morgondimmor och dvergnät och mörka kvällar;
gräset blef vått och när det icke regnade drogo sig
molnen blott tillsammans för en ny skur -- »se
reculent pour mieux sauter». Det blef tidigt mörkt och
aftnarna voro långa vid stilla lampan.  --  --

I sådana förhållanden kan det hända att
imaginationen grumlas af melankoliska bilder, och i
trädgården, der äpplena mognade emellan de gulnade löfven
eller lågo maskätna och affallna omkring på fuktiga
marken under de risiga, taggiga törnrosbuskarne,
hördes derföre i tomma hufvudet sorgliga mollackorder,
t. ex.:
Morgon, när det var vår,
stänkte på rosen sin dagg --
nu på stickande tagg
hänger hösten sin tår.

-- -- --

Inflyttning derför till staden.

Oktober blef vackrare och solig. Om morgnarne
ut till Djurgården fram till Rosendal och förbi
Bellmans byst utan att möta en enda menniska. Somliga
trakter der ute äro riktigt förvånande vackra, i
synnerhet pä hösten, när löfven gulna och det derigenom
blir mera färg i det eljest kanske litet för mycket
gröngrå landskapet. Skeppsholmens belägenhet är särdeles
pittoresk och det är skada att man icke ännu kunnat
begagna sig deraf för att göra den till ett riktigt Isola
Bella midt i hufvudstaden. Men det blir väl så en
gång kanhända, när man hunnit flytta kruthus och
karserner till -- Danviken. Vi se ofta icke mycket
längre än näsan är lång och den svenska näsan är
vanligen kort; dessutom äro vi icke ett byggande
genus, och om det vore mindre kallt skulle man
förmodligen nöja sig med paraplyn att dricka punsch
inunder. Venetianarne skulle hafva gjort mycket af
Kastellholmen.

Men icke är det svårt att drömma om och i
Stockholm -- men gör't, gör't, sa' gamle Castenius ...

Men hösten gulnade, svartnade, kallnade mer och
mer, tills vintern kom med frost och is. Den tunga
grå himlen, den mulna skymningen, mörkret, allt gjorde
ett djupare och mera skakande intryck än jag hade
väntat. Under några och 20 års tid hade jag alla
vintrar varit i södern och en riktigt skarp vinter
föreföll derför nu visst såsom någonting nytt men också
derjemte ovälkommet och plågande. Jag ämnade ändå
trotsa klimatet, hyrde en atelier i Molins hus vid

Kungsträdgården, lät lägga på mattor, föra dit möbler,
köpte ved och lät klistra innanfönstren. Fåfänga
förberedelser! Précautions inutiles! Redan vid den
första snön föll mitt mod och sinnet blef så nedslaget
och förskräckt att jag lemnade och öfvergaf allt
sammans som om någonting riktigt rysligt hade hotat.

I köld och yrväder på jernvägen ner till Malmö
och öfver till det redan isbundna Köpenhamn. Snö
och frost. Direkte till Paris och efter några dagars
uppehåll der så fort som möjligt genom Madrid ner
till Sevilla, hvarest jag igen liksom vaknade bland
oranger på träden, törnrosor på buskarne och i ett
varmt och leende solsken.

*


KÄRLEKSGNABB.

Ett reseminne af Helena Nyblom.

Det var en af de hetaste dagarne under en
het italiensk sommar, som vi ångade
öfver Comosjön upp till Bellagio.


Det är icke utan att den mycket
besjungna Comosjön har en viss italiensk 
syskonlikhet med Mälaren. Den gör liksom 
Mälaren oväntade 
krökningar, som öppna nya
utsigter för ens öfverraskning, och 
den är liksom Mälaren 
bekransad med skogklädda stränder, 
på hvilka villor, landtgårdar, små
byar, kyrkor och slott dyka fram.
Men den har onekligen en hel
del andra skönheter, som
Mälaren icke eger.

Bakom de gröna, leende
stränderna lyfter sig en väldig
bakgrund af Alpernas
förtrupper, höga blånande berg med
taggiga, fantastiska former och
linier, hvilkas toppar redan
tidigt på hösten lysa af snö.
Dessutom äro stränderna kring
hela sjön lyckliggjorda med en

vegetation, hvilken midt i sommarn utvecklar en prakt
och en rikedom, som söker sin like. I stället för
våra beskedliga pilhäckar utbreda sig här neriehäckar
åt alla sidor, flammande som glädjeeldar af millioner
röda doftande blommor. Bland höga pinier och
cypresser kasta de lätta klängrosorna sig fladdrande
och sväfvande som festguirlander mellan de mörka,
allvarliga kronorna. I en och annan park kan ett
helt bergskrön vara betäckt med ljusblå hortensier
liksom med en slöja af blå luft, och på andra ställen
stå ängarna med högt gräs, fullsatt med våra egna
välbekanta, svenska midsommarblommor, hvaröfver
stora fjärilar fladdra. Villor och landställen lysa som
hvita foglar, hvilka slagit sig ned i det gröna, och
deremellan resa de berömda sommarpalatsen sig som
stora svanar, hvilka sträcka på sig och se ut öfver
vattnet från sina blomsterklädda stränder.

Det gälde att ha ögonen med sig för att icke
undgå något af alla de mångfaldiga härligheter, som
upprullades för en vid hvarje svängning på sjön,
hvilken tycktes bli vackrare ju längre man ångade
fram.

Alla passagerare voro på däck. Man satt så
bekvämt på den breda, behagliga ångbåten. Bland
de resande, som voro klädda i eleganta
sommartoaletter, voro de flesta badgäster från en eller annan
af de många småbyar, hvilka om sommaren mycket
besökas. Blott en enda familj med större bagage
var på väg till Schweiz och skulle fortsätta resan
genom Chiavennadalen upp i Alperna.

Det hvilade en värmemättad luft öfver hela
landskapet. Stora åskmoln, violetta och blå, lågo öfver
bergstopparne och ändrade långsamt form. Då och
då lyste solen igenom dem med en bländande glans,
och så drogo de sig åter tillsammans som om de icke
kunde frigöra sig från vissa hotande tankar. Öfver
våra hufvuden brände solen hett på alla bredskyggiga
halmhattar och hvita spetsparasoller. Ångbåtens köl
skar skarpt genom det ljusgröna vattnet och sände
två långa strimmor efter sig, hvilka ett ögonblick lyste
i vattnet som en halfuppslagen solfjäder och så
sköljdes bort och försvunno.

Der kom Dosso di Barbaniello, den
framskjutande udden, der man ser ned åt sjöns båda ändar.

Från villorna der uppe flöt en glödande ström af
röda blommor ned mot oss, och der bakom fick
vattnet en färgglans som af smältande ädelstenar.
Amfiteatraliskt lyfter sig berget upp ur böljorna som en
enda stor bukett, i hvars midt ett par
menniskoboningar med balkonger, trappor och löfsalar äro
instuckna.

Denna landtunga är som bältet kring lifvet på
Comosjön. På båda sidor om detta bälte utbreder
sig sjön ned emot Como och upp emot Calico. Och
nu satte vi efter en kort stund kurs på Bellagio.

Då denna strand är ansedd såsom något af det
rikaste Comosjön kan bjuda på, ha åtskilliga
hotellvärdar med stor ifver »paxat» för den. Det är en
stor omvexling på olika hotell vid sidan af och
ofvanför hvarandra, hvilka öfverbjuda hvarandra genom
lockande namn och förmånliga vilkor för att draga
till sig de främmande, som landa vid denna
förföriska kust.

Högt öfver dem alla tronar den berömda villa
Serbelloni, som nu äfven är ett hotell. Jag känner
icke historien om, hur detta sommarpalats, från att
ha tillhört en förnäm italiensk familj, öfvergått till att
vara ett ställe för spekulerande hotellvärdar, men hvad
jag är säker på är, att stället har förlorat på att från
att ha varit en privat, fridlyst egendom, ha blifvit en
offentlig promenad, der man är förföljd af vaktmästare
och hotellbetjenter, och der man affordras afgifter i 
alla hörn och kanter af parken. Men oaktadt man
ständigt liksom känner hotellvärdens lurande ögon i
riktning mot ens penningpung, så kan dock icke
naturen förneka sig sjelf, den är och förblir underskön,
och dessa trädgårdar, parker och bergsstigar beträdas
hvarje år af stora skaror resande, som vilja se
Comosjön uppe från Villa Serbellonis dominerande
höjder.

*

Det var under en brännande solhetta som vi
började vår vandring uppför de slingrande gångstigar,
som leda till ingången af Paradiset.

På samma väg begaf sig samtidigt med oss två
unga par, två italienska damer och herrar, som
pustande och viftande sig sträfvade uppför höjden.

Då man kommit halfvägs fans en hviloplats
under några skuggande träd, och här sjönko vi alla ned
på ett par bänkar i känslan af, att nu måste vi hemta
andan.

Italienarne tycktes vara två nyförlofvade eller
rättare två nygifta par. Det ena paret var något mer
erfaret och stadigt, det andra alldeles förskräckligt
nygift. Mannen, som kanske knappt var trettio år, var
temligen fet, blond och rödblommig med helskägg och
ett förnöjdt och muntert utseende. Han torkade sig
oupphörligt med sin näsduk öfver pannan och nacken,
hvarvid man såg hans stora, hvita hand, prydd med
en väldig signetring. Han var tydligen den, som förde
ordet i sällskapet, den, som hade alla de bästa infallen
och som förmodligen var upphofsmannen till denna
behagliga lusttur. Hans unga fru -- ja, det var
bestämdt hans fru -- var mycket söt. Hon var af
medellängd, smärt och fin med ett ovalt, blekt ansikte,
stora svarta ögon och en liten fin profil, som påminde
om en fogelfysiognomi. Hon gick alldeles upp i värme,
men icke endast i den smältande middagsvärmen,
utan i en upplösande värme för sin herre och man.
Hon älskade, beundrade och tillbad honom, det såg
man i hvarje hennes blick. Hvem hade väl ett sådant
skägg som han? Idel solstrålar! Hvem hade en
sådan figur? -- kanske en smula fet, men det var just
detta, som gaf honom denna manliga värdighet, som
hon beundrade. Och hans händer! Dessa hvita,
välformade händer! Hon skulle kunna ha kysst dem i
detta ögonblick till tecken på sin hängifvenhet och
ödmjukhet. Och hur kvick var han icke i hennes
ögon! Vid hvarje anmärkning han gjorde med en
viss öfverlägsen bravur, kastade hon på oss en
frågande blick, som tycktes säga: »Hörde ni? Är han
inte makalös? Kan någon menniska så som han slå
hufvet på spiken?»

Han tycktes vara van vid hennes hyllning och
fäste ingen vidare uppmärksamhet vid den, utan lät
sig ostörd beundras.

Det äldre paret, som för resten också var ungt
folk, tog sin kärlek med ro. De tycktes vara goda
vänner, sutto vänligt och förtroligt nära hvarandra och
hon viftade både sig sjelf och honom med sin stora
solfjäder. Den yngsta äkta mannen satt deremot för
sig själf, och ett stycke från honom satt han lilla fru
och stirrade oafbrutet med smäktande blickar på sitt
ideal.

Idealet frågade oss, hvarifrån vi voro. Jaså, från
Sverige! De voro neapolitanare alla fyra, men ehuru
de väl kunde vara vana vid den »goda värmen» vid
foten af Vesuvius, funno de likväl denna dag »on ne
peut plus».

Klockan slog just tolf uppe i Villa Serbelloni,
och idealet kastade med en något vräkig gest sin stora
klocka på bordet och sade:

»La fresca ora di mezzogiorno! (Den svala 
middagstimmen!) en anmärkning, som med den
undergifna ton, i hvilken den sades, verkligen föreföll
ganska komisk, då vi alla sutto i ett formligt svettbad.
De brusto alla ut i ett klingande skratt, och den unga
frun såg igen på oss som om hon ville säga: »Förstod
ni? Har ni någonsin i Europa funnit en kvickare
karl!»

Vi reste oss emellertid för att fortsätta vägen,
det äldre paret i spetsen och den unga frun hängande
vid idealets arm. Vid ingången till paradiset kastade
hvar och en af oss en francs i halsen på den
Cerberus, som vaktar det, och snart försvunno
neapolitanarne i pinieskogens gångar. Vi tänkte som
Abraham: »Går du till höger, så går jag till venster», och
för att icke genera dem vidare, slogo vi in på en
annan väg.

Det var nästan som att gå hemma i Sverige, då
man gick under alla dessa högstammiga pinier, om
icke sjön der nere haft en färg, som när solen skiner
genom nyutsprunget löf, och om icke bergen vid Lecco
hade legat i en opalfärgad solrök af en mild
färgskiftning, hvartill ingen svensk sommarhimmel
någonsin kan väfva maken.

Genom de slingrande gångarne stego vi högre
och högre upp, då vi åter plötsligt träffade våra
neapolitanare. De sutto på en bänk under en klippa i
ett lugnt upplösningstillstånd. De hvarken talade eller
skrattade längre. Alla fyra sutto tysta och sågo
framför sig. Idealet tycktes särskildt vara medtaget. Hela
hans vältalighet och kvickhet höll på att sakta rinna
ut ur honom i tunga svettdroppar, och hans unga fru
satt med ett glasaktigt uttryck i sina svarta ögon,
som om hon förgäfves väntade på, att hennes
tillbedde åter skulle taga en smula notis om henne.

Vi fortsatte vandringen upp till villan, hvars
flaggprydda tak var vårt mål, och der vi hoppades att 
förutom den storartade utsigten äfven kunna få det
största möjliga glas wermouth och seltersvatten att
dricka.

När vi hade förfriskat oss dermed, slogo vi oss
ned på en bänk under några väldiga plataner,
hvarifrån man öfver en hel skogseld af röda nerier såg
sjön djupt nere med alla sina slingringar, stränder
och höjder, en syn som hvarken färger eller ord kunna
återgifva. Det var som om naturen log åt en och
sade: »Försök att göra efter det, ni stackars
obetydliga menniskor! Inte en milliondel skall ni få fatt på.»

En målare skulle finna detta panorama allt för
vidlyftigt, allt för underskönt för en tafla, och att
beskrifva det skulle aldrig falla någon in. Man kunde
blott sitta stilla och gapa, som man gör, då någon
berättar en något, som låter allt för öfverdrifvet för
att vara sant. Der var så stilla, så stilla. Icke en
fläkt i träden, icke en fogel eller insekt lät höra sig,
blott värmens tystnad öfverallt.

Men hvad var det? Det hördes hastiga steg
inne i parken och häftiga stämmor talade i munnen
på hvarandra.

Der kom neapolitanarne! Först det äldre paret,
som gick arm i arm. De helsade artigt och gingo
förbi vår bänk. Derefter kommo de unga. De voro,
ända tills de kommo oss alldeles nära, i en häftig
ordvexling. Han med en fet barytonstämma, hon
med en hög, klingande sopran. Det gick ofantligt
fort med denna ordström, som blott sydländingar
kunna prestera.

Då de närmade sig den bänk, der vi sutto, kunde
idealet icke beherska sig. Han ville icke visa oss sitt
upphetsade, vreda ansikte, utan smet bakom bänken
för att komma vidare. Hon deremot flög förbi oss.
Ärmarne på hennes ljusa sommarkappa stodo ut som
stora fladdrande vingar. Hon var hvit i ansigtet.
Hennes svarta ögon voro fulla af tårar och det ryckte
i mungiporna på henne. Tvärs öfver våra hufvuden
kastade hon på idealet ljungande, olyckliga blickar. --
Stackars liten! Hon led mycket! Han hade tydligen
varit mycket stygg mot henne, och hon tycktes nu
vilja ställa honom till ansvar derför. Han gick vidare
med hatten på trekvart och med en gång som, äfven
bakifrån sedd, visade, huru öfverlägsen, huru
otillgänglig och oförsonlig han var. Och hon efter med
framsträckt hals och fladdrande vingar som en fogel,
hvilken man beröfvat dess ungar. Hela hennes väsen
var i uppror! Hvad brydde hon sig om alla blommor
i verlden, om berg och sjöar och villor, om hela
paradiset, som log omkring henne, när han, han, den
älskade och tillbedde, denna krona bland män, vände
henne ryggen och icke ville se mildt på henne.

Han hade orätt! -- förskräckligt orätt! Jag skulle
ha kunnat lägga fingrarne på hans rygg och svurit
vid uttrycket i hennes ansigte, att han hade orätt.
Hon endast älskade och beundrade honom, och han
hade i ett anfall af nyck, kanske endast derför att
det var allt för varmt, kastat henne ifrån sig och sårat
henne.

Hon skakade af rörelse som om det gälde
hennes lifs lycka, att han skulle ta henne till nåder igen,
men han vände icke en gång på hufvudet. Han
skyndade vidare och försvann bakom villan.

*

Dagen led och det var på tiden att vandra ned
mot stranden. Der nere i den skuggiga allén mötte
vi igen neapolitanarne, men nu voro de blott tre.
Det förståndiga och lyckliga paret gick som vanligt
arm i arm och bakom dem med nedböjdt hufvud
kom den lilla älskande frun ensam. Tragedien hade
nått sin höjdpunkt. Idealet hade fullkomligt Iemnat
sällskapet. Detta blef alltså slutet på denna strålande
dag! Han, som hade arrangerat det hela och varit
själen i detta glada företag, han hade nu också sörjt
för, att det hela hade blifvit förstördt!

Hans dåliga humör hade alldeles fått makt med
honom. Efter den sista dispyten med sin lilla hustru
hade han exploderat. Naturligtvis var det under hans
värdighet att mottaga minsta tillrättavisning eller taga
det minsta steg för att harmonien skulle kunna räcka
dagen i ända. I vrede och uppror hade han lemnat
sällskapet och gått -- ja hvart? Af den lilla fruns
ansigte, som såg ut som en »Didone abandonnata»,
skulle man kunnat tro, att det var ett afsked för
lifvet. Hon släpade benen efter sig. Hennes ärmar
flögo icke mer som vingar i vildt uppror, de föllo
slappa ned för hennes nedhängande armar. Hon var
mycket förgråten och gick nu, omedveten om allt
omkring sig, med ögonen fästa på jorden, som om
hon önskade att med det allra första uppslukas af
den. Att lefva utan honom, den oersättlige och
oförliknelige, skulle vara värre än döden! Hon visade
icke ens någon svartsjuka mot de två andras lycka,
som gingo framför henne. Hon hade blott plats för
en tanke -- honom, den store, fete, blonde, med
signetringen och hatten på trekvart, som så grymt hade
öfvergifvit henne.

De andra talade icke till henne. De förstodo
nog att all tröst skulle vara omöjlig här. Som en
skugga gled hon fram under skuggorna och följde de
andra på vägen, som svänger omkring den
framspringande bergudden.

Det var nu inne på eftermiddagen. Luften hade
förvandlats till idel ljus, sjön till endast smältande
silfver, och allt detta ljus och allt detta silfver
darrade och skälfde af värme.
Vi hade funnit en vacker och skuggrik plats, der
vi för sista gången läskade oss med apelsinglace, då
vi långt borta sågo ångbåten. Det var nu på tiden
att gå ned till bryggan. Hvilka möta vi der på kajen,
om icke våra neapolitanare! Det äldre oåtskiljaktiga
paret arm i arm som vanligt i lugn belåtenhet. Men
derefter i vild fart, fladdrande och flygande, den unga
frun, hängande i ett tillstånd af öfverjordisk
lycksalighet vid sitt återeröfrade ideals arm.

Ja, det var han, fet och frodig med hatten
fortfarande på trekvart, men numera icke ilsket på sned,
utan gladt och flott, som en förnöjd och triumferande
man sätter sin hatt. Han log vänligt och nådigt ned
på sin hustru -- och hon! Hur såg hon icke upp
till honom med sina svarta ögon, fulla af den mest
hängifna och smältande tillbedjan! Hon hängde ju
åter vid hans arm! Hon såg igen upp i detta
älskade ansigte med de runda kinderna och det blonda
skägget! Han var icke ond längre! Han hade varit
så god och förlåtit henne, att hon lidit af hans
häftighet! Hon hade lofvat att aldrig göra så mer, men
alltid vara tålig, underdånig och söt, hvad han än
skulle säga henne.

Fredstraktaten var nu afslutad och beseglad, och
om den också hade blifvit uppsatt för henne på de
mest förödmjukande vilkor, skulle hon ha
underskrifvit den strax -- strax med en liten hand, som blott
skälfde af längtan efter att få tag i honom igen.

Fram och tillbaka, fram och tillbaka flögo de
der nere på kajen. Med ens hade allting blifvit så
vidunderligt! Nu först såg hon, hur trädgårdarne
hängde fulla af blommor, hur sjön glittrade, hur
båtvimplarne fladdrade, allt för att önska henne lycka
till hennes återeröfrade kärlek! Eller kanske såg hon
ännu alls ingenting af alltsammans, men hon kände
det. Hon kände, att nu var det åter sol och 
sommar och härligt att lefva, nu då hon gick vid hans
arm och såg upp i hans ansigte, hennes blonda ideal
med hatten på trekvart och den stora signetringen
på pekfingret!

Det hela var en ganska tragikomisk episod att på
afstånd vara vittne till. Som så ofta är tillfället med
andras ideal, föreföll mig hennes föga tillbedjansvärdt.

Men hvad som rörde mitt hjerta, var hennes
kärlek, som det var henne så omöjligt att hvarken dölja
eller beherska, och som var så sann.

*




Borenshult vid Göta kanal.

Svenska sommarbilder.

Några rader som text till bilderna!

Det är ingen brist på vackra ställen att fara
till i vårt vackra land. Det är bara att en solvarm
sommardag   gå   ombord   på   första  bästa ångbåt och
låta den förra en hvart den vill.

Var säker på att ni skall bli nöjd med hvad ni
får se.

Bort från stadens dam, fabriksrök och jägtande
lif, ut förbi leende stränder, der björkarna se sig i
spegeln, genom trånga sund, der bortom hvarje udde
rullas upp nya, vexlande taflor, ut på fjärdar, der
vinden blåser frisk, förbi skär, glattslipade af vågorna --
förbi kolonier af prydliga villor, förbi den eleganta
badorten, förbi små stugor, apterade till sommarnöjen,
-- ut till hafvet, det fria hafvet, der de stora
böljorna gå ...

Vi välja en båt på måfå, en hvitmålad
sommarnöjesångare, hvars däck nu i middagsstunden fylles af
herrar, som komma brådskande från sina kontor och
embetslokaler, af fruar, som varit inne och
»hushållat», pojkar i skolmössor, som bära på ledsamma
skolböcker, jungfrur med matkorgar, skärgårdsbor, som
varit inne i staden och gjort affärer, sålt kalfvar, sett
på hästar och talat vid de lagkloke.

På stranden ett vimlande lif -- stadsbud,
tidningspojkar, åkare, slagtardrängar som aflemna kött,
bryggare med buteljkorgar. Och fullt på däcket af
öfverklassfolk, som alla skola ut till landet, der de
väntas af familjen, frisk luft, badhuset, middagen,
fiskarbåten.

Back från Skeppsbron. Förbi Djurgården, der
Hasselbacken skymtar fram med en helsning från det
fashionabla stockholmslifvet. Förbi fabriker,
skeppsvarf, lustseglare, skärgårdsångare.

In i Skurusundet.

Ett stycke Norrland, kastadt in i Stockholms
skärgård helt nära till staden. Klippnatur, höga
stränder med barrskog mellan stenhällarne.

Och i lä af vindarne hundratals små villor strödda
kring stränderna, hvar helst det fins en målerisk vrå
bland bergen. Vår ångare tittar in till hvarje brygga,
der signalflaggan är uppe. En brokig massa folk
väntar i det stickande solskenet. Sommarljusa flickor
i halmhattar och med alpstafvar ha kommit ned för
att helsa på pappa och på idealet, medan unga frun
väntar på sin gubbe.

»Gubben» landsättes -- en kyss midt på
bryggan. Pappa samlar sina paket -- hälften af 

Skurusund.

kommissionerna har han förstås glömt att uträtta -- och
går i land, nöjd att vara hemma. Pojkarne hoppa
direkte ned i segelbåten -- gäddrag ha de i fickan och
latinska lexan ge de katten.

Båten backar genast och glider fram till nästa
brygga, der nya flickor och nya fruar vänta.

I hvarenda vik och hvarje vrå går ångaren in,
aflemnar familjefäder och inackorderingar, matkorgar,
morgontidningar och bref -- och skyndar derefter
vidare, ut mot hafvet, som glittrar och lockar mellan skären.

-- -- --

Eller båten går inåt Mälaren -- samma rörelse
vid Riddarholmshamnen, samma lif ombord -- och
lägger i land vid Södertelge.

En sommarförstad till Stockholm, en småstad
med knagglig stenläggning och ombonade trähus 


Södertelge.

utefter gatorna. Men vägg i vägg med vinterstaden en
koloni af sommarvillor -- till olika pris -- med
veranda, trädgård, krocketplan, hängmatta, svenska flagga.

Sveaborgs granar uppe på berget -- och nedanför 
ligger badhuset och kanalen skär genom näset
mellan bankarne.

Södertelge kanal.

Den går i långa måleriska bugter genom det
idylliska landskapet, in genom trånga vikar, under den
höga jernvägsbron, utefter parken med dess
strandpromenad -- höga lummiga stränder å ömse sidor
om kanalens smala blå band.

Der paddlar ångaren fram för sakta maskin -- 
steg för steg, försigtigt.

Till dess stränderna vika undan och Östersjön
breder sig framför båtens bog.

-- -- --


Båten går vidare. Det har blifvit kväll.
Skymningen faller på, och när vi vakna på morgonen -- 
en strålande, solklar sommarmorgon ute på de stora
fjärdarne -- då äro vi långt utom hufvudstadens
och stockholmsluften område.

Låt gå för en tur in på Göta kanal!

En tur genom Östergötlands stora, frodiga trädgård. 
In genom Bråviken med glittrande vatten och
på stränderna trefliga sommarnöjen, der norrköpingsborna 
andas ut efter lyckade affärer.

Öfver Roxen och genom Bergs slussar, förbi
Ljung och Borenshult, utefter Motala ström, genom
ett leende, typiskt uppsvenskt landskap, der kanalen
glider stilla och trång fram i de lummiga strändernas
svala skugga.

Öfver insjöar och genom fastland, förbi städer,
herresäten, kyrkor. Ibland genom en verklig allé af
löfträd, som sopa öfver suntältet, så att ångaren nära
nog måste krypa fram under löfhvalfvet. En dag som
tillbringas mera uppe på land, medan båten mödosamt
makar sig upp för de många slussarne, trappsteg efter
trappsteg, än ombord, der middagsbordet som bäst
dukas på däcket. 

En idyllisk färd, ett oförgätligt dolce far niente i
ostörd, lätjefull glädje öfver tillvaron, öfver naturens
skönhet, öfver sol och sommar.

Allt det der förstå reskamraterna att sätta värde
på. Det är ett internationelt sällskap, som samlats
på däcket och derifrån företager promenadturer utefter
stränderna. Svenskar synas ej många -- de kunna
sitt land så väl att de föredraga att sofva sig fram
på nattåget till Göteborg framför en långsam kanalfärd, 
rik på naturskönhet, intryck, minnen.

Ett par studenter på upptäcktsfärd, en ensam,
sorgklädd ung flicka, ett mycket nygift par, alls ej
sällskapligt -- det är hvad sällskapet bjuder på af svensk vara. 
Från Forsvik vid Göta kanal.

Kanalfärd, vid Ljung.

Amerikaner finnas här -- allvarsamma herrar i
långa rockar, lifliga, gamla damer i bekväm, mjuk
reskostym, med kikare och väska. Korrekta och
meddelsamma tyskar, som förundra sig öfver de nordiska
sommarkvällarnes dagsljus, rita stjemor i Bædecker,
der författaren glömt att pricka för de sevärda
platserna, och hålla sig nära till smörgåsbordet under
dukningen, språkande högt om den famösa graflaxen
och beredda att kasta sig öfver den, då
middagsklockan ringer.

Flegmatiska engelsmän, som komma genom
Ryssland och ämna sig upp till Nordkap, finner man på
väg till vestkusten -- en babylonisk språkförbistring
men en »europeisk» sämja, ett obesväradt societetslif
på ångarens rymliga däck och i dess trefsamma
konversationssalong. 
Så följer en månskenskväll på Vettern, den
nyckfulla, oberäkneliga Vettern, som kan visa sig så
alltigenom obehaglig men som också kan vara
förtjusande i kvällar, sådana som denna, med blidt
sommarmånsken mellan en skir slöja af lätta ljusgrå moln
och med en glittrande månväg tvärs öfver små lustiga
vågor från Vadstena till Vestergötlands kust.

Tvärs genom Vestergötland! En ny panorama
af täcka naturtaflor -- leende stränder med
högväxta löfdungar, kanalen jemsides med strömmen.

Efter den tålamodspröfvande färden öfver Venern,
allt för stor för turisten, som fordrar en ständig
omvexling, ständigt nya intryck, kommer besöket vid
Trollhättan med dess vilda natur, dess otämda
vattenmassor, som skumma fram mellan klipporna.

Vettern i månsken.

En oförgätlig vandring öfver spången till Toppön
-- upp på branten att se den stora rundbilden öfver

Trollhättan.

den hvita elfven och öfver skog och berg -- förbi
Helvetesfallen och Jättegrytan, längs »Dödens gång» --
långt ifrån afskräckande -- fram utefter »Kärlekens
stig» upp till »Templet» vid Åkersberg med dess
härliga utsigt -- och så en stunds hvila under
vandringen förbi de idylliska småsjöarne, som ligga
spegelklara helt nära intill fallen, hvilkas jättestämma ljuder
utan afbrott dag och natt.

Några timmar ännu -- förbi det vackra fallet vid
Edet och förbi Bohus' gamla fästning, utefter Göta
elf, än helt smal slingrande sig fram mellan bördiga
fält och lummig skog, än bred och ståtlig, -- så är
ångaren, som fick föra oss hvart den ville, framme
i Göteborg -- det angliserade Göteborg med dess
soliga gator, dess distinguerade »avenue», dess
ledsamma utelif och dess stränga regler för det
korrekta, Göteborg, der det ej passar sig att åka, hur
brådt man än har, och der »grosshandlare» är ett
okändt ord ...

Vid dess skeppsbro ligger en hel rad små och
stora ångare med ångan uppe, färdiga att locka oss ut
till nya upptäckter.

Vestkusten lockar med alla sina badorter, sina
fiskelägen och segelturer, sin både täcka och vilda
natur -- sitt moderna badortslif, sitt svenska Trouville
och sina små idyller mellan klipporna.

Der råka vi våra vänner stockholmarne, der bor
det förmögna Göteborg under den varma årstiden,
dit hittar folk från östan och vestan. Vestkusten är fullt
ut lika »europeisk» som kanalångarens däck.

*


I Oberammergau.

Af Oscar Levertin.

Efter att åter ett tiotal af år hafva legat gömd
och glömd bland alperna, har den lilla byn
Oberammergau denna vår på nytt dragit
till sig den allmänna uppmärksamheten
genom att än en gång häfda sina passionsspels gamla
ryktbarhet. Medan decenniet rundt om i verlden strött
ut sin brokiga sådd af lidelse och oro, nya
sträfvanden och tankar, har det lilla samhället der uppe
bland Bayerska alperna upptagits af detta samma
enda, som sedan åratal varit ortens egentliga lifsnerv.
Träget som dessa träsnidare utarbeta de krucifix och
gudsmodersbilder, på hvilka de nedlägga arbetsårets
flit, hafva de sträfvat att gifva sina passionsspel
festföreställningens hela fulländning, och vårt århundrades
verldspublik strömmar till af historiskt och estetiskt
intresse för att se de sista kvarlefvorna af en utdöd
tids skådespel, af begär att inregistrera en ny
sinnesrörelse i sina sensationers skala, af simpel nyfikenhet
eller af en viss religiös åtrå att se förkroppsligade för
ögat alla dessa syner, som otydligt skymtat för sinnet
under psalmsång och orgelklang, i sommarnätternas
drömmerier, då månstrimman lyste öfver vattnet som
Kristi fotspår, eller i skymningstimmar, då en stämma,
kärare än ens egen, lät de förunderliga bibelorden
tunga af mystik falla genom dunklet -- af tusen olika
motiv samlas man i Oberammergau, men alla dock
med en med- eller omedveten förhoppning att få njuta
af några af dessa den höga andaktens timmar, som
nutidens konst så sällan beskär oss.

*

Joseph Mayr som Jesus.

Ännu vid det sista passionsspelet -- 1880 --
måste de besökande tillryggalägga en god del af
vägen i vagn eller diligens, men sedan dess har
civilisationen ryckt
allt närmare, och
numer går
jernvägen ända till
foten af den
bergsplatå, på
hvilken
Oberammergau är 
belägen, till Oberau,
och sedan
återstår blott tvenne
timmars körväg.
Men det är icke
utan, att man
egnar de gamla
idylliska
fortskaffningsmedlen
en åtminstone
halft menad
suck, när man
från hörnet af
sin jernvägsvaggon 
ser en rikedom af 
ljusa, daggfriska
landskapsbilder flyga

förbi, solblanka sjöar i morgonljus och dunkla skogar
med ett öfverfiöd af gröna gömmor. Trakten är en
af Tysklands skönaste, och bergen här hafva sin egen
poesi, icke vild och förvägen som Schweizeralpernas,
icke sydländsk och chevaleresk som Tyrolens
borgkrönta sluttningar, nej, en poesi i slägt med
Schwarzwalds och Thüringens, den tyska skogshöjdens evigt
sommargröna romantik med sin doft af barr och kåda,
sin klang af jägarhorn och sitt sorl af blonda
kärlekspar, sådan den för alltid ligger gömd i Webers operor
och i Schuberts sång.

Dock ett förfriskande intryck af denna skogsnatur
erhåller man, så snart man lemnar den lilla
jernvägsstationen Oberau, der lifvet redan antagit en
kosmopolitisk karakter och smörgåsen hunnit 50 pfennige
öfver pari, och i sin vagn åker upp för höjderna till
Oberammergau. Pingstdagens soliga högtidsro låg klar
öfver de vårgröna sluttningarna, och de talrika skaror
af söndagsklädt bondfolk från när och fjerran, hvilka
med sina matsäcksränslar på ryggarne sträfvade upp
för höjderna, gåfvo trakten en stämning af festlig
vallfart. Madonnabilden i klostret Ettal, som man här
passerar, var också under hela medeltiden liksom sin
systerbild i Einsiedeln ett kärt mål för de troendes
pilgrimsfärder. Men vår körsven -- en fryntlig,
ölgemytlig bayrare -- lät oss icke fördjupa oss i några
gammalkatolska drömmerier, der han från sin bock
berättade en del realistiska detaljer från
Oberammergau, pris på logis och mat, och allehanda anekdoter
om spelens protagonister.

»Ja, Kristus har hela huset fullt af engelsmän
och amerikaner», sade han till sist med något
missundsamt i stämman. Det var en fatal replik,
medeltidsstämningen var med ens sin kos, och man kände
med en suck, att man lefde i Murrays och Bædekers
upplysta tidehvarf.
Ändtligen var man uppe i Oberammergau, och en
sydländsk bygata öppnade sina parallelrader af ljusa
hus med gröna fönsterluckor. Fruktträden stodo i
blom i täpporna, och gamla naiva fresker med
Frälsaren och Maria lyste här och hvar på de hvita
väggarne. Men den pligtskyldiga idyllen, som bör hvila
med sin klockringning och sin sabbatsro öfver en
dylik vrå af verlden, hade totalt förflyktigat under
främlingstilloppet. Byn hade blifvit ett cosmopolis, der
man snart igenkände mer än en af sina turistbekanta,
en mötesplats för hela den rörliga societet, som har
Europa till hem. Det är ansigten från Café Bauer
och Tortoni, från Promenade des Anglais i Nizza och
Giselapromenaden i Meran, och ingen af reslifvets typer
fattades, hvarken de smärta engelskorna med sina
solbrända nackar öfver de ljusa bluslifven eller wienskorna
med sina stenkolssvarta ögon och hy som dunig frukt
under de stora hattarne, hvarken den poetiske tysken,
som reser verlden rundt för att fullända sin
utveckling, en modern karrikatyr på Wilhelm Meister, eller
hans motbild som turist, engelsmannen, hvilken med
»the flying Scotchman» och expresserna förflyttar sig
direkte från sitt kontor till Europas premierer. Och
allt detta internationella vimmel med sin
språkförbistring och sina nymoderna parisertoaletter tar sig
toklustigt ut här uppe i träsnidarnes lilla by på de
smala gatorna med de låga, landtliga husen, groteskt
som en uppfinning af någon stor ironiker, som njöte
af att förlägga en lysande, en sprittande modern
verldskomedi bland de landtliga kulisserna i ett afsides, 
ärbart och gammalidylliskt skråköping.

Infödingarne hafva emellertid fått ögonen upp
för situationens kraf -- rundt om i värdshusen och
butikerna stå de med öppna händer och skörda de
redliga vingårdsarbetarnes förtjenta -- om också en
smula verldsliga -- belöning.
Stilla och klar faller aftonen öfver Oberammergau,
och den sjunkande solens glöd bleknar öfver de gröna
sluttningarna -- blott korset på Kofelspetsen, ortens
vårdtecken, bevarar sin glans af guld ännu sedan
vattnet i Ammerdalens flod fått nattens askgrå färg af
död och sorg. Men på gatorna vill lifvet icke stanna.
Af verandan på det stora hotellet Wittelsbacherhof
hafva engelsmännen gjort ett lifligt dressing-room,
och rundt om på ölstugorna sitter landtfolket, som ej
har brådt till de lador och logar, der de skola ligga
öfver natten, vid sina seidlar och utpeka för
hvarandra ortens ryktbarheter. Ty här och hvar vid
ölstånkorna ser man en och annan af apostlarne i
allsköns gemytlighet pokulera med någon romersk
bödelsknekt eller någon medlem af det höga Sanhedrin.

Och när man ändtligen hunnit till kojs, slumrar
man in vid en dröm om en oändlig sollyst gräsmatta,
öfver hvilkens grönska höga gestalter sväfva. Deras
anleten kan man icke urskilja, men mantlarne falla
i stela, mäktiga veck som på Dürers träsnitt, och
rytmen af deras steg är festligt allvarsam som af en
körsång ur Bachs Mathæuspassion.

*

Det var med ett oförglömligt intryck af
öfverraskning, som den, hvilken skrifver dessa rader, tidigt
annandag pingsts morgon -- föreställningarna börja
redan klockan åtta -- såg ut öfver Oberammergaus
teater. Medan åskådarrummet blott är en ofantligt
gradvis stigande parkett, delvis täckt af ett kalt,
omåladt träskjul, erbjuder sjelfva scenen en hänförande
anblick, verkliggörande för ögat något af den dröm
om en skådebana under öppen himmel, som
föresväfvar oss under läsningen om de antika festspelen.
I sjelfva verket är också Oberammergaus scen, sådan
den konstruerats af Münchenerteaterns berömde 
maskinmästare Lautenschlager, en lycklig
sammansmältning af en modern och en antik skådebana. --
Närmast orkestern tar ett bredt, otäckt proscenium vid
-- det är platsen för skyddsänglarne, detta bibliska
dramas kör, och för de stora folkmassorna -- men
bakom detta reser sig ett korintiskt tempel, genom
hvilkets portal under gafvelfältet med Kristus bland
de lidande och elända en inre, täckt scen öppnar
sig -- lik den Shakspeareska teaterns midtscen --, der
de lefvande bilderna visas och handlingens
hufvudmoment utspelas. På ömse sidor om denna
midtbyggnad öppna sig ett par stadsportar, genom hvilka
man har ljusa perspektiv öfver Jerusalems af gula hus
och vajande palmer kantade gator, och bortom dessa
dörrbågar resa sig Annas' och Pilati hus med sina
marmorkolonnader. Ytterst på flyglarne afslutas
scenen så af tvenne ljusa pelarrader, men den sista och
underbaraste inramningen gifva dock de höga bergen,
som rundt om kanta synkretsen med sina sluttningar,
der sol och skugga vexla öfver vårljus grönska och
himlen ligger soligt blå på topparne.

Emellertid spelar orkestern upp ouvertyren,
komponerad liksom all den öfriga musiken i århundradets
början af en hedervärd klockare i Oberammergau vid
namn Dedler, och denna nyktra, en smula enfaldiga
musik med sina starka reminiscenser från Trollflöjten
öfverraskar -- omedvetet väntade man något af den
på en gång tunga och öfversinliga mystik, som
genomströmmar Wagners Parsifal, utan att dock hafva
klart för sig, hur denna musikaliska gotik skulle taga
sig ut i detta ljusa vårlandskap ... Skyddsenglarnes
kör träder in på scenen, ledd af sin korag och
uppstämmer prologen. Men först med Kristi intåg i
Jerusalem begynner sjelfva dramat ... Genom solljuset
öfver Jerusalems gator, der palmgrenarne fläkta för
morgonvinden, närmar sig den till öfver femhundra 
man uppgående processionen af män, kvinnor och
barn i fladdrande, mångfärgade drägter. Det är en
hel festklädd stadsbefolkning, som vimlar in öfver
scenen med sydländskt jubel öfver färgerna i veck och
skört och palmkvistar i de lyfta händerna. Ändtligen
kommer Kristus sjelf, sittande på åsnan i en
framåtböjd, egendomligt eftertänksam ställning, och
svårmodet blir allt djupare öfver hans anlete, ju högre
massans hallelujah-rop ljuda, liksom vore han just i
detta hyllningens korta ögonblick genombäfvad af hela
sin mission, af sitt kärleksvärfs oändlighet och sitt
ödes smärtkrönta fullkomning. Rundt kring honom
skocka sig apostlarne i sina djupt färgade mantlar,
stödjande sig på sina stafvar som trötta efter sin
vandring. Och in i allt detta, i allvaret, färgerna och
sången göt vårsolen sin ton af guld, medan svalorna
kvittrande kretsade rundt i den ljusa luften högt öfver
de spelandes hufvuden ... Det var en inledningsscen
utan like, ett mäktigt, bredt begynnelseackord, som
bar fantasien långt bort från allt, som var litet och
dagligdags.

Härefter upprullade sig det stora dramat, hvilkets
outgrundliga djup och skönhet inga andra ord än dess
egen text kan tolka, episod efter episod, hvar och en
--  enligt en i de gamla medeltidsspelen känd
tankegång --  föregången af en tablå, visande en förebild
ur gamla testamentet, hvilken kören med sin sång
hopknyter vid hufvudhandlingen. Det var alla dessa
oförgängliga bilder, öfver hvilka menskligheten drömt och
grubblat i sin andakts och sin eftertankes stillaste
timmar, idyllen i Bethania, nattvarden, Judas' förräderi
--  och derefter i våldsam stegring alla hufvudscenerna
i dramats andra afdelning, lidandehistoriens stationer
till och med korsfästningen.

Under dramats fortgång hade vädret förändrats
och förmörkats -- och nu på eftermiddagen drefvo
tunga, svarta skyar öfver himlen, kastande sin skugga
öfver de skräckfylda scenerna. Det växte upp i sinnena
en oerhörd beklämning, och Marias skrik utaf
förtviflan, när hon igenkände sin son släpande på korset,
genljöd inom en sjelf. När så den med en förfärande
om också ej oskön realism framstälda
korsfästningsscenen upprullade sig för ögat, blef intrycket en
öfvermäktigt. Det gick en rysning öfver det dödstysta
auditoriet, och äfven de, på hvilka detta intryck ej
kunde verka direkt religiöst uppskakande och
uppbyggande, erforo ett slags förkrosselse inför denna
bild af öfvermensklig smärta. Detta i sorgnattens
dunkel tungt sofvande Jerusalem, detta Golgata med
sina larmande massor, som firade sitt hats och
sin fåvitskhets triumf kring korset, blef jättesymboler
af menniskolifvets eviga blindhet och den oändliga
kärlekens eviga martyrium. Och med en stämning af
blygd och svårmod, som de följande ljusa
återuppståndelsescenerna icke förmått skingra, trädde man
vid sextiden på eftermiddagen ut från skådebanan,
och i detta första ögonblick, innan hvardagsbullret
åter ryckt en med i sin hvirfvelgång, kändes lifvet
sällsamt kallt och tungt.

*

Passionsspelen i Oberammergau hafva gamla anor.
En sägen berättar, att de inrättats 1633, då byns
befolkning med anledning af den då grasserande pesten
skulle hafva lofvat att hvart tionde år uppföra ett
gudligt spel. Men många omständigheter tyda på, att
de äro vida äldre, och helt säkert hafva de redan
kommit i gång under medeltiden, troligen under
inverkan af de andliga i de närbelägna klostren
Rothenbuch och Ettal. Den som emellertid hoppas, att ännu
återfinna spår af denna gamla härstamning, måste
erinra sig, att Oberammergaus passionsspel först i vårt 
århundrade vunnit europeisk ryktbarhet - och
adertonhundratalet är som bekant ej synnerligen mildt mot
folkliga traditioner. Sjelfva texten är flera gånger
öfverarbetad sedan seklets början, sist af Oberammergaus
pastor mellan 1835--60 Daisenberger, hvilkens
fromma, outtröttliga nit haft ett stort inflytande på spelen.
Någon egentlig poet var deremot den gode pastorn
icke -- och der texten såsom i körsångerna icke
anlitar bibelorden är den ofta både platt och uppstyltad.
Lika litet som man i denna text hittar de gamla
mysterernas betagande blandning af kraftig
naturfriskhet och darrande svärmeri, får man i sjelfva
utförandet vänta på något af den stämning af naivitet och
troskyldighet, hvars doft slår emot oss från de gamla
målarskolornas dukar, i hvilka oxen och åsnan sträcka sina
hufvuden öfver stråt, der Jesusbarnet hvilar, eller Kristus
bär sitt kors genom en snötäckt flamländsk bygata, der
godsinta män och kvinnor stå i förvånade grupper
längs de gaflade husen, insvepta i pelsverk till öronen
mot Jerusalems vinterkyla. Af dylikt finnes intet spår
i Oberammergau, intet spår af det på en gång
okonstladt förtroliga och kärleksfullt ömma sätt, med hvilket
de primitiva målarne behandla dessa ämnen. I
Oberammergau är man modernare än så -- man vill ha
tidsfärg, stiltrohet. Dekorationerna äro -- berättar
årets »officiella förare», efter fotografier från
Österlandet förfärdigade hos hofteatermålarne hrr
Burghardt & C:o i Wien, och de dyrbara kostymerna göra
likaledes anspråk på historisk noggrannhet. Också
äro många af scenerierna i Oberammergau hänförande
vackra, några såsom de gammaltestamentliga
hofinteriörerna rent bländande genom sin orientaliska
prakt och färgrikedom, men allt detta är och förblir
dock ingenting annat än regissörkonst -- kostymbilder
kalla som Munkaczys, och man undrar inom sig, hur
det hela skulle göra sig, om man i stället ginge till en 
motsatt ytterlighet och liksom Udhe gestaltade dessa
scener, sådana de te sig för den oupplysta, fromma
folktanken på Tysklands landsbygd utan någon sorts
historisk ståt -- Kristus, omgifven af alldagligt
landtfolk i menige mans stuga. Men hvad som vans i
innerlighet, skulle väl å andra sidan förloras genom
det förminskande och förringande intryck, som det
alldagliga och ofta sedda så lätt för med sig.

Äfven sjelfva spelsättet, hur prisvärdt det än är,
röjer förvånande litet naivitet, helst om man besinnar,
att man har för sig män af facket men obildade
personer, träsnidare och andra yrkesidkare. Joseph Mayrs
Kristusframställning är i detta hänseende lärorik att
analysera något närmare. Mayr var äfven han rätt
och slätt träsnidare, bekant för sina krucifix, när han
1870 för första gången utförde Kristus' parti, fast han
numer kallar sig Schnitzwaarenverleger. Men hans
Kristus gör långt mera intryck af att vara fotad på
reflektion, på kärleksfullt studium än på någon
omedelbar religiös hänförelse. Hela hans uppträdande är
prägladt af den vane skådespelarens säkerhet. Sin
djupa, klangrika stämma behandlar han med beherskad
konst, och hans plastik röjer en omsorgsfull, nästan
akademisk teknik -- en skådespelerska gjorde mig
uppmärksam på, att han ej en enda gång under hela
den långa representationen gjorde en parallelrörelse
med armarne. Framställningens hufvudförtjenst är dess
aldrig svikande ädelhet, dess svaghet bristen på glöd
och kraft. Man saknar allt för mycket dessa lidelsens
och omedelbarhetens tonfall i rösten, som låter våra
nerver vibrera som för en violinists stråkdrag på en
Stradivarius, dessa åtbörder, hvilkas bredd och storhet
göra en handrörelse oförglömlig. Scener, der det kräfdes
eld och initiativ, såsom t. ex. utdrifvandet af schackrarne
ur templet, blefvo derför också temligen verkningslösa
i Oberammergau. Deremot kan Mayr med skäl sägas
framställa den sida af Kristus-typen, som tyskarne
kalla »der ideelle Dulder», den typ som i
profanliteraturen finnes mest storartadt tecknad i Calderons
»Ståndaktige Prins». Och ju mer dramat framskred
och detta element kom i förgrunden, dess högre stod
Mayrs spel, stegrande detta lidandes storhet till
sublimitet. En sådan viljestyrka, och en sådan stor
hängifvenhet för uppgiften, som han lägger i dagen
särskildt i den oerhördt ansträngande korsfästningsscenen,
der han utan något synbart stöd hänger på korset
helt säkert öfver tjugu minuter, bringa all kritik till
tystnad. Mindre anslående är sjelfva apparitionen
trots ansiktets ganska regelmessiga drag och det vackra
tudelade håret, som faller ner öfver axlarne. Anletet
har intet af det långsträckta, spiritualistiskt
afsmalnande, som finnes så godt som hos alla berömda
Kristus-hufvuden -- det hvilar nästan något groft,
handtverkaraktigt öfver det massiva underansiktet.
Uttryckets svårmod besitter också för mycket jordisk
tyngd -- dess missmodiga grubbel bringar i minnet
ett ungdomsporträtt af Leo Tolstoy.

Vid sidan af Mayrs Kristus äro Kaifas, Maria
och Pilatus bäst representerade. Kaifas spelas --
för fjerde gången -- af ortens borgmästare Johan
Lang, som i sitt parti utvecklar mycken auktoritet,
och som Maria lyckas hans dotter Rosa Lang vackert
förena det skimmer af ständig ungdom, i hvilket
katolicismen ser madonnan, med moderns djupa, fullmogna
ömhet. Äfven Pilatus var en ståtlig gestalt, om han
ock ej helt utfylde denna den förnäma
indifferentismens evighetstyp. Judas, som också mycket berömts,
var deremot bra mycket teaterbof. Alla bifigurerna
voro karakteristiska; och den säkerhet och smak, som
präglade det hela och som erinrade om Meiningarnes
ensemble, kunna endast förklaras genom den stående
öfningsteater, som finnes i Oberammergau, och å 
hvilken befolkningen genom
trägna representationer håller 
sina teatraliska traditioner vid lif.

Rosa Lang som Maria.

Det kan
förefalla underligt att
på detta vis
bedöma ett spel
som det i
Oberammergau i
recensentstil men
det liknar
numera vida mer
en teatralisk
festrepresentation
än något af dessa
gudliga
skådespel, i hvilka
medeltiden gaf
luft åt sin
andakt och sitt
svärmeri.  Och i
det ständiga tillväxandet af detta teatraliska element
med dess från storscenerna lånade arrangemang och
effekter ligger onekligen en fara, som hotar att beröfva
dessa spel deras egendomliga behag, denna friska,
enkla doft, som likt vällukten af sällsynta egendomliga
skogsblommor strömmar genom aflägsna bygders säng
och saga, och som stiger kanske mäktigast från det
religiösa fältets drömmar och visioner. Att detta i
det närmaste redan försvunnit från Oberammergaus
passionsspel märker man kanske mindre, så länge man

ännu sitter som åskådare, öfverväldigad af visdomen
och skönheten i detta bibeldrama, som med tusen
idéassociationer omslingrat vårt lif, än senare, då man
jemför stämningen med medeltidens egen genom att
bläddra i någon af dessa gamla böcker, ur hvilka
mystiken stiger tung af doften från domernas
rökelse och klostrens kryddgårdar -- en legendsamling
eller ett mystèr. Men bäst märker man detta, när
man vandrar genom de salar i de stora gallerien, som
gömma de tidiga mästarnes taflor ... Låt det helst
vara en regnig dag, då man är led på lifvet ikring
sig, trött på sitt århundrade och alla dess ovärderliga
uppfinningar och framsteg, tidningar och moder --
och man kan blifva trött till och med på så
förträffliga ting som dessa -- kommer man en sådan dag
in bland de gamla dukarne, hafva de ord för en af
en sötma, som de, med hvilka Monika tröstade
Augustinus. Allvaret öfver ett Ecce-homohufvud är vår
djupaste smärtas och vårt tyngsta grubbels allvar, och
det leende, som lyser odödligt på Mariabildernas
slutna läppar är det leende, som vi i drömmen sett
på våra dödas ansigten. Det är tron, som gifver
sin själ och sitt lif åt alla dessa figurer, som med
stela former drömma på bleknade dukar och
altarskåp, det är tron, som gifvit de heligas pupiller den
hänryckningens glöd, som århundraden ej kunnat
dämpa, och jungfrurnas hårfästen denna darrande
reflex i rödt som af tända vaxljus' röda offerlågor, det
är den, som gifvit hufvudena sin böjning af from
extas eller lyssnande drömmen, och närmat de bleka,
hvita händerna till bön, så de likna två liljor, som
älska att förena sin doft. Med styfva, obehändiga
fingrar, som ej mäktat utföra fantasiens syner, har
tron här målat sina himmelsdrömmar på guldgrund,
med kärlekens klaraste purpur och längtans djupaste
himmelsblått.
Bland dessa verk förstår man först hvad religiös
konst vill säga, och samma stämning, som sväfvar
öfver dessa spensliga linier och unga färger,
genomströmmade också medeltidens gudliga spel. Helt säkert
har den funnits i Oberammergau, fast den ej kunnat
hålla stånd mot ortens moderna ryktbarhet, reklamer,
geschäft och gräshoppssvärmar af nyfikna turister.
Ämnets ojemförliga djup, anordningarnas skönhet och den
fond af verklig vördnad, som bär det hela, göra ännu
i dag den lilla bergsbyns passionsspel till en
enastående företeelse -- man må blott icke der söka den
medeltidsmystik, som en modern vallfartsresande
numer blott kan hitta på gamla dukar och i gammalt
tryck.



GUSTENS FLAGGA.

Skizz af Anna Wahlenberg.

*

Två år hade gått sedan bröllopet, och de
voro lika förälskade ännu. De kysstes
fortfarande bakom dörrarna, när de voro
bortbjudna. Han var trettiotre år och hon
tjugunio. Men hon var den förståndigaste.

»Gusten har bara ett fel», brukade hon säga,
»men det är också stort. Han är så förfärligt
oförvägen.»

Hvarenda dag gick hon i ängslan för honom.
Antingen begaf han sig ut utan galoscher eller glömde
taga ytterhalsduken under rocken, så det var ett
underverk att han inte fick lunginflammation hvarannan
vecka, eller också rökte han för mycket cigarrer, så
att han undergräfde sin helsa, eller också var han
högst oförsigtig i njutandet af mat och dryck. Alla
förmiddagar väntade hon att han skulle komma hem
öfverkörd, och när de om eftermiddagarne gingo ut
på en liten promenad, och hon hastigt ryckte honom
i armen för hvarje häst som kom i deras väg, så for
han tvärt åt sidan och kastade sig blindt framför
hofvarne på en annan, som kom efter dem.

På sommarn hyrde de en liten förtjusande villa
inåt Ryssviken. Der funnos alla möjliga 

bekvämligheter, badhus med sump, afpassad för barn,
räddningsstege, i fall det skulle bli eldsvåda, och en liten
segelbåt utan segel.

Gusten hade visserligen, oförvägen som han nu
alltid var, frågat hyresvärden om det inte fans några
segel, och denne hade börjat mumla något om
någonting, som låg i sjöboden, men då hade unga frun
blandat bort samtalet och efter en stund tagit hyresvärden
afsides, och sedan hade det inte funnits skymten till
segel till den båten hvarken i sjöboden eller
annanstädes.

Inte blef det så ofta man kom ut i den heller,
ty Gusten ville inte nöja sig med att jemt ro i viken,
och ute på sjön gjorde ångbåtarne så stora vågor att
Hilda strax ville in igen. Men de hade i alla fall
roligt af den, ty hvar enda kväll gingo de ned till
bryggan, öste farkosten fin och ren, så det inte fans en
droppe vatten i den och torkade sätena, så man kunde
sitta på dem med sidenklädning. Och Gusten, som
hade passion för flaggor, hade köpt en vacker blågul
duk, som han hissade om söndagarne.

Sommaren hade verkligen förflutit i angenämt
lugn och såg ut att sluta på samma sätt, då Gusten
en vacker septemberdag tog sig för att göra myteri.

Det hade retat honom mer än någon anade att
i tre månader nödgas gå och se på det der gapande
masthålet i båten och ännu mer att hans vackra,
blågula flagga inte skulle komma till större heder än att
om söndagarne sitta och vaja för mörtarne vid
stranden. Och så hade en god vän, som bodde vid öppna
sjön och hade en större segelbåt, frestat honom
åtskilliga gånger med en tur utåt saltsjövåg och
föreslagit att flaggan kunde få komma med. Och så hade
Gusten slutligen morskat upp sig till ett fast beslut,
hvilket han brukade göra så der en fyra gånger om året.

Han kom ut en lördagskväll till sin lilla fru med.

konfekt och frukt och presenter i fickorna och var så
rar och älskvärd att hon tvärt anade oråd och
frågade hvad han hade för obehagligt att meddela. Först
skrattade han naturligtvis och sade att hon var dum,
men sedan klappade han henne på kinden och tog
på sig en min, som var både käck och fryntlig.

»Jo, vet du hvad, Hilda lilla, i morgon går jag
till Saranäs och seglar ut ett slag med Berglings.»

Det var klart att det blef storm med detsamma.

I början ville Hilda inte tro att han menade
allvar. Sedan trodde hon att han blifvit tokig. Så
förklarade hon att Berglings voro de odrägligaste af alla
deras bekanta. Så påstod hon att hon skulle bli sjuk.
Och så gick hon in och lade sig.

Men när hon vaknade på morgonen och såg att
Gusten redan var uppe och höll på att packa in
flaggan, blef hon mjuk, började gråta, ropade honom
till sig och slog armarne om hans hals.

Hon hade också fattat ett beslut. Hon ville dö
tillsammans med honom.

Och så tog hon också på sig, packade in
konfekt, frukt och saft och följde med.

Sjön låg nästan stilla och lugn, när de kommo
till Saranäs, och Hilda hade ett svagt hopp att de
skulle få ro, när de kommo ut på båten. Men
herrarne hade sin goda förtröstan i behåll. De satte upp
seglen och drogo i tågen och tittade uppåt masten
och hviskade med hvarann. Masten var litet trasig i
toppen, men det fingo inte damerna veta af, förstås.

Sent omsider stöttes båtshaken i bryggan och
man gick ut till sjös. En liten bris tog dem
verkligen och förde dem ut några alnar. Så lågo de stilla,
och så kom en ny bris. Det var verkligen inte
alldeles så dåligt segelväder, som det såg ut i början,
och när de kommo ut på öppna fjärden blåste det
riktigt friskt.

Gusten njöt i fulla drag af sitt fria sjömanslif,
svängde sig i kort kavaj och rundmössa med band i
nacken, passade på skoten och varnade för bommen,
hade mycket att göra i fören, berömde flaggan, skrek
med högre röst än han någonsin haft förut, »klart
att vända», tittade bara någon enda gång upp på den
trasiga toppen och ännu mera sällan på sin fru.

Hon satt i aktern, insvept i schalar, blek, något
tystlåten, åt konfekt och var stoisk.

Man skulle inte förebrå henne att hon inte hade
mod. Hon skrek högst obetydligt och fordrade
ingenting annat än att man samt och synnerligen skulle
sätta sig på vindsidan för hvar gång båten vände, och
att man skulle ändra kurs, så fort man fick sigte på
en stor ångbåt. Om detta senare skulle tjena till att
undvika ångbåtsvågorna, eller om hon var rädd att
de skulle bli öfverseglade, fick man emellertid aldrig
riktigt klart för sig; ty när vågorna kommo, höll hon
sig krampaktigt fast i båtkanten och såg alldeles
förskrämd ut, men när de voro öfver, förklarade hon
regelbundet, att vågorna brydde hon sig inte om,
bara inte de stora båtarne kommo på dem.

I Tenösund var det byigt. Seglen klappade. Man
fick vända oupphörligt och kasta sig från ena sätet
till det andra med en faslig fart. Till och med
kaptenen på skutan såg en smula ängslig ut och blef
ganska fåordig. Men Gusten var munter. Han firade
en triumf för hvar gång de gingo om en liten stackare
till segelbåt, hurrade åt den och viftade med mössan.
Han hade inte känt sig så fri och glad på mången
god dag, och toppen den satt, och frun var längst
bort i aktern.

Slutligen stego de lyckligt i land vid Vaxholms
brygga och gingo upp till värdshuset för att äta
middag.

Hilda var alldeles förbi. Hon lutade sig tungt 

mot sin mans arm och svarade knappt på de ömma
ord han slösade på henne. Han kunde verkligen inte
undgå att se hvilket band hon lagt på sig och
hvilken uppoffring hon gjort. Och det grep honom också
så, att han under ett ensamt ögonblick i tamburen
tog henne om lifvet och kysste henne.

»Om du vill, lilla Hilda, så far vi hem med ångbåten.»

Hon smålog på sitt gamla vis och kysste honom
tillbaka riktigt hårdt och varmt.

»Du ä rar», sade hon.

Mera fingo de inte tid till.

Det var en treflig middag. Man skämtade och
pratade, och Gusten kunde inte tala annat än sjömansspråk. 
Det hade blifvit varmt och godt väder. Damerna 
sutto utan schalar på verandan, och solen glittrade 
helt vänligt på vågorna, som stillade sig allt mer
och mer.

»Tänk sånt skönt väder», sade herr Bergling. »Och så 
få vi medvind hela vägen hem.»

Gusten tittade på Hilda.

»Håller du på ångbåten?» frågade han tyst.

Kaffet var godt, likörerna lifvande, vinden så
smekande och varm, sjön så vacker och lugn. Hilda log
mot sin man. Hon ville vara hjeltinna hela dagen.

»Nej», sade hon. »Jag ska vara snäll.»

Och så gaf man sig ut igen.

Båten gled stilla öfver vattnet, utan krängningar,
men med jemn och god fart. Humöret var godt,
punschen kom fram, och man skämtade lika ogeneradt
som om man suttit hemma i sin salong. Det blef en
härlig solnedgång. De finaste nyanser i skärt och blått,
gyllene kanter på de lätta molnen, horisonten invid
skogen blossande röd och i vattnet ett glänsande
färgspel af återskimret.

Damerna sutto med armarna om hvarandras lif 

och sjöngo, herrarne gnolade med ibland, och Gusten
helsade med flaggan så ofta att han till slut ryckte
ner hela ståten just som han skulle vara riktigt artig
mot en kronbåt.

Man glömde bort framtiden för ögonblicket, och
inte förrän solskifvan sjunkit, kom man att ge akt på
att vinden alldeles mojnat af. Nu blef man i hast
uppmärksam på de små kårar, som kommo. Man
diskuterade och passade noga på hvar enda en, och
någon talade om att ro. Men detta förslag satte
herrarne sig energiskt emot. Det var slöseri med
arbetskraft, och så länge det ännu fans en fläkt på sjön
skulle de inte förakta den.

Men slutligen kunde till och med Gusten se att
båten stod alldeles stilla. Man hade ännu en
tredjedel kvar af vägen och det skymde redan.

Herr Bergling började undra, om begge årtullarne
funnos. Men när kaptenen på ett fartyg undrar, om
någonting fins, så fins det naturligtvis inte. Och
så var det med ena årtullen. Den kunde inte
upptäckas.

När detta ändtligen var konstateradt, påminde
han sig emellertid att man någonstädes skulle ha en
spik, som blifvit använd i nödfall. Och så blef det
ett letande efter spiken. Först skickade han in sin
hustru i kajutan med underrättelse att den låg i venstra
skuffen. Men der fans bara glas, två champagnekorkar 
och en tom syltburk. Så gick han sjelf och
hjelpte henne leta i alla rummen, och när det inte
ledde till något resultat, blef det ett litet äktenskapligt
ordbyte inne i kajutan, ty han påstod nu, att han
gifvit henne den dyrbara spiken att förvara, och hon
frånsade sig alldeles den äran.

Derefter ref man upp sätena akterut. Ingen fick
sitta stilla och ingenting fick ligga i fred. Man sökte
i pytsar och korgar och i konfektpåsen med, men 

ingen spik. Gusten började ro med en åra och det
gick, som det kunde. Kom man inte hem den
dagen, så kom man väl dagen derpå.

Rätt som det var höjdes dock ett hurrarop. Fru
Bergling hade hittat spiken. Den låg bland kokkärlen
och hade blifvit använd till att slå upp konserver med
på förra resan.

Nu rodde man ståtligt, visserligen inte hälften så
fort som med roddbåt och kunde knappast vänta sig
komma hem före elfva, men det gick i alla fall framåt.

Hilda hade blifvit något dyster efter spikaffären.
Hon tänkte på alla varma öfverrockar, halsdukar och
kappor, som hängde der hemma i garderoben och
stirrade frånvarande utåt vattnet. Der kom en stor
ångbåt med lykta i toppen.

Hennes första omsorg var som förut att de skulle
ändra kurs, men derefter slog henne en annan tanke.

Den stora båten hade lykta för att inte bli
påstött, men de, som inte kunde göra någonting för att
undfly en fara, de hade ingen.

Detta var verkligen någonting att beakta, och
befälhafvaren skickade genast sin hustru på
expedition att leta efter lyktan, som måste finnas
någonstädes. Och den var verkligen mycket lättare att
anträffa än spiken, men olyckligtvis befans den inte i
allra bästa skick, då den kom fram i dagsljuset. Tre
glas voro endast delvis till finnandes, och det fjerde
fans inte alls.

»Men det gör då för resten ingenting», sade fru
Bergling, medan hennes man undersökte förhållandet.

»Gör det inte ...!»

»Nej, för det fins ändå inte något ljus att
sätta i.»

Det var just ingen upptäckt af det behagligaste 
slaget. Vädret hade varit strålande hela dagen,
sjön var full af båtar och nu var det nästan alldeles 

mörkt. Öfverallt glimmade rörliga ljus. Somliga stucko
upp helt oväntadt strax bredvid dem, andra förstorades 
på ett hastigt och olycksbådande sätt, som om
eldögats tillhörande, osedda vidunderskropp skulle kasta
sig öfver dem i nästa ögonblick.

Det var onekligen en smula kusligt för passagerarne 
på den mörka, spikårtullade båten. Men begge
herrarne voro vid sitt allra bästa lynne. De pratade,
skrattade och sade kvickheter så oafbrutet att det
nästan såg ut som om de afsigtligt ville hindra
damerna att få fram ett ord. Och ändå hade de hvar
sin sjelftagna syssla, som de skötte på det mest nitiska
sätt. Herr Bergling spejade efter land och såg
Saranäs för hvar femte minut, och Gusten repade eld på
tändstickor, som han lät brinna så likt ljus som
möjligt och utvecklade en sådan sparsamhet med deras
två askar att han fick brännsår på fingrarne.

Men Hilda gjorde ingenting annat än knäppte
ihop händerna för hvart nytt ljus som stack fram.

»Der ä bryggan ändå», skrek herr Bergling. Och
så stötte de fören i en stor rospigg, som var lika mörk
som de, fingo ovett, svarade och kafvade på igen. På
ungefär liknande sätt försökte de lägga i land vid en
gammal pråm och ett badhus, men måste afstå från
de tilltagen också.

Slutligen hade man upptäckt Saranäs så många
gånger att man började tro sig vara nära Vaxholm
igen. Herrarne blefvo något allvarsamma, och fru
Bergling funderade på att taga »box», om de bara kunde
få någon.

Klockan var öfver tio, och det var beckmörkt
rundt omkring. Stämningen sjönk allt mer,
tändstickorna minskades betydligt i den sista asken, och
Gusten bekymrade sig efter hand allt mer om sin
hustru. Hon var så oroväckande tyst och svarade
bara »ja litet», när han frågade, om hon frös. Inte 

en enda gång frågade hon hur det var med honom
och underrättade sig icke ens om att han hade rocken
knäppt och halsduken på sig. Det var som om hon
ansåg allt hopp vara ute och inte längre frågade efter
några jordiska ting.

»Hallå!»

Den rösten lät helt nära, men man såg inte
något ljus. Kunde det vara en oförskämd rospigg igen,
som seglade utan lykta?

»Hallå, ä det herrskapet?»

»Hallå, hallå, hallå!» Nu blef det lif och fart i
båten. Det var ju fiskaren vid Saranäs, som stod på
land några alnar ifrån dem. Man var framme utan
att veta det.

Om några ögonblick hade man bryggan under
fötterna, sträckte på sina stelnade lemmar och kom
nästan yrvaken in i landbackens välsignelse, varma
rum, lampsken, bekväma soffor och ett dukadt bord.

Men Hilda blef inte riktigt sig sjelf igen, förr än
hon kom hem till sig och fick rifva fram sitt husapotek.

»Gusten», sade hon, der hon stod bakom
flaskorna, »erkänn nu en sak. Du var allt rädd ändå?»

»Rädd», sade han och skrattade på samma sätt,
som hvarje annan herre och man också skulle gjort,
om han blifvit tillfrågad något sådant. »Det vill jag
inte precis påstå.»

»Jo», sade hon, »nog tyckte du det var litet kusligt?»

»Åhja, det förstås, men ...»

»Ser du det!»

Hon var nöjd. Han behöfde inte säga något
mer. Och om dagen än hade varit något tråkig ibland,
så gick hon glad till sängs. Nu kunde då Gusten
aldrig mera opponera sig, när hon sade, att han var
en våghals, och han borde vara tacksam och lycklig
öfver att ha en förståndig hustru vid sin sida.

Nästa år hyrde de sommarnöje en half mil från
sjön, och Gusten fick hissa sin blågula flagga på en
liten stång under verandataket. Den fick aldrig mera
vaja öfver något vatten. Aldrig mer fick den breda
ut sin vackra duk hvarken öfver saltsjöns hvita gäss
eller öfver mörtarne i viken.

*



Septemberafton.

Spegelklara fjärdar breda sig i kvällen,
tyst mot höstlig himmel, genomskinligt klar
sträcker in åt landet en flock bruna änder,
medan sol, som sjunker, in i skogen tänder
som ett rosigt skimmer ifrån sommardar

Båten nu är bunden, rodd för sista gången --
hemåt låt oss vandra, tysta, hand i hand.
Du, som jag, nog saknar dessa vida vatten,
dessa skär, som sjunka i septembernatten,
skogens skymningssång och böljornas vid strand.

Hit ej verlden nådde med förtal och afund --
här vi fria voro utan tanke på,
att hvart steg vi togo, att hvart ord vi sade
onda tungor genast under pröfning lade --
här i skog och mark vi följdes åt, vi två!

Hör du, hur det sjunger nu ur skogens gömslen:
»om den tid, som farit, unga hjerta, dröm!
När de hvita flingor genom rymden segla,
när ej längre fjärdar himlens stjernor spegla,
solens flammor, flicka, i ditt hjerta göm!»

Daniel Fallström.

*




Det Glada Stockholm

Illustreradt af V. Andrén.

Stockholm roar sig.

Det är det första,
främlingen lägger märke
till, när han kommit hit och börjar
studera vår hufvudstads karakter.

Det är det första som faller honom i
ögonen, detta, att Stockholm framför allt
är ett gladt samhälle.

Man kan förebrå det att det är obetänksamt och
slösande, att det har skulder öfver öronen, att det
kastar ut millioner innan det tänkt riktigt noga på
saken, att det sätter in sin förmögenhet på kaféer
hellre än i banker, att dess andliga intressen ej äro
så utvecklade som de borde vara. Men att det
hänger läpp och ser verlden i grått, det skall ingen
förebrå vårt nordiska Venedig.

Ej heller att det inte arbetar. Det fins mycket
folk i Stockholm, hvars tid ej räcker till många nöjen.

Men ännu fler fins det som ha tid både till det ena
och det andra, som stanna vid sin läst sex dagar för
att rulla sig i det gröna den sjunde, som sitta
fastspikade på en pulpetstol eller stå instängda bakom
disken till klockan åtta för att då kasta sig in i
verldsvimlet till midnatt, som gå direkte från sitt kontor till
»logen» eller från studielampan till Idun.

Det fins folk, hvars nöjen efter arbetsdagens slut
bestå i att ge lektioner och hålla föredrag för
arbetare, för sömmerskor, för gamla och unga olärda --
outtröttliga arbetare på att sprida vetande, att bygga
en framtid åt de vanlottade.

Det fins folk som arbetar för arbetets egen skull,
folk som arbetar för att inte hungra i morgon och
folk som arbetar för att kunna äta middag på
Hasselbacken. Folk, hvars arbete är det strängaste allvar,


Till Djurgården.

och folk, hvars arbete är en guldgalonerad lek, folk
hvars sträfvan går ut på att skaffa sig vänner och
gynnare till höger och venster, och folk, hvars arbete
gör det hatadt och förföljdt, folk som lefver för stora
mål och folk som lefver för egen framgång, och folk som
vegeterar och finner lifvet godt och bra, sådant det är.

*

Det arbetsglada Stockholm förstår att roa sig efter
noter, det sysslolösa Stockholm anstränger sig för att
ha roligt.

Och främlingen ser naturligtvis mindre af det
stillsamma arbetet än af den glada utsidan. Han ser
utelifvet, kaféer, klubbar, teatrar, lifvet i parkerna, på
sjön, i det gröna ...

En söndag på 
försommaren bör han se
sig omkring i
Stockholm. Då himlen är
högblå och solen
glittrar och blänker öfver



Hem från det gröna.

vågplask,
vårblommor, 
vårgrönska. Då
hela staden
är på benen,
spatserar i
oafbruten
procession
utåt Skeppsholmen, 
ut till Uggelviken
och Haga och då alla backar på Djurgården äro fullsådda 
med vinterliggare, som dra sig i det gröna, hvila
sig, roa sig.

Matkorgar och barnvagnar har man med sig ut.
En fridsam eftermiddagslur i gröngräset, en bok att
läsa, ballonger åt småttingarna, kaffehurran på elden,
som sprakar lustigt i backen.


I Friesens park.

I Friesens park svänga sig gardister och dalkullor 
i »gamla valsen» på ängens gräsmatta, der för 
hundra år sedan Mollberg och Ulla dansade på bal
champêtre, i Tivoli är trängsel kring aphus och
elefantburar, energiska ungdomar profva kraftmätaren och
andra uthålliga
ungherrar pröfva sin
förmåga att konsumera
punsch på
Hasselbacken. Medan
positiven vefva nere på
slätten, der Kasper
outtröttlig klår sin
gumma och der
Britta får se sin
tillkommandes porträtt
i »lyckans stjernas»
tittskåp.


På Hasselbaeken.

Lustbåtarne vända åter hem från dagens utfärd,
fullpackade med folk, som ha björkkvistar och
syrenknippen med sig hem, blåsippor i knapphålet och
skärgårdsluft i lungorna. Musik har man med sig på båten,
en larmande sextett, som skött dansmusiken ute på den
gröna ängen och fortfarande håller ångan uppe. Och
hvar man ångar fram, helsas man med salut,
viftningar, hurrarop från stränderna, från gamla och unga,
från utsluppna familjeförsörjare och uppsluppna
barnungar, från söndagsseglare och roddbåtar.

Stockholm är ute och helsar sommaren välkommen.

Och på aftonen blir det lifligare än någonsin inne
i staden. Ångarne komma
in, en efter en, med en
kulört och skäligen
öfverflödig lykta i fören och
däcket svart af folk.

Öfverlastade
spårvagnar pingla hem från
Djurgården, kvicka ångslupar


Söndag.

kila fram uner Skeppsholmsbron, förbi de sofvande
pansarbåtarne, fram i ljuset från Strömparterren, hvars
glittrande perlband af kulörta gasprickar återspeglas i
strömmen, der alla färgerna hoppa och leka om
hvarandra.

På kajerna blir ett vimlande lif, Norrbro är
fullpackad af folk, som står och tittar ner på myllret
i Strömparterren. Fullt är det i Kungsträdgårdens
halfskumma alléer, fullt utanför Berns, fullt öfver allt.

Musik i alla vrår, hornmusik, orkestermusik, det
tyska gosskapellets janitscharmelodier, Meissners nyaste
potpurri.

Och ljum, stillastående luft under torgets lindar,
i parkernas alléer, der bedagade damer och gamla
herrar, som vågat sig ut efter vinterns innesittande,
slagit sig ned för att njuta af vår och värme.

*


På lustfärd.

Eller går främlingen ut en
söndagsmorgon om vintern, då snön är bredd
ut öfver fält och
isar och himlen
står blek och
klarblå öfver knotiga,
afklädda ekar och
öfver gamla
granar, som leka
sommar. Också då
träffas det
ungdomsfriska 
Stockholm 
litet öfver
allt i stadens
närhet. Det åker i
släde à deux ut
för att äta frukost
på Nacka eller


Lidingöbro, det
glider fram på
skidor -- i
susande fart utför
backar och berg
-- och hoppar
som ett inte
öfver gupp, breda
som en ordinär stockholmsgård. Det sparkar sig fram
genom verlden på sparkstötting -- det modernaste
fortskaffningsmedlet -- och inne i staden åker det kälke
från Floras kulle i yrande fart utför alléerna ända ner
till Linné, som står med en kalott af snö på peruken,
vänder ryggen åt ungdomslifvet och håller småleende
utkik öfver biblioteket, som stält sig på tvärn midt i
parken.


Ut i skärgården.

Men då aftonen kommer och elektriska ljuset
strömmar ut öfver Nybroviken, då ristar det friska
Stockholm runor i skridskoklubbens glanskis, sätter
rofvor, dansar français eller, tränar sig till vinterns
stora täfling, då man ämnar vinna silfverpokaler och
få bröstet fullt af medaljer.

Det är samma ungdomliga Stockholm, som vid
sommartid steker sig i solgasset hos Köhler och kyler 

af sig genom ett smidigt hopp
ner i sumpens svalka, som
fäktar och duschar om
morgnarna och kappror i kanot,
som profvar sin kraft på helt
och hållet annat sätt än
genom att enligt fädernas metod
tömma en bål i en enda klunk
eller genom att ställa till ett
slagsmål, som kan bli historiskt
i samhällets annaler.


Sport.

Det ungdomsglada Stockholm är en hel brokig
verld.

Det rullas i sidenklädda korgvagnar i
Humlegården och ser med
afundsamma ögon på de mindre
förnäma småttingar, som
ogeneradt gräfva kanaler
och bygga fästningar i
sanden eller rida ranka
på trähästarne utan att
komma ur fläcken.

Det går sedesamt ut
med sin »bonne» och ser
på vaktparaden, der
kanske pappa är med, grann
och rak i ryggen. Det
går i en distingerad skola,
konfirmeras för en
prestman på modet, blir moget
att föras ut i verlden,
recipierar på Amaranthen
-- eller läser det på
studenten, far till Upsala och
lär sig att tänka rätt och
få framgång i denna
verlden.

Medan dess bröder
och systrar leka kura
gömma i vedboden, åka
kana i rännstenen, andas
kvalmig luft på gatan de
heta sommarkvällarne,
marschera i gåsmarsch
från folkskolan efter slutad tränering och få någon
gång följa med pappa ut till Lill-Jans och se
arbetarhären tåga ut för att höra tal och sjunga frihetssånger.

*


I Humlegården.


Hos Köhler och på gymnastiken.

Det morgonglada
Stockholm är uppe
innan tuppen fått skorna
på sig. Det skramlar
omkring på gatorna på
rasslande bagarvagnar,
stryker omkring med
tidningsbuntar, som dofta
af färska nyheter, rusar
ej rätt vaket från
sängvärmen direkte till
romerska badets ångvärme
eller till gymnastiken
för att bli uppmjukad i lederna, sträckt, vriden och
knådad.

Det skumpar på en ridhushäst utåt Djurgården
eller glider nobelt fram på sin eleganta, smidiga
bicycle, marscherar efter klocka på Skeppsholmen med
arg uppsyn, ytterhalsduk upp till öronen och energisk
föresats att lefva i hundra år -- eller går det direkte
från hemmet i en af de stora arbetarkasernerna vid
Roslagstull eller på söder till fabriken eller verkstaden
långt, långt innan de sofvande medborgarne dragit
upp sina rullgardiner, fått morgonbrasan tänd och
vädrat ut sängkammarluften.

*

Det aftonglada Stockholm ...

»Jag skall gå ut ett litet ögonblick», säger herr P.

»Hvart skall du gå, gubben?» frågar fru P.

»Bara ner och telefonera, är strax tillbaka.»

»Du skulle skaffa dig en telefon sjelf», menar fru P.


I Kungsträdgården.

På operakaféet.
»Ja, jag har
nog tänkt på
det -- men
det är så
dyrbart -- adjö på
en stund!»

Herr P. går,
det är på
eftermiddagen.
Men det är
verkligen allt
för vackert
väder för att inte
fresta till en liten tur neråt
Sturegatan. Och derifrån är det bara ett
tuppfjät nedåt »Torget» -- det är ett friskt, skönt
vinterväder, men kallt.

I Sveasalen.

Herr P. beslutar att gå in på Opris och
telefonera deriftån.

Men utanför råkar han notarien och professorn
och barytonen, som just slutat sin middag hos Bengt
Carlsson och äro belåtna med värden. En kopp kaffe på
operakaféet är han alldeles tvungen att vara med om.

Der inne lysa bekanta ansigten fram genom
rökskyarna hvart han tittar. Gubben farbror -- det
gamla stockholmsoriginalet -- kommer genast och slår
sig ned hos dem. Snart samlas en liten uppsluppen
krets kring deras bord. Den ena halfvan punsch
kommer och den andra går, och när man sjelf går, så går
man in på Sveasalen -- en liten promenad i det
ljumma vårvädret, kylan har slagit sig och farbror vill
fråga herrarne om det inte är vår i luften -- och
derifrån går man för att äta en bit mat på Grillen.

Herre gud, det är så sällan man råkas! Och
det fins så trefliga hörn inne på Grillens kafé --
der är fridsamt och der kan man verkligen trifvas.

Man läppjar på kaffet och munken -- och just
som man känner sig hemmastadd, så kommer
ganymeden och släcker hvarann gaslåga.

Hvad i hela verlden, är klockan redan tolf? Nå,
är hon ju ingenting, ännu är det ingen brådska.

Och det lider åt morgonkröken, innan hr P. drar
till minnes att han gick ut »ett litet ögonblick»
noga taget i afsigt att telefonera. Hvad kunde
det vara han skulle telefonera om? Nå, det kommer
han möjligen ihåg i morgon, nu telefonerar han
emellertid -- för att ändå ha gjort det -- efter en
hyrvagn och åker så hem i den.

Nästa kväll sitter han beskedligt hemma hos
gumman, känner sig dufven och talar illa om
storstadslifvet och om de arga skalkar som locka. Men
notarien och barytonen och bröderna ha återtagit sina
dagliga platser på operakaféet, och gå de ej för att
applådera Lafont, så ha de Pasqualis hos Berns eller
fru Moe på Mosebacke att gå och höra på.


Reception i X. X.


"Hip, hip, hurra!"

Och gubben farbror -- stockholmsoriginalet 
-- som de naturligtvis fått med
sig och som aldrig i lifvet har brutit ett
lag, sneddar hemåt klockan tre, talar om
för sig sjelf att det är skandalöst tidigt
att gå och lägga sig, finner gatorna något
för trånga, är ohågad att gå ur vägen
för hyrvagnarne, som rulla hem
utdansade skönheter från balen hos Nathan,
blir ändå ej omkullkörd, skämtar smått med sin bekante
poliskonstapel, kan inte begripa hvarför det lyser inne
på tidningstryckeriet så här dags, når slutligen sin
port, ringer upp hushållerskan, får sin vanliga
uppsträckning och är -- som vanligt vid denna tid på
dygnet -- morsk och öfverlägsen mot gumman, ty
det är han som är herre i huset. Sofver sedan till
elfva och går då ned på gamla W6 för att få en sill
och en morgonrisp.

*

Balen hos Nathan
har varit lysande.
Elegans och öfverdåd,
juveler och siden,
kraschaner och rosor.
En bländande
danssal, yppiga små
kabinett, växtrummets
halfdunkel och svalka ...


Kotiljong.

Fröken Reich har efter tredje valsen slagit sig
ner der inne i bedårande belysning från matta
lampor i rose bakom bladgrupperna och uppvaktad af
baronen och löjtnanten. De båda herrarne ha kanske
tidigare på dagen råkats hos agenten, som drifver
vissa affärer för en osynlig penningmans räkning. Men
här uppträda de lika otadliga som den sköna är
förtjusande, och hvem vet, när den ena uppger fältet,
hvad som blir resultatet af tête-à-têten de båda andra
emellan.

Kanske ett bröllop efter nutidens stockholmsfordringar 
på Grand -- med ett älskvärdt tal af presten, 
en välvillig och öfverseende man, och verser med
djupt allvar under skämtet af tärnornas marskalk, som
uppriktigt önskar att alla dessa rosenknoppar snart
måtte följa brudens exempel etc. etc.

Eller kanske att han blir marskalk och ingenting
annat på det der bröllopet -- eller att han gör en
tur solo till Sydamerika -- eller nöjer sig med en
ordinär landtegendom med en mera anspråkslös
guldfågel till värdinna.

Animerad är emellertid aftonen hos Nathan. Ett
brokigt sällskap! Värden som skämtar i politik med
det förbindliga statsrådet och den öfverlägsne
bankdirektören, generalen som talar tullskydd för den unge
riksdagskandidaten af frihandelslägret, -- penningfursten, 
som, bred och ordensprydd, underhåller sig med
komikern, som spelar verldsman och trifs kolossalt,
medan hans kamrat -- förste älskaren -- är i sitt
rätta esse bland unga damer, sidensläp, spetsar och
balrepliker.

Der är byggmästarn, som gjorde en storartad
konkurs i fjor men som nu köpt ett par hus för
några hundra tusen och glömt det förflutna. Der är
sångaren-verldsmannen, som rest jorden rundt --
drabant åt en stjerna -- och berättar spirituelt ett och 

annat intimt drag från hofvet i Geroldstein. Der är
artisten med talang, som ämnar göra karrier, är
familjär mot husets döttrar och bror med hela stadens
förgylda ungdom -- en framtidsman, som håller på
att måla en ministers porträtt och som af princip
afhåller sig från all opposition.

Kotiljong -- små balettflickor, öfverraskande nyheter i
dekorationsväg. Supé, champagne, tal, hög stämning.

Nathan är nöjd och gästerna bedyra att hans bal är
säsongens glanspunkt.

*

När vicomten, brukspatronen och löjtnanterna 
sitta på första bänken på Vasateatern och 
kika på en benoperett, när de unga eleganterna
sätta en ros i knapphålet och gå att träffa någon som
önskar träffa dem, då skyndar butikfröken och fröken
från syatelieren på maskeradbal på E. V.


På karnevalen.

»Hvad lefver du på?» frågar farbror från landet
unga grosshandlarn, om hvars affärsgeni han ej har
särdeles hög tanke.


»På mina skulder», lyder svaret. Och han lefver
utmärkt, tyckes det.

»Är du förryckt, flicka? En månads lön går åt
till det här nöjet», brummar gubben snickaren, när
han hör att dottern ämnar sig på E. V.

»Det ger jag katten!» är flickans svar. Man
ska' roa sig men's man är ung, har herr Adolf i
kryddboden sagt. Det är han som bjudit henne.
Men han vet inte -- och det har han heller ingenting 
med att göra -- att en liten söt löjtnant skickat
henne biljett till konstnärskarnevalen hos Berns.

*


Norrbro-bild.

Det nyhetsglada Stockholm, oftast ifördt en
gemytlig tants välfödda gestalt, har goda ben och godt
tålamod. Står ogeneradt i kö i tolf timmar för att


få en plats på fjerde raden till Kristina Nilsson,
vandrar ute hela dagar för att se på tillrustningarna till
kungliga jubileet, illustrerar med sin närvaro illuminationen 
vid orientalisternas hemfärd, har bästa platsen
på Skeppsholmen, när Rolla går upp med sin ballong,
och befinner sig händelsevis vid Djurgårdsstranden,
när han seglar ned just framför henne. Och när
mannen är förolyckad och död, så pryder hon hans
kista med blommor, skickar en söt vers om »liten
Rolla» in till en tidning, är naturligtvis med om
begrafningen från början till slut och finner det hela
ytterst spännande och intressant.

Hon har bästa platsen nere vid centralen, när
kejsaren af Japan kommer på besök, och hon står
främst mellan två pickelhufvor, när hertiginnan af
Monaco kortegeras upp till slottet. Och när påfven
kommer på visit, står hon på sin post i slottshvalfvet och
finner den ofelbare söt och nedlåtande. På galaspektaklet 
är hon med, gråter öfver prologerna och är rörd
åt folksången. Men hon hvarken hyr fönster eller
kastar blommor eller dekorerar sitt hus med flaggor i
påfvens färger. Illuminerar gör hon i sina fönster vid
Sibyllegatan, när kungen fyller år, ty hon är god
stockholmare och tycker om nyheter men ej om
nyhetsmakare.

När det står i bladen att någon tilldragelse
bevistats af »allt hvad hufvudstaden eger af» etc. etc,
då har tant varit med, antingen det för tillfället varit
fråga om att vara vän af konst eller vetenskap,
musik eller brandväsen eller att endast följa med
sin tid.

Följa med sin tid, det är för storstadsbor det
första och det sista.

*

Några spridda bilder från vår hufvudstads utsida,
från det lata Stockholms fjärilslif och från det
verksamma Stockholms rekreation efter arbetstimmarne.

G--g N.



*


Gudsmodern.

Maria drömde i landsflyktens bann.
Hon såg sitt barn som en dödsblek man,
och mjukt kring hans panna, slät och ren,
allt klarare spred sig ett gloriesken.

Hon sökte fånga hans hand i sin,
hans öga såg mildt i hennes in.
Hon ville i kärlek fjättra hans blick,
ofattlig ur gåtfulla djup den gick.

Den drog genom hennes som sol genom väg,
oändliga vidder den bakom såg. --
Hon väcktes af egen kvidande röst,
slöt skyddande barnet tätt till sitt bröst.

Per Hallström.

*



Försoning.

Skizz af Tor Hedberg.

Det var en solig
augustimorgon, som Otto
Randers steg upp ur sin
säng, der han på hela natten icke njutit någon sömn
mer än en kort stund nu i sjelfva gryningen. Han
kände sig dock sällsamt uthvilad efter denna korta
slummer, och det vackra, ännu ungdomliga ansigtet bar
icke några spår af trötthet och vaka. Hans tankar
hade arbetat i tvifvel och villrådighet hela natten, men 
till slut hade de funnit ro i ett beslut, som samlade
dem och förde dem alla fram mot ett gemensamt, ett
ljust och leende mål. Kanske var det detta, som hvilat
honom mer än den korta morgonsömnen; han kände
med förundran och glädje hur det helt och fullt tagit
honom i sin makt, liksom var det sjelfva lifvets kraft
inom honom, den kraft som dref blodet genom hans
ådror, spände hans senor och förde hans tankar i
snabba, kretsande banor med en flygt lika lätt och
bekymmerslös som svalornas der ute i solskimret.

Han klädde sig hastigt och gick ut.
Augustimorgon! Han skulle kunnat tro att det var en
vårmorgon, så friskt, så ungdomligt syntes honom allt.
Annars hade naturen en omotståndlig makt öfver
honom, beherskade honom med sin stämning, stämde
hans känslosträngar till samklang med sin egen
skiftande melodi. Så icke nu, -- i stället för att beherskas,
kände han sig som den herskande; annars var han
ett känsligt instrument, nu var han den skapande
mästaren, och i den morgonhymn, som höjde sig rundt
omkring honom, icke blott i toner, utan i ljus och
doft och färger, kände han sin egen ingifvelses verk.

Han gick en väg, som han gått många gånger
förut, på den sista tiden nästan dagligen. Men nu
var vägen ny för honom och för hvart steg gjorde
han upptäckter. Bland annat upptäckte han äfven
minnen, som förut icke funnits i hans medvetande.
Ett sådant minne var:

En af de första dagarna sedan han blifvit
bekant med 'henne' hade de tillsamman med några andra
sommargäster gått denna väg. Det var i början på
juni, men våren hade varit ovanligt sen och
fruktträden hade först nu börjat blomma. I en liten
trädgårdstäppa vid vägen stod ett äppleträd i blom; det
var helt ungt ännu men alldeles öfverhöljdt af
blommor, hvita med en lätt skiftning i skärt, liksom 
belysta af en aftonrodnad. Då hade hon stannat
och sagt:

»Det är det vackraste jag vet och det som ger
den starkaste känslan af vår, när jag ser fruktträden
blomma. Det är en sådan rikedom.»

»Ja», svarade en annan i sällskapet, »nästan för
rikt; om nu allt det här skulle bli frukt?»

»Det är just det jag menar», utbrast hon något
retligt, »det är just det som är det vackra att ...»

Men de fingo aldrig höra hvad som var det
vackra, ty hon afbröt sig och samtalet gled in på
något annat.

Detta påminde han sig nu, när han gick förbi
samma täppa. Äppleträdet stod der och bar några
kart, tio eller tolf på sin höjd.

Hvarför tyckte hon att just det var det vackra?
tänkte han och påskyndade sina steg, som om det
låg något plågsamt i åsynen af detta träd.

Då han kom fram till målet för sin vandring, en
villa, som låg ett par stenkast från vägen, omgifven
af en trädgård, stannade han och såg på klockan.
Hon var icke mer än sex. Således återstod ännu
minst en timme, innan han kunde hoppas på att få
träffa henne. Hur skulle han få denna timme att gå
-- så tröstlöst lång som den föreföll honom nu, då han
såg framåt den? Han stannade utanför staketet och
betraktade den lilla rödmålade villan, som låg der
i solskenet, med nedfälda gardiner. Hon sof ännu,
utan att ana att han stod derutanför. Om hon anade
det --? Men hur skulle han få timmen att gå?
Hans blick föll på en rabatt, som stod utanför
hennes fönster och hans ansigte lystes upp af ett leende.
Det var barnsligt, mycket barnsligt till och med --
men sak samma, han skulle göra det ändå!

Han gick in genom grinden, och sedan han bredt
ut sin näsduk i det fuktiga gräset, lade han sig på
knä och började rensa rabatten från ogräs. Det var
barnsligt, det hade han klart för sig hela tiden, men
det roade honom, och han tyckte att det i alla fall
låg något vackert deri. Då rabatten var rensad, bröt
han en reseda, satte den i knapphålet och såg åter
på klockan. Half sju! Således en halftimme kvar;
klockan sju brukade hon gå ut och gå, det visste han.
Han gick till bersåen och satte sig der att vänta.
Han hade knappt setat der i fem minuter, då han hörde
farstudörren knarra och såg henne komma ut på
verandan. Hade hon kanske anat att han var der, eller
hört honom? Hans blickar sökte läsa i hennes
ansigte, men hon syntes alldeles omedveten om hans
närvaro.

Hon stod ett ögonblick kvar på verandan och
andades djupt några gånger, medan de fina
skälfvande näsvingarne vidgade sig. Hennes ögon, ännu
något omorgnade efter sömnen, kisade i det skarpa
ljuset. Hon såg så frisk, så ung, så omedvetet ung
ut der hon stod; dock var hon trettio år och hade
väl erfarit något af lifvet -- mycket, tänkte han stundom;
hvar fick hon då denna ungdom ifrån, som hade en
sådan sällsam tjusningsmakt, just derför att den icke
blott var årens?

Hon gick ned för verandatrappan, förbi rabatten
som han rensat, utan att kasta en blick på den, och
bort mot grinden. Hela hennes väsende präglades af
denna osökta otvungenhet, som man endast har då
man tror sig fullt ensam, och han vände ofrivilligt
bort sina blickar, som om de inneburit en
förnärmelse mot henne. Först då hon gick genom grinden
blef hon honom varse; han kände det ögonblickligen
på sig och vände sig åter hastigt emot henne. Hon
rodnade svagt och gaf honom en hastig nick, medan
hennes ögonbryn lätt sammandrogos. Han hade ett
ögonblick fått en häftig hjertklappning, men den gick 
hastigt öfver, och han gick otvunget fram mot henne
med hatten i hand.

»Jag var ute och gick och tog mig den friheten
att hvila ett ögonblick i er berså. Jag hoppas ni inte
misstycker.»

»Nej visst inte», svarade hon och skrattade,
måhända för att dölja en smula förlägenhet. »Jag blef
en smula förvånad, för jag trodde inte att ni brukade
vara uppe så tidigt.»

»Det är också af en särskild anledning», sade han
och såg bestämdt på henne.

Hon undvek icke hans blick och han såg med
en plötslig fruktan, som förut varit alldeles
främmande för honom, att det kom ett sorgset drag kring
hennes mun.

De gingo tysta framåt vägen. Han hade blifvit
förstämd och fann nu icke mera något af de ord,
som förut legat honom så vältaligt på tungan. Hvad
betydde det der sorgsna leendet? frågade han sig, och
ett allt djupare missmod uppfylde honom. Och dock
tyckte han att det låg en svag förhoppning i denna
tystnad, som hon icke gjorde något försök att bryta
och som icke tycktes plåga henne. Låg det icke en
förtrolighet deri, större än som kunnat taga sig
uttryck i några ord? Han såg då och då på henne
från sidan; hon gick med nedslagna ögon, det sorgsna
draget var kvar kring hennes mun, hvars läppar voro
fast slutna. Hvad betydde det då?

Under tystnad hunno de fram till den lilla
täppan med äppelträdet, som han på ditvägen gått förbi,
och samma minne som då trängde sig åter på
honom. Som det nu var honom omöjligt att bryta
tystnaden omedelbart med det som han hade på hjertat,
grep han detta samtalsämne.

»Mins ni en gång i våras, då vi gingo här förbi,
och äppelträdet stod i blom?» frågade han.
»Ja, jag mins.»

»Mins ni också hvad ni sade om när fruktträden
blomma?»

»Att jag tycker det är det vackraste af hela
våren, ja.»

»Men hvarför ni tyckte det fingo vi aldrig veta.»

»Hvarför -- det kan man väl knappt säga, hvarför
man tycker något sådant. För resten sade jag det
visst, -- det är den der rikedomen --»

Han pekade på trädet och skrattade kort.

»Ja, den hänger der!»

Hon blef ond, så att hon rodnade.

»Hvad menar ni?»

»Jag menar att af hela den der rikedomen blef
det tio fattiga äpplen.»

»Fy, något så fult menar ni inte!»

Han såg förvånad på henne och rynkade pannan.
Men hon fortsatte utan att akta på hans missnöje:

»Är det icke något vackert i det att det här lilla
trädet, som icke kan bära mer än tio fattiga äpplen,
som ni säger, dock kan skänka så mycken skönhet af
blommor och doft. Det är just det som ger en sådan
vårkänsla, mer än något annat tror jag, det visar just
hur rik och gifmild våren är.»

»Och hur den sviker!» sade han hårdt och bittert
utan att se på henne.

Hon skakade på hufvudet men svarade icke.
Han gick en stund och såg stelt framför sig med
rynkad panna. Så kastade han upp hufvudet som
om han sköt ifrån sig en plågsam tanke och såg åter
på henne. Då fann han åter det sorgsna draget
kring hennes mun.

»Jag tror ni blef ledsen på trädets vägnar?» sade
han skämtande.

»Åhnej, nog förstår jag att det icke var trädet
det gälde», svarade hon allvarligt.
»Ni tror väl icke att det var er», utbrast han
ifrigt.

»Ähnej, inte heller mig, -- en annan. Ofta då ni
talar till mig menar ni en annan.»

Han såg häpen på henne, och en plötslig tanke
fylde honom med glädje. Var det icke svartsjuka i
detta? Och om hon kunde vara svartsjuk så utan
skäl, då ...!  Nu fick han mod att tala.

»Men tror ni nu att jag menar er, endast er, då
jag frågar er ...»

Hon sträckte med en skygg åtbörd ut sin hand
mot honom, han grep den, men hon drog den hastigt
tillbaka och då förstod han att åtbörden varit
afvärjande.

»Nej, fråga inte!» sade hon bedjande.

Han stannade ett ögonblick och bet sig hårdt i
underläppen; det ryckte till i hans ansigte. Hans
första tanke var att gå ifrån henne utan ett ord,
men då han såg henne fortsätta sin väg, till
utseendet lika lugn och oberörd, öfvergick smärtan helt
plötsligt till förbittring, hans sårade stolthet reste sig till
motvärn och med några häftiga steg hann han åter
upp henne.

»Så», sade han med en stämma som darrade af
vrede, »det var bara ett litet lustigt skämt
alltsamman, något att fördrifva sommaren med, och nu när
jag kommer och -- nej, nej, fråga inte, säg ingenting,
förstör inte nöjet för mig! -- Åh, ni är som alla
andra!»

Hon svarade icke men såg upp på honom med
en klar, fast sorgsen blick, för hvilken hans vrede
plötsligt sjönk.

»Jag trodde ändå», fortsatte han med förändrad
stämma, »och ni lät mig tro, att jag betydde något
för er.»

»Ja», svarade hon,
Han såg på henne, men hon vände bort ansigtet.

»Men icke på det sättet således?»

»Jo», svarade hon nästan ohörbart.

»Men hvad är det då?» utbrast han åter häftigt.
»Svara mig, förklara för mig -- jag -- jag låter mig icke
nöja med detta. Hvad är ni rädd för -- har ni icke
förtroende till mig?»

Hon svarade icke, gick fortfarande med
bortvändt ansigte. Plötsligt slog honom en tanke.

»Är det -- är det mitt förflutna som ni är rädd för?»

Nu vände hon ansigtet mot honom och såg
honom stadigt in i ögonen.

»Ja», svarade hon.

Han drog en suck af lättnad och log emot henne.

»Ett sådant barn ni är», sade han och tog
hennes hand, som hon denna gång lät honom behålla.
»Är ni svartsjuk på mitt förflutna. Och för en sådan
barnslighet vill ni -- nå de grillerna skola vi väl få
bugt med.»

Han såg henne fortfarande leende in i
ögonen, ett segervisst leende. Hon skakade på hufvudet.

»Det är inga griller», svarade hon, »det är mitt
fulla allvar, jag har tänkt på det mycket, mycket.»

Han släppte hennes hand, detta motstånd
började åter förbittra honom.

»Är det ni, som talar på detta sätt?» utbrast
han. »Jag känner inte mer igen er. Och ni sjelf,
har ni sjelf då intet förflutet?» fortsatte han med full
afsigt att såra henne. »Ni har stora fordringar, kan
jag märka, nöjer er inte med mindre än en första
kärlek, eller hvad det kallas; kan ni då sjelf gifva det
samma? Det tror jag inte. Men jag har aldrig
frågat er derom!»

»Ni blir häftig», sade hon på samma stilla,
beherskade sätt, »och ni missförstår mig. Jag är inte
något  barn, jag är trettio år och har också haft min 
erfarenhet af lifvet. Jag fordrar inte någon första
kärlek, som jag inte heller kan ge.»

Hon rodnade plötsligt och fortsatte med något
darrande röst, som dock så småningom åter blef
stadig.

»Jag tror att en andra, en tredje kärlek kan vara
lika mycket värd eller mera, eller jag tror att man
inte på det sättet kan värdera en sådan känsla. Jag
har inga flickgriller», sade hon och såg upp på
honom med ett vackert leende, »och när ni frågar mig,
skall jag berätta för er det som numera för mig
endast är ett minne -- ett vackert minne.»

»Är det då endast en bikt ni begär?» frågade han
med en röst, i hvilken det ännu fans en återstod af
den förra retligheten.

»Jag begär ingenting, men jag skall uppriktigt
säga er allt, så att det inte må vara något
missförstånd oss emellan, och förlåt om jag säger något, som
kan såra er. Jag är rädd för ert förflutna, derför att
det ännu icke är --  ett förflutet.»

»Hvad menar ni?» frågade han och såg på henne,
men hans blick var ostadig och gled undan.

Hon gick tyst en stund och fortsatte så, i det
hon hela tiden undvek att se på honom.

»Jag förstod det icke först, men så småningom
har det blifvit klart för mig. Ofta då ni talade med
mig, kom det i er blick ett uttryck, som var alldeles
främmande för mig; jag försökte förgäfves utgrunda
hvad det var i mina ord, som framkallade det; nu
förstår jag att det icke var mina ord, utan ett för
mig okändt minne, som stod i samband med dem.
Och ibland sade ni också saker, bittra, orättvisa saker,
som icke drabbade mig och icke voro ämnade mot
mig utan mot -- någon annan. Och denna andra
har alltid stått emellan oss, som hon gör det nu.»

»Ni bedrar er», utbrast han häftigt, »hon är död
för mig, min kärlek till henne är död, det är er jag
älskar.»

»Om er kärlek till henne är död, det vet jag inte,
men hvad jag vet är att hon står emellan oss. Och
hon är icke död.»

»För mig är hon död! För guds skull, låt icke
denna skugga skilja oss åt, -- jag säger er att hon är
död för mig, och ni kunde hjelpa mig att döda äfven
-- minnet.»

Hans händer knöto sig konvulsiviskt. Hon såg
på honom och skakade på hufvudet.

»Det är icke hennes minne jag fruktar, åh, om
ni visste, -- jag är inte svartsjuk på henne -- hvad
jag fruktar är just det, att ni icke vill minnas henne.
Det är er bitterhet mot henne, ty den kommer äfven
att drabba mig. Ni säger att hon är död för er,
men vet ni inte, att de döda, hvilkas andar icke
blifvit försonade, de gå igen.»

Han såg stelt framför sig.

»Det också!» mumlade han.

Hon gick tätt intill honom och lade sin hand på
hans arm; han ryckte till men flyttade icke sin blick.

»Jag vet intet vackrare ord än försoning», sade
hon. »Och jag förstår knappt hur man skall kunna
lefva, om man icke erfarit hvad det vill säga -- det
ger en liksom rätt att lefva, och kraft också, och mod.
Man säger att döden försonar. Är det inte en
förfärlig tanke att hysa agg och bitterhet till en
menniska, som ligger i sin graf. Det är något så
hopplöst, tycker jag. Hur skall man väl då våga närma
sig en lefvande!»

Han drog sakta sin arm undan hennes hand.
Hon såg nästan skrämd på honom, men uttrycket i
hans ansigte lugnade henne, och det lyste upp i
hennes ögon.

»Förlåt mig att jag talar så här till er, men hvad
en menniska sjelf har erfarit, det tror jag man har
rättighet att säga en annan. Ni längtar sjelf efter
försoning, och jag vet att ni kan komma till den,
antingen i ensamheten eller -- ja, det vet jag ju icke.
Men jag vill vänta, och om ni inte kommer tillbaka,
så vill jag tro, att ni blifvit försonad -- ändå ...»

Hennes läppar darrade och hon tystnade. Han
svarade icke, såg fortfarande rätt framför sig, men
hans blick var icke så stel och hård som förut. Så
gingo de länge tysta bredvid h varandra. Slutligen
stannade hon vid sin grind, dit de åter kommit
tillbaka. Då såg han frånvarande upp och hans blick
mötte henne. Han smålog allvarligt och fattade
hennes hand.

»Tack», sade han, »jag tror att ni har rätt.»

Han böjde sig ned öfver handen, dock utan att
kyssa den, rätade åter upp sig och gick hastigt
derifrån.

Hon såg efter honom tills han försvunnit. Då
tryckte hon afvigsidan af sina händer mot ögonen,
drog ett djupt, darrande andedrag och gick så in i
trädgården.

*



Humlegården med Linnémonumentet i Stockholm.




Helgeandsholmspalatset enligt H. Zettervalls
förslagsritningar

SVENSK ARKITEKTUR.

Text till bilderna af "Fackman".

»Stockholm är en hänförande vacker stad!» -- 
»Stockholm -- nordens Venedig.» -- »Stockholm 
har, näst Konstantinopel, det skönaste läget bland alla 
hufvudstäder» o. s. v. 

Sådana utrop och omdömen från utlänningar 
tycka vi stockholmare mycket om att höra, det kittlar 
så godt i våra öron och smeker vår nationalfåfänga, 
vi svälla af stolthet och glädje och upprepa dessa 
fraser så ofta för hvarandra, tills vi äro fullt öfvertygade 
om deras fulla sanning. 

Och dock tåla dessa talesätt vid en ganska betydlig 
afprutning. 

Hvad utlänningarnes hänförelse beträffar, så beror 
den säkerligen till icke så ringa del af den 
öfverraskning, som de måste erfara, då de i ett land, hvars
inbyggare enligt deras begrepp borde gå klädda à
la Hazelii uppstoppade bondgubbar, och hvars natur
skulle bestå af ändlösa urskogar, uppfylda af björnar,
vargar och andra vilda djur, samt beherskas af en
bister vinter nio månader af året -- då de i detta
land finna en hufvudstad med europeisk civilisation,
ett täckt läge samt en välvillig och intelligent
befolkning. För att sedan liksom godtgöra oss för de låga
tankar de vågat hysa om oss och vårt land, spara de
ej heller på loforden.

Och vi äro nog naiva att taga dem för kontant
och tro nära på till sist att Stockholm är en
oförbätterlig skönhet.

Men låtom oss ej »slumra in vid smickrets röst»
utan försöka se sakerna sådana de äro. Vi kunna
då först och främst utan skryt erkänna att Stockholm
har »naturen för sig». Dess läge på holmar och uddar
vid ett rörligt vatten, dess varierande höjdförhållanden,
dess intagande omgifningar -- allt samverkar att gifva
staden en tilltalande karakter af glad öppenhet och
liflig omvexling. Få städer ha en så stor rikedom
på vackra, fritt liggande byggnadsplatser och erbjuda
en sådan mängd uppslag till pittoreska grupperingar
och perspektiviska effekter som »Mälardrottningen».

Men så uppställer sig den frågan: ha vi begagnat
oss af dessa naturliga företräden; går konsten hand
i hand med naturen?

Vi böra härvid ihågkomma att en stads arkitektur
ej blott är den s. k. husbyggnadskonstens -- boningshus, 
kyrkor och offentliga byggnader af alla slag -- 
utan dit bör ock räknas gatu-, kaj- och brobyggnader,
planteringar och allt som på ett eller annat sätt ingår
i stadens fysionomi. Detta glömmer man nu till dags
alltför ofta.

I forna tider var byggnadskonsten i alla dess faser 

Sturegatan i Stockholm.
en af de bildande konsterna, den må ha haft till uppgift
att alstra bostäder för lefvande eller monument öfver
döde, broar eller vattenledningar, fästningsverk eller
kyrkor. Och så borde det ännu vara. Ty praktiska
och tekniska hänsyn kunna mycket väl förenas med
skönhetens kraf; men för att dessa senare i alla
punkter skola kunna tillgodoses, fordras icke blott skickliga
byggnadskonstnärer på alla områden utan ock en
publik med odladt sinne för det sköna, och detta sakna
vi ännu.

Stockholm ter sig såsom byggnadsverk betraktadt
temligen ungdomligt: nya kajer, nya broar, nya gator
och nya hus; det gamla som ännu finnes kvar
försvinner allt mer och mer för det nya eller bland det
nya, och det är förgäfves som man försöker att bygga
nya hus från början gamla, eller »göra gamla hus
ändå äldre».

Man skall dock alltid se att vårt Stockholm i
sina hufvuddrag är en frukt af de sista 25 årens sig
ständigt ökande byggnadsverksamhet. Först ha vi en
serie byggnader à la »Rome moderne», senare finna
vi friare fantasier öfver diverse stilarter; allt utfördt i
gips och puts; men denna byggnadskonst borde hellre
benämnas dekorationskonst, då dekorationen var den
stora mantel i hvilken byggnaden på ett »stilenligt»(?)
sätt dolde sin verkliga natur och sitt material.

Sedan tio år tillbaka har vår husbyggnadskonst
emellertid tagit en annan riktning, man skulle kunna
kalla den naturalistisk. Man visar sitt material, man
framhåller sina konstruktioner, och man söker ställa
dekorationen i samband, med konstruktionens
beskaffenhet och materialets möjligheter. Man följer
väl ännu förebilder, men icke för att intvinga dem
på våra förhållanden eller tvärtom, utan för att hafva
stöd uti dem vid sina framåtsträfvanden; och detta
är vägen till sjelfständighet.

Karlavägen i Stockholm.

Men vid sidan af denna byggnadskonst ha vi
en byggnadsverksamhet som är främmande för allt
hvad konst heter, och dess produkter äro, sorgligt att
säga, lika öfverlägsna den verkliga arkitekturens alster
hvad antal beträffar som de äro underlägsna i
konstnärligt afseende. Och detta är ett förhållande som
något bör minska vår tro på Stockholms ofantliga
skönhet och mana oss hvar och en i sin mån att
motverka en vandalisering af vår »sköna» hufvudstad.

*

Vi skola här lemna några upplysande ord till
de bilder som meddelas, utan att ingå i någon kritik.
Vi mötas då vid Stureplanen, denna blifvande hjertpunkt
för rörelsen på Norr- och Östermalm. Vi skåda derifrån
rätt upp mot Sturegatan; till höger se vi det stora
Bångska huset, ett kraftprof af Melander, vi skymta
vidare Nya badhuset (af M. Isæus) och ett större
boningshus (af H. Kumlien), och sedan må vi vara
glada att vi ej urskilja mera, ty de följande husen
öfverträffa hvarandra i fulhet. Vi fortsätta vår
promenad Sturegatan framåt, utmed husraden, der de
promenerande trängas under det gatan är märkvärdigt
tom för resten och anlända så till Karlavägen, vända
oss »hälft venster om» och stå då framför den andra
af våra bilder (d. v. s. om vi dertill höja oss 17 fot
upp i luften).

Karlavägen lär med tiden, då den blir fullt färdig,
komma att ta sig präktig ut; skada blott att den redan
vanprydes af en massa missfoster till hus. Den bild
som vi ha för ögonen gör dock ett undantag i det
allmänna utseendet. Det stora hörnhuset, af M. Isæus,
visar oss en enkel och värdig karakter, likaså dess store
granne, ett verk af K. Smitt och O. Lindström.
Derbortom fram sticker en villaartad byggnad, utförd efter
Zettervall d. ä:s ritning, sedermera utvidgad och 

förändrad af Zettervall d. y., och slutligen se vi
kvarlefvorna af »villastaden», denna med så många
förhoppningar motsedda stadsdel, som nu i det närmaste
uppslukats af femvåningskolosserna.

*

Nybyggnader på Riddarholmen.

Äfven den monumentala byggnadsverksamheten
har under de senaste åren visat stor lifaktighet. Å vår
bild från strömmen se vi sålunda till höger P. A.
Norstedt & Söners -- kongl. boktryckeriets -- storartade
etablissement, en kraftfull och ståtlig byggnad utförd i
ruhbau efter M. Isæii ritning. -- Derinvid reser sig
kongl. Riksarkivets ännu ej invigda nya hus, en
komposition af A. F. Nyström. Bakom se vi Riddarholmskyrkans 
genombrutna tornspira -- framför till venster
en af riddarhusets flygelbyggnader, och i förgrunden

spänner vasabron sina tryckta hvalfbågar öfver
strömmens glittrande vatten.

Hur har ej denna del af staden förämdrats på
de sista decennierna! Låt oss för motsatsens skull
kasta en blick på den nyligen hänsofne G. W. Palms
på nationalmuseum befintliga tafla »Utsigt af
Riddarholmskanalen», hvilken visar platsens utseende på
1840-talet.


Riddarholmskanalen för 50 år sedan.
Efter G. W. Palms tafla.

Inga kajer men popplar och lindar, der nu jernvägen 
går fram utefter Riddarholmsstranden och der då
för tiden skutor och roddbåtar hade sin tilläggsplats.
Inga moderna palats, men väl de gamla arkiv- och
embetsbyggnaderna. Ingen gjutjernskrokan som torn
på Riddarholmskyrkan, hvilken har kvar sin gamla
mäktiga kopparspira.

I fonden den
gamla stenbrons 
behagfulla båge i
stället för den
moderna
sluttande bron af
gjutjern. Det
hela lika typiskt
för gamla
Stockholm, som den
nya utsigten är
för det nya.
Om än det
Norstedtska
palatset är 
imponerande och
pryder sin plats,
så kunna
meningarna knappast vara
delade om,
huruvida vyen i sin
helhet vunnit
på den
omskapelse den
undergått.

*

 Johannes folkskola.

Till vår tids 
egendomligheter
hör bland
annat vårt
rastlösa arbete till
framtidens
fromma, och vår

Nordiska museets blifvande byggnad.
arkitektur har äfven rönt inverkan häraf; så har under
de senaste åren en mängd nya läroverksbyggnader
blifvit uppförda, den ena ståtligare och mera fullkomlig
än den andra. Vi meddela här som exempel en utsigt
af det nyligen uppförda folkskolehuset inom Johannes
församling, deri Carl Möller med enkla medei
åstadkommit ett särdeles tillfredsställande resultat.
Byggnaden är utförd i tegel och kalksten.

Men nutiden förenar med denna omsorg för
framtiden ett stort och lefvande intresse för forntiden,
och inom byggnadskonsten har detta vunnit uttryck
bland annat uti de talrika museer och bibliotek, som
nu till dags resas för att för framtiden bevara
frukterna af flydda tiders kultur. Det mest storartade
företag i denna väg inom vårt land är det nu ändtligen 
påbörjade Nordiska muséet, som skall resa sina
väldiga murmassor på Lejonslätten å Kongl.
Djurgården. Vi äro i tillfälle att meddela en bild af
denna vidsträckta och betydelsefulla byggnad, hvars
plananordning är utarbetad af M. Isæus, under det
G. Clason lemnat ritningar till fasaderna. Det är
för tidigt att bedöma det ännu ofullbordade arbetet,
men det vill af de föreliggande ritningarna synas som
om den vidtomfattande, fosterländska institutionen i
byggnadsmonumentet skulle finna ett sant och lefvande
uttryck.

*


Den nuvarande Helgeandsholmen.

Helgeandsholmen är en del af Stockholm som till
följe af sitt förnämliga läge och ruskiga utseende länge
varit ett föremål för förvåning, gäckeri, klander samt
slutligen -- en mängd försköningsförslag. Nu synes
denna fråga genom en hel hop samverkande krafter
stå närmare sin lösning än någonsin, och dock kan
väl knappast någon, som ifrar för ett lyckligt slut på 

denna, äfven för
Stockholm såsom stad vigtiga
byggnadsfråga, vara
belåten med detta
påtagliga kompromissmonument, som till en viss
grad skall tillfredsställa
en hel massa olikartade
och, låtom oss erkänna
det, flera för
byggnaderna
såsom sådana
främmande
uppgifter. Det
är möjligt att
byggnaden i
sin tillämnade form kan
vara tillfredsställande för
det parlament, som var
dess upphof, men vi tro
ej att den derför kan
anses såsom ett värdigt
uttryck för svenska
folkets representation. --
Osjelfständig -- genom
riksbankshusets påhäng,
-- underordnad genom
sitt läge nedanom
kungaborgens väldiga massor,
-- bunden af platsens
otillräcklighet, --
oförmögen att hålla sig fri
från främmande inblandningar, 
genom Drottninggatans 
indragande genom
sjelfva riksdagshuset o.s.v.

Det nuvarande Helgeandsholmen.
Helgeandsholmspalatset.
Efter Helgo Zettervalls ritningar.

Sådan tyckes karakteren bli på det nya riksdagshuset:
»det svenska folkets kapitolium». Här är dock ej
platsen för någon kritik, vi meddela blott en bild af det
föreliggande förslaget.

Vår sista illustration är också en framtidsbild;
den visar oss Helsingborgs blifvande rådhus, till
hvilket ritningen är utförd af A. Hellerström, som vid
utlyst pristäflan eröfrat första priset för sitt förslag.
Byggnaden synes blifva särdeles ståtlig, och man kan
lyckönska den framåtsträfvande staden vid Sundet
till det nya verkningsfulla tillägget i dess pittoreska
utseende.

Rådhuset i Helsingborg.

*



"Konungen är död -- lefve konungen!"

Skizz af Richard Melander.



Han var tre år gammal och hette Åman till
förnamn. Modern hade bestämt sig och honom
för detta namn, sedan hon i almanackan icke kunnat
finna något, som mera smekte hennes öra. Fadern,
stenhuggaren, hade vid detta tillfälle som alltid varit
alltför upptagen af annat för att lägga sig i hustruns
åtgörande. Hon var dessutom nära en fot längre än
han och hade i banko hans axelbredd.

Dagen i fråga stod Åman, klädd i skjorta, schal
och schalett, ute på den efter regnet glänsande blanka

berghällen och höll handen skyggande för sina stora,
nästan runda blå ögon, hvilka voro stadigt riktade
utåt ett sund af fjorden. Hans små, bara, solbrända
fötter stodo fast tryckta till hällens skrofligheter, som
om de vuxit upp derur.

Åman utgjorde för tillfället midtelpartiet i en rätt
egendomligt sammansatt grupp. Till venster om
honom låg den tolfåriga systern Meli på händer och
knän, med ansigtet vändt mot honom, liksom bedjande
om en blick af erkännande för sitt oaflåtliga härmande
af kalfvens läte. Och som motsvarighet till henne
hade den sex år gamle Per stält sig på hufvudet, så
att hans blodtomma fötter nådde ett stycke öfver
tippen af Åmans schalett. Aftonsolen glödde mot
hans mörkröda ansigte och tycktes hafva antändt det
obetäckta glänsande håret, men han höll sig kvar i
sin ställning, och när man såg en skymt af hans
upp- och nedvända öga, var detta på ett onaturligt sätt
vridet för att om möjligt möta en blick från schaletten.
Men Åman såg oafvändt utåt fjorden med de väldiga,
skimrande fjellen och det trånga, speglande sundet.

Efter en liten stund började Per se stjernor irra
för sina ögon; han gick då ned medelst en
kullerbytta, hvilken sedan upprepades gång på gång. Och
Meli, som fått ondt i knäna, satte sig och tog till att
blåsa i ett medfördt vassrör, allt under det att
hennes blickar skälmskt lekte under schaletten der
bredvid henne.

Då höjdes ett genomträngande rop, och syskonen
Marit och Olava, hvilka i ålder voro närmast öfver
och under Per, kommo hand i hand med full fart
rusande uppför hällen.

»Nej se lille Åh-man!» uppstämde de åter med
lång bevekande dragning på »Åh».

Det började rycka i de små solbrända fötterna,
alldeles som om de velat vrida på sig -- men sundet 

der ute med de väldiga fjellen och spegelbilderna
segrade, och fötterna fastnade åter i sitt smidiga
mjuka tag.

Skuggorna, som under dagen hållit sig tätt under
den björkklädda fjellväggen bredvid stenhuggarens
gula stuga, blefvo nu djerfvare och började smyga
fram för att sakta men oemotståndligt, tufva för tufva
och sten för sten och sedan hela fjorden utöfver,
tränga tillbaka solljuset, hvilket vek och sökte tillflykt
uppåt klippremnor och tallskogar i fjellväggarna på
andra sidan vattnet.

Åman stod främst. De fyra hade grupperat sig
bakom honom. Försöken med kullerbyttor och
kalfläten och trumpetande i vassrör hade upphört. Meli
hade dragit fram hans schalett, ty solen satt just nu
i fjellkanten och gjorde, liksom nyss syskonen, allt för
att tillvinna sig uppmärksamhet. Men äfven hon
misslyckades -- och så kröp hon ned bakom en
stenhuggares tillfälliga skjul för att nästa morgon försöka
från andra sidan fjorden... I samma ögonblick tog
Åman ned handen från ögonen, sträckte den med
rakt pekfinger mot sundet der ute, slet med andra
handen Meli i kjolen och skrek till:

»Der!»

Som fjädrar flögo de upp, de två som satt sig,
och alla fyra stämde gemensamt upp:

»Ja se der kommer di -- lille Åh-man!»

Nu först vände sig schaletten om, och under dess
tipp framtittade Åmans nästan runda blå ögon för
att hopsamla den hyllning, hvilken liksom genom ett
trollslag genast tog uttryck deri, att Per stod på
hufvudet, Meli låg på alla fyra och storbölade, medan
Marit och Olava hand i hand uppförde ett slags
segerdans.

Förtrollningen hade brutits deraf, att en klar hvit
punkt mellan ett par stigande och sjunkande årblad 

plötsligt visat sig långt ute på sundets spegelyta.
Åman hade varit den förste att upptäcka den.

Skuggorna tätnade till halfskymning. Men vattnet 
låg ljust och blankt, och den hvita punkten mellan
de doppande årbladen blef för hvarje stund tydligare,
tills man kunde bestämdt se, att det var stenhuggarens
mössa. Samtidigt med att detta konstaterades,
upptäckte gruppen på berghällen ett då och då stötvis
uppstigande litet rökmoln, som tycktes komma från
mössan. Men alla visste, att far icke brukade tobak
i den formen. Vid en rörelse af båten i annan
riktning framstack också en annan figur. Det var från
den, som rökpustarna kommo, och det var den, som
Åman nu icke för en sekund släppte ur sigte. Allt
klarare och bestämdare blef det, att figuren hade
rödrutig schal, som gick upp öfver hufvudet. Och när
slutligen den stund kom, att båten nådde land, fick
gruppen på berghällen se, huru far följdes upp af ett
fruntimmer med rödrutig schal, stöflar med låga
läderskaft, tunt rödt och gråsprängdt hår samt snugga i
munnen.

»Go' kväll, barn!» ljöd det från den främmande
med grof karlstämma. Ingen svarade. Åman ensam
böjde sig ned och tog ett stycke mossa med jord
under. Den främmande följde uppmärksamt hans
rörelse. Men Åman kastade icke, utan blott vexlade
blickar med henne. Hon lät då schalen falla ned på
axlarna samt visade sitt ansigte och log. Då kastade
Åman. Han hade måttat rakt efter hennes leende.
Och han krafsade genast upp en ny projektil. Det
låg öfver hans drag ett uttryck, som om han ville
hemta upp all verldens mossa och kasta på henne.
Men hon var redan utom skotthåll och blott hötte åt
honom. Stenhuggaren var före och hade icke sett
någonting af uppträdet.

För ungefär en vecka sedan hade den 

förändring införts i hemmets lif, att de sex äldre syskonens
sofplats flyttades från »kammaren» till logen. De
störde mor, uppgafs som skäl. Och mor behöfde
sofva. Om den yngste, Åman, hade icke ens varit
något tal. Han blef kvar inne hos mor. Åman ligga
på logen! Han, som alla krusat för under tre års
tid, från far ända ned till Olava, och som fått allt
hvad han velat, han, som med ett enda omotiveradt
skrik af ilska kunde framtrolla en hel kör af »lille
Åh-man! stackars lille Åh-man!» -- han, som vid
roddturerna på viken fick styra båten kors och tvärs
i slingerbultar, medan syskonen arbetade så svetten
dröp, för att någon gång komma till land igen, och
detta utan att någonsin ens en ödmjuk anmärkning
riktades mot honom eller hans snillrika metod att i
dubbelt mått roa sig sjelf genom att samtidigt plåga
dem -- Åman ligga på logen! Aldrig! Och det
hade heller aldrig under hela veckan yttrats en
halfkväfd hviskning om orättvisa, derför att t. ex. Olava,
som var blott halftannat år äldre, icke också fick bo
i kammaren.

Men kvällens skuggor hade kyla med sig, och
syskonskaran trippade ned från berghällen fram till
stugan, för att säga far och mor godnatt. Och de
båda äldre bröderna, som suttit högt uppe i fjellet
och knackat sten, kommo också hem för att hvila.

Inifrån stugan lät det som en grof karlröst. Det
var icke fars stämma, som för öfrigt hördes
sällan. Syskonen stannade utanför och lyssnade. Den
grofva stämman hade blifvit ensam talande, och de
hörde den säga:

»Ska' han inte? Jo min sjäksen ska' han så,
om jag ska' ha något att säja här i natt!»

Strax derpå bröt en ljusstrimma fram, vid det
att dörren öppnades. Och de sågo röken pusta upp
från snuggan, när den främmande kom ut.

»Nu ska' ni gå och lägga er barn, sa' far!»

De ofyra drogo sig temligen hastigt undan mot
logen. Åman stod kvar och hade en snibb af
schaletten i munnen. Han måste förbi den främmande
för att komma in i den ljusa kammaren till mor. Det
blef en stunds tystnad å alla håll. De fyra hade
vändt sig om nära logdörren, der de hade reträtten
säker, och tittade.

Ett -- två -- tre -- fyra tunga steg af
karlstöflar -- och så ett skrik, ett vredens, rädslans,
smärtans, förödmjukelsens skrik, som räckte från
trappan och fortsattes vid den främmandes sida ända
bort till logen och in genom logdörren, dit de fyra
redan hals öfver hufvud störtat, och in i höet, dit
det handlöst slängdes af den främmandes näfve
för att sedan af samma näfve stängas inne -- man
såg icke att det var Åman, som på detta sätt
förolämpats i sin hittills helighållna, okränkbara
personlighet, man blott hörde och skakades af detta skrik,
hvars motstycke i kraft, långvarighet och gripande
allvar man icke hört på tre år.

Den bäfvande skaran der inne i höet kunde
knappt utreda, om det var en menniskoröst eller
logdörrarna, som talade; ty dessas buller, då de stängdes,
lät icke en smula hemskare än den främmandes.
Och med sina ansigten tätt tryckta till logväggens
springor sågo de den rödrutiga schalen och rökpustarna
röra sig bort mot stugan, medan det lät mot
berghällen, som om karlstöflar med klackjern gått deröfver.

-- -- --

Han hade skrikit och gråtit sig trött, somnat och
sofvit till efter midnatt och stod nu fullt vaken på
täcket, som utgjorde hans läger, och kikade med
återhållen andedrägt genom hålet efter en knagg i ladans
vägg. Månen satt högt på himlen, och det var nästan

ljust der ute på den hvita berghällen och backen
framför stugan. Syskonen, med undantag af de två
bröderna, hvilka sofvo tungt efter arbetet, hade väckts
undan för undan af hvarandra och krupit fram till
hvar sitt titthål. Det var ljus tändt i kammaren, och
öfver den nedrullade gardinen rörde sig då och då
två olika skuggor. De kunde tydligt se, att den ena
skuggan hade pipa i munnen. Då de stirrat sig trötta
på rullgardinen, kröpo de åter ned och somnade;
Åman sist. Han hade svårt att bli kvitt den
rödrutiga schalen, som han nu tyckte sig se hänga på
den tjocka månstrålen från hans kvisthål och fladdra
och svänga, som om den ville ramla ner och kväfva
honom.

Åman hade åldrats i denna natt. Han hade fått
en inblick i verldens ondska utomkring honom och
han kände, att han skulle komma i strid med denna
nya makt, som redan tagit den rutiga schalens väldiga
dimensioner. Framtiden -- morgonen -- låg i dunkel.
Åman skulle kanske icke heller då få komma in till
mor ... skuggan från rullgardinen skulle mota honom
och knipa honom i armen ... Åman vände sig minst
tio gånger för att bli kvitt de kväljande tunga tankarna,
och när han slutligen somnade, efter att ha vakat
bortåt en hel kvart, sof han djupt och trött långt in
på morgonen och märkte icke att solen sken in genom
den öppna dörren rakt på hans lingula hufvud, förrän
en förfärlig grof röst ljöd ofvanför honom, just der
schalen hängt på månstrålen:

»Ska' du inte komma in, Åman, och se på
lillebror, som vi har hittat i sjön i natt!»

Öfver hans stora uppslagna, nu alldeles klotrunda
ögon stod ett ansigte med pipa i munnen och en
skrynklig panna med tunna rödaktiga hårtestar. Det
var skuggan från rullgardinen och den rutiga schalen
från månstrålen och verkligheten från kvällen och de 

hemska fantasierna från natten -- allt samladt
lifslefvande en aln från hans hufvud ...

Skriket var klart att gå, men en blixtsnabbt
hopsliten hötapp hann dock före och träffade pipan, så
att hon flög i en skur af gnistor ned på golfvet...

»Pojken ä' galen -- han sätter eld på höet!»
röt tordönet, och Åman, som nästan flög i sin
fladdrande skjorta öfver backen mot stugans tröskel, hörde
huru det stampade och dånade och pratade och skrek
bakom honom, men han blott rusade fortare och kom
med ett i halsen fastläst nödrop in midt i kretsen af
syskon, som klumpat ihop sig kring mors säng, der
han genast möttes af ett kraftigt:

»Schsst, Åman! Ska' du skrämma lillebror!»

Men han borrade ned sitt hufvud hos mor och
snyftade en god stund, ty en blixtsnabb instinkt hade
sagt honom, att han ännu icke förlorat all terräng,
kunde han blott reda sig mot den rutiga schalen.
Gång på gång plirade han upp genom tårarna --
men hon syntes icke, ty hon höll ännu på med
att stampa derute för att förebygga eldsvåda.

»Se, så'n liten rar bror, Åman har fått!» sade far.

Med ens upphörde snyftandet. Han hade fått
syn på ett litet eldrödt ansigte, hvars blå ögon
stirrade mot honom. Åmans drag hade stelnat till
marmor och han hade nu sin ena tumme djupt instucken
i munnen. Hjernan arbetade. Alltjemt stod han
orörlig och bara såg och såg. Kunde han skåda så
långt in i framtiden? Kunde han så snabbt utkonstruera, 
att denne lille, som hittats i sjön, skulle blifva
honom öfvermäktig, att han kanske sjelf skulle få stå
på hufvudet för honom, kanske få blåsa i vassrör för
honom, härma kalfven för hans höga nöje? Han
kunde icke tänka ut den hemligheten, att syskonen i
tur och ordning alla varit den yngste och att hans
tid nu var ute, men han sammanstälde det röda 

ansigtets närvaro med det klara och bittra faktum, att
han sjelf för första gången denna morgon icke helsats
med: »Go' morn, go' morn, lille Åh-man!» utan i
stället med: »Schsst, Åman!» -- och derför visste han
fullt väl hvad han menade, när han tog sin tumme
ur munnen och sade:

»Han ä' 'tygg -- dränk'en!»

-- -- --

Under två dagar experimenterade Åman i olika
riktningar. Han hade kommit till erfarenhet af att
skrikandet icke längre imponerade på syskonen, men
deremot skaffade honom skarpa ord och löfte om
något i fast form från fadern. Det var slut med
styrandet af båten; ingen ville ro. När han stält sig
i vattnet till knäna och började gråta för att få
handräckning, fick han stå der, tills han frös om
fötterna; ingen kom. Och när han tultat ensam
bort på vägen och sedan stod låtsadt vilse i solen
midt på densamma framför stugans fönster, fick han,
efter att ha väntat förgäfves en stund, hitta hem
ensam.

Andra dagen på kvällen steg den rutiga schalen
och de tunga stöflarna ned i fars båt, och de fem
syskonen på berghällen sågo fars hvita mössa fjerma
sig mellan stigande och sjunkande årblad. Åman
stod ännu och höll i hand den sten, som han icke
vågat kasta efter henne, men han tittade gång efter
annan på stenen och njöt deraf. Slutligen kastade
han. Den föll tusen alnar akter om båten, men Åman
visste, hur det skulle känts, om den träffat pipan.

Syskonen gingo ned från hällen och bort mot
stugan. Olava vände sig ett par gånger och såg efter
Åman. Meli vände sig ingen gång. Per och Marit
sprungo före och hunno derför först in till lillebror.
Snart försvann den sista, Olava, också. Åman stod 

stilla och bara drog och drog i sin ena schalettsnibb.
Efter en stund klättrade han varsamt ned från berget
och gick bortåt -- långt bort -- öfver diket -- fram
öfver ängen -- ännu längre bort -- ett par hundra
alnar bort -- ända ned till stranden, der skogen
vidtog. Der stod han länge och såg ned i vattnet. Det
plaskade och sköljde hans solbrända små fötter. Han
blott stirrade ned mot bottnen, som låg tre fyra tum
djupt. Så drog han schaletten från hufvudet och fick
med mycken möda upp knuten, hvarpå han bredde
ut schaletten på torra sanden. Och så började han
arbeta. Flata stenar och runda stenar och kantiga
stenar, stora som nötter, sand och kvistar och tång
och snäckor -- allt samlade han, tills han icke orkade
bära mer. Derpå tog han de fyra snibbarna och
släpade sin fångst upp mot stugan, uppför de tre
trappstegen, öfver tröskeln, in i kammaren och ända
fram till sängen, der lillebror mötte med sina
porslinsblå ögon ...

»Här ska du få!»

Ingen hann förekomma, att Åman tömde hela sin
fångst af oskattbara håfvor i den nye herskarens sköte.



*



NIXE.

Af Karl A. Tavaststjerna.

Min unge, nygifte vän hade fått sig den allra
sötaste hustru, som hela verlden afundades
honom. Också jag gjorde det med fulla skäl, ty jag
visste att han var öfverlycklig. Vår vänskap fick stryka
på foten för kärleken, och det var intet meddelande
oss emellan på mer än ett år. Då fick jag en gång
ett bref, assureradt till ett kolossalt värde och väckande
hos mig de mest fantastiska förhoppningar om ett arf
eller den högsta vinsten på statslotteriet. När jag bröt
brefvet, kände jag igen min väns stil, och der inne låg
följande själfbekännelse:

Nixe.

En fantasi som är verklighet.

Nixe har inte haft den turen att likt Shakespeares
Puck bli född för ett feeriskådespel, utan för det karga
lifvet sjelft. Hon är inte förty en genius, som
förtrollar för mig allt hvad hon vidrör, men en mindre
god och fullkomlig, mindre luftig och mera egnad för
vår praktiska tid. Puck föddes för sekler tillbaka af
tron på de goda makterna i en grubblande skaldehjerna, 
och är numera en myt. Nixe föddes för inte
längesedan en vår, när marssnön smitte för solen och 

hon växte upp i kapp med kattungarna på sälg och
vide. Hon föddes af en menniskas obändiga längtan
efter kärlek och en annans tvekan på kärlekens rätt,
derför blef hon en bastard af naturens omutliga
förnyelsedrift och det menskliga skarpsinnets lurande
tvifvel.

Hon är modern ända ut i fingerspetsarna, en
förunderlig lefvande exponent af naturens och
civilisationens olika krafter, komplicerad, med samtidens
alla lyten och förtjenster, ett märkvärdigt mångskiftande 
litet troll, lika godlynt som elak, lika sannfärdig
som slug, lika trotsig som inställsam, varm i sin här
förelse och kall i sina beräkningar. Jag hade sett
många kulturens praktblommor innan Nixe höjde upp
sitt förnumstiga, lilla skogsnymfhufvud med de
hemlighetsfulla och forskande svarta ögonen öfver min
synkrets, men jag hade ännu aldrig blifvit betagen af
deras åsyn på fullt allvar. Jag ansåg det så smått
omöjligt att blifva det, skylde på min bristande
erotiska fantasi och mina icke bristande erfarenheter om
lifvet. Då trädde Nixe raskt emot mig med sitt
trollspö i handen, och hon påminde mig ofrivilligt och
genast om en ryttarinna. Hon vidrörde mig inte med
sitt spö, hon slog. Bland alla de andra slagne är jag
en, och jag stegrade mig under rappet som en häst.
Sedan dess är jag hemfallen åt en sällsam förtrollning,
förnedrande om man så vill, men lyckliggörande.
Hälften narr, hälften sublim är jag än lycklig till
salighet, än tankfull och grubblande öfver mitt
tillstånd. Slaget af hennes trollspö har väckt min
inneboende nobla hästnatur, kärlekens eviga bärkraft --
den omedvetna, uppoffrande och lyckliga.

Så har jag då ändtligen, också jag, erfarit glädjen
af att bära en börda, en älsklig, liten och lefvande,
och lärt mig att älska bördan mer än mig sjelf. Jag
har aldrig förut velat tro på en sådan lycka, emedan 

den förefallit mig förslafvande, förnuftsvidrig, emedan
man är friare, otvungnare utan den. Och likväl har
jag frivilligt tagit henne på mina starka skuldror, ehuru
jag kunnat undfly henne, ty jag såg att jag var den
större, den starkare, den noblare, och att hon var
född för att sättas öfver alla hinder med kärlekens
eviga styrka. Det är kanske omanligt af mig att
medgifva det, men jag känner mig stolt öfver min börda,
jag känner mig bättre, starkare, ty jag tynges icke
ned af henne, hon endast kompletterar mig. Min
dröm är att smälta henne ihop med mig till sagans
centaur.

Nixe, min fantasi som är verklighet, är en späd,
liten, älsklig och bräcklig varelse, och allting hos henne
hänvisar på hennes naturliga rol att bli uppburen.
Likasom böljorna en gång födde Venus och buro
henne i land som lydiga tjenare, likaså har menniskohafvet, 
kulturen, födt Nixe och den skall också bära
henne i land. All fråga om kvinnoemancipation och
likställighet försvinner eller blir meningslös inför Nixe.

Tänk bara att vi skulle likställas! Sådan
galenskap! Jag är dubbelt starkare, det är mitt nöje att
öfvervinna svårigheter och krossa motstånd, medan
hon skyggar tillbaka för ett hårdt ord eller en
ovänlig blick. Att likställa oss vore att degradera oss båda
och taga. vår lycka ifrån oss, ty den lefver just af vår
olikhet. Skulle Nixe vara tvungen att stiga ner i
trängseln och sjelf armbåga sig fram, är jag säker på
att hon om en half minut sutte säkert uppe på ett
par andra kraftiga axlar, hvilkas nöje det vore att
bana henne väg. All sin tjuskraft och bedårande
svaghet är hon inte sjelf skulden till, och den kultur
som  frambragt henne är skyldig att bära upp henne.

Det går ingen nöd på henne. Den gör det gerna.
Ännu har inte demokratien blifvit barbari, ännu förstå
vi skönheten som makt, ännu har rosenbusken icke 

begynt beklaga sig öfver att den är tvungen framalstra
färger och dofter i stället för matnyttiga bär. Det
är inte endast mitt lif att bära upp Nixe, det är min
pligt, -- eljest trampade vi som dårar blomman af vår
kultur under fötterna.

Om mitt frivilliga bärarevärf inte blir mig ett
tvång? Nej, ty vi två komma öfverens som ingen.
Jag skall aldrig tillåta att en tygel lägges på mig. Ett
ord, en blick eller en suck är nog för att vi
förstått hvarandra, ett tonfall blir en befallning, och en
tryckning af Nixes lilla fot betyder för mig mera än
de blodigaste sporrhugg på en cirkusarena.

Det är inte cirkusryttarinnans despotism Nixe
utöfvar på mig, det är hennes tjusning. Hvarje min
stolta ansträngning belönas med tillfredsställandet af
min naturs innersta kraf, -- och hon åtager sig att
med fara för sitt lif till efterverlden öfverlemna vår
kärleks kulmen, frisk och ung och lifskraftig, när vi
en gång sjelfva läggas i grafven. Den gamla sagan
om fogel Fenix, som springer fram ur vår egen aska,
-- kärlekens eviga mysterium!

Och likvisst kan jag i eftersinnandets stunder, när
jag kommer till mig sjelf efter våra berusande
tumansfärder i augustinätternas dunkel, få en känsla af
beklämning öfver mig, och jag hör alla mina forna
tvifvel hviska mig sårande sanningar i örat: Du går
sjelfviskhetens ärenden, renegat! Du har svikit
framåtskridandets höga tro! Och jag får en blygsel öfver
mig för min lyckas skull. Har jag då ingen rätt till
den, eller hvarför blyges jag?

Är det endast en falsk blygsel öfver ett lif i
kärlek, som jag bör slå bort, eller är det verkligen den
öfriga lidande mensklighetens kraf på mig, som tynger
så? Jag har hört sägas, att den lyckligaste mannen
också är den verksammaste. Jag kan inte bli
lyckligare -- hvarför är jag inte nöjd? Och jag bryter i 

grubbel sönder min hjerna öfver denna naturens och
kulturens konflikt, oförmögen att afgöra, om jag genom
min kärlek blifvit renegat emot det framåtskridande,
åt hvilket jag främst helgat mitt lif. Säg mig då, --
är jag endast en förälskad narr, eller är jag sublim?

*



I rampljus.

Några af publikens gunstlingar.

Då jag en vacker dag af Georg Nordensvan
fick det smickrande uppdraget att till
Nornan skrifva några ord under en samling
artistporträtt, var min första tanke: Interview!

Ty vårt tidehvarf är ju interviewens. Man
interviewar hela verlden, både kända och okända
storheter, från konungen på tronen ända till clownen i
cirkuslogen.

Men ... det fans ett »men». Säsongen kallades
ännu »död» -- så der obestämdt »död» i allmänhet
och för hrr intervieware i synnerhet.

F. ö. fann jag vid närmare eftertänkande att detta
»men» var ganska bra. Jag har nämligen en alldeles
afgjord motvilja för interviewer.

De äro förfärligt ledsamma både för den interviewande 
och den interviewade. Och det fins alltid
någon, som blir missbelåten. Interviewar ni en
affärsman, säger publiken: »för mycket reklam!»
Interviewar ni en artist, suckar denne: »för litet
reklam!»

Det hände mig en gång, att jag ringde på hos
»offret» -- och sprang nedför trappan. Det hände

mig en annan gång -- det gälde ingen mindre än
sjelfva Alphonse Daudet! -- att jag, samlande mitt
mod, kom fram med frågan, om »m'sieu toge emot»
och efter svaret, att »m'sieu vore utgången», med
lättadt hjerta skyndade nedför trappan; midt i denna
mötte jag -- mr Daudet sjelf, men -- jag blygs att
tillstå det! -- -- jag fortsatte min väg.

*

Men det var om artister, jag skulle skrifva.

Om artister! Ack, om artister vågar man aldrig
skrifva annat än vackra saker. Kritiken måste vara
okritisk. Man lägger rosorna för deras fötter och
stoppar taggarne i sin egen ficka, såvida man ej vill
bli andligen lynchad.

De kinkigaste äro naturligtvis gunstlingarne.
Såvida dessa ej nått popularitetens högsta stadium. Ty
de se då allting i fogelperspektiv, d. v. s. de se
ingenting, allraminst kritiken.

De der stadierna äro för resten kuriösa nog! 

Antag, att en artist heter Carl Z. Han kallas
först, i en viss nedlåtande ton, för »vår unge, lofvande
konstnär, hr Carl Z.». Efter ett par år avancerar han
till »vår framstående konstnär, hr Carl Z.» för att
sedan helt enkelt kallas »hr Carl Z.» Ytterligare ett
par år, och ni finner honom i tidningarnas »Teater
och musik» under den familiära benämningen »Carl
Z.» Slutligen tituleras han blott »Z.» Z, det är
höjden af veneration, han är nu hors concours.

*

»Jag vågar inte ... Stockholm har för stora
anspråk!» svarade Betty Hennings, då en svensk första
gången uppmanade henne till ett gästspel i Stockholm.

»Men vi ega ingen, absolut ingen, som går upp
emot er!» 

Fru Hennings ("Vildanden").

Fru Hennings log, i det hon gjorde en blygsamt
afböjande gest med handen:

»Nej!... Jag vågar inte!»

Och min sagesman måste lemna Kjöbenhavn med
oförrättadt ärende.

Det der var 81 på hösten. Efter åtta år »vågade
sig» Betty Hennings till Stockholm. Resultatet är
bekant.
Hon växte och växte för hvarje kväll vi sågo
henne. Hon kom oss att beundra den värme, som
likt ett fosforescerande ljus utstrålade från det af
naturen ej regelbundna ansigtet och som grep oss med
musiken af stämmans vekt dämpade, »insmigrende» klang,
hon bländade oss med en mångsidighet och en
nyanseringsförmåga, hvartill vi ej sett maken, en
mångsidighet, som lät oss, i samma gestalt, den ena kvällen
se en bortkelad backfisch, den andra en stapplande,
darrhändt gumma »i asylen». En mångsidighet, som
ena kvällen gaf kraft åt en Ibsenstyp af modernaste
slag -- den första, verkligt helgjutna Nora, vi sett --,
den andra kvällen svepte en doft af den skäraste poesi
öfver en blyg och omedveten ungmö från Moliéres
tidehvarf, hon, som med trohjertad naivitet undrar

»Hvorledes Himlen kan finde syndigt
Hvad jeg finder behageligt og yndigt?»

Men hvad var det egentligen, som låg på bottnen
af allt detta, hvad var det, som vi, på hemvägen
resonnerande med oss sjelfva, funno vara nyckeln till
vår hänförelse?

Det var Betty Hennings' intelligens.

Det var hennes intelligens, som gjorde henne
vacker, hennes intelligens, som gaf henne
förmågan att till illusion gifva kött och blod åt
hvarandra så vidt främmande skaldefigurer, hennes
intelligens, som gaf oss stor konst, der vi i första
stunden endast applåderade »det naturliga
hvardagsspelet».

Det är också hennes intelligens, som säger henne,
att konsten är någonting stort, oändligt stort, och att
hon sjelf bredvid den är någonting ytterst litet. Den
sade henne nog en gång, i ungdomen, att det blott
är med denna syn på saken som man når
konstnärskapets tinnar.
Flertalet af våra konstnärer har häri, som i så
mycket annat, ofantligt att lära af Betty Hennings.

*

Herr von der Osten kam vom Süden nach den Norden
Um Westen zu maclien.

Så ungefär tror jag det skrefs en gång om Emil
von der Ostens far.

Hr v. d. Osten (''Familjens olyeksfogel").

Hvad sonen beträffar, kom han för några år
sedan hit och fick oss att applådera »Uriel Acosta».
Och sedan dess har han vändt tillbaka så fort
Stockholm haft ett 10,000-tal nya verldsborgare att uppvisa,
d. v. s. ungefär hvarje år.

Men det är farligt att komma alltför ofta, äfven
för en sådan talang som Osten.

Stjernorna förlora sin glans, ju mer man kommer
dem in på lifvet. Och vi putsa vanligen tuberna allt
sorgfälligare för hvarje gång. D. v. s. vi bli
granntycktare. Det höres alltflera om och men ... i
synnerhet om en pseudosvensk skådespelare sjelf för
mycket betonar dem i förhållande till det reciterades
mer vigtiga ord.

En af Osten-galleriets figurer fans det dock, som
fick tala svenska precis som han behagade, och det
var Otto Kolbe, denne sailor-boy med äfventyrslynnet
och tjufpojkstagen, men med hjertat på rätta stället.
Det var t. o. m. hans skyldighet att »bryta» en
smula, ty han kom  -- »vom Westen»!

*

Anna Petterssons popularitet har blifvit till ett
ordspråk.

I »Kongens By» -- det var expositionssommaren
88, då hon hade Renz och den demoniske Tartakow till
rivaler -- förvred hennes Sköna Helena hjernorna på
våra danska bröder. Det styfsinta Norge har hennes
Storhertiginna gång efter annan lagt till sina fötter
på fredlig väg. Och i Sverige ... ja, om Sverige skola
vi inte tala!

Publiken säger, att hon är »vår Judic». Låt gå!
Men en äkta genomsvensk Judic.

Det fins hos henne ingenting kokett, ingenting
raffineradt i den vanliga bemärkelsen. Hennes
naturlighet blir ett koketteri, hennes friskhet ett raffmement.
Fröken Anna Pettersson ("Lilla hertigen").

Ett par äkta franska egenskaper har hon dock
som artist. Först hennes förmåga att i operetten finna
le juste milieu, medan man annars i Sverige är så
fallen för att karrikera sjelfva karrikatyren, t. ex. »Sköna
Helena». På Variétés i Paris går man i allmänhet
knappast hälften så långt i parodi som här i
Stockholm, men, med bättre blick för det komiska, gör
man deremot ex. herden Paris till en burlesk roll, som
ända hittills spelats af den gamle, tandlöse Dupuis.
Hennes andra förtjenst är sättet att säga frivoliteter.
Hon säger dem, inte precis med någon trovärdigt
oskyldig min, men så friskt, så hurtigt, så naturligt
lefnadsgladt, att man bara skrattar och ej ett
ögonblick funderar, om det verkligen legat någon frivolitet
eller inte bakom uttrycket.

-- -- Anna Pettersson är emellertid till sin konst
lika svensk som hon är det till sitt namn och sin
apparition.

Spotsk som en gamin, hvilken drar de första
blossen på sin första cigarr, kärnfrisk och hurtig som
en blåögd och rödblommig vildbasare, som nyss
kommit hem från sin första sjömansresa -- lägg dertill
mycken sångkonst och nästan ändå mer intelligens,
och ni har Anna Pettersson!

Hade det varit plebiscit efter någon af hennes
glansaftnar, hade vi korat vår »lille hertig» till --
allraminst kung!

*

En afundsvärd gåfva, den, att blott behöfva visa
sig för att få oss att skratta!

Svante Hedin har den och Viktor Holmqvist
har den.

Ja, ni sitter vid er sejdel Erlanger, ni bara hör
namnet Viktor Holmqvist, edra tankar falla på den
frodiga, en smula klumpiga gestalten, det godmodiga
ansigtet med de der ögonen, som kunna vara så
trefligt illmariga, och jag parerar, att ett hjertligt leende
drar sig öfver ert anlete.

En massa glada minnen skymta förbi ...

Det är väl raderna och »paradiset» -- den rad,
som ligger närmast himlen --, som skratta mest åt
Holmqvist, men sällan har väl ändå radernas
gunstlingsskap varit förenadt med så många gedigna
konstnärsegenskaper.

Holmqvists artistgemyt ligger närmast för den
breda, germanska humorn. Han gör något hos oss
noch nie dagewesenes i tyska possen och hans onkel
Bræsig är ett mästerverk, men sina största triumfer
har han väl firat i en typiskt svensk roll: Lundströms.

Öfverallt visar han dock den äkte humoristens
konst: att le med tåren i ögonvrån.

Hans roller ha varit legio, ty de ha varit många.

Hr Holmqvist ("Lifvet på landet").

Det fans en gång för längesedan en aktör --
Jean  Noël  hette  han --, som vid sitt frånfälle hade


uppträdt 20,010 gånger på tiljan, dött för gift, dolk
eller svärd 1,040 gånger, varit kung 130, hederlig karl
920 och spetsbof eller olycklig 17,530 gånger. En så
stor meritlista har väl Viktor Holmqvist ej ännu, och
minst sagdt tvifvelaktigt är väl, om han kommer dithän
(han har, så vidt jag vet, ej heller fylt 118 år, såsom
Noël strax före sin död!). Men många gånger har
han varit bof eller olycklig och ännu oftare hederlig
karl. Han har dessutom spelat en roll, som ej stod
på fransmannens repertoar: rollen af teaterdirektör,
verklig teaterdirektör.

Till hvilken kategori bör den rollen hänföras?
Möjligen till de »olyckliga» ?... Säkert är att den är
den mest svårspelta af alla!

*

Det fans en
sångerska, som lemnade
oss som Ingeborg Aas
och kom tillbaka som
Gina Oselio. Hon for
som en talang och
vände åter som en
storhet.

Det var väl ingen
slump, som förde
henne till Arnos och
Tiberns stränder,
ingen nyck, som kom
hennes mörka
rösttimbre att söka
italienskt dolce och
italiensk brio. Oselio är
en blond nordiska
med sydländskans
vulkaniska natur.

Fröken Oselio ("Carmen").
Hon tyckes älska att återge de våldsamma
känslorna.

Hennes Carmen -- så omtvistad, att t. ex. en
kritiker blott fann dess motsvarighet »på
Österlånggatan eller i Skeppsbrons mörka gränder»! -- hennes
Carmen är heller ingen clothbandsedition, som lämpar
sig för salongsguéridonen. Den är -- förlåt uttrycket!
-- ingen familjebibel, der kraftuttrycken hafva dämpats
eller uteslutits. Hennes Carmen, torerons älskarinna,
korpralens förförerska, den alla dårande Carmencita,
är en obändig vildkatt, en oslipad gitana från de stora,
nattdunkla skogarne.

Kärlek? Vet Carmen hvad kärlek är?
Zigenerskan känner blott sinligheten, en frätande, aldrig mättad
sinlighet!

Lidelse, har Carmen känt hvad lidelse vill säga?
En stor lidelse, som med sin fruktansvärda brand kan
sköfla ett lif? Ja, nog har hon stundom erfarit en
instinktiv längtan dithän, men hon har aldrig förmått
samla sitt bränsle på en enda punkt!

Den längtan drog henne ej i den stund, då hon
med kattaktiga smekningar girigt strök sig mot José,
för att sedan med isande förakt stöta den veke,
ödmjuke tillbedjaren tillbaka, gäckande kasta honom åt
sidan -- som en utkramad citron.

Den andre deremot, espadan! Han är den starke.
Älskar henne mer än José gör han inte, men han kan
beherska, han känner konsten att tämja vilddjur.

Denna Carmen är en typ. Hon har -- med
naturen dämpad till det yttre -- lefvat under alla
himmelsstrek och i alla tider. »Trollslända» kallade
romantikerna henne, »manslukerskan» benämnes hon
af naturalisterna. Hon »förhexade», sade man förr.
Hon »hypnotiserar», säger man nu; hon hypnotiserar
med ögon, stämma och nerver. Ve den man, hvars
väg korsas af hennes!

*
En högväxt
ståtlig ung dam med
präktiga svarta ögon
-- en musikportfölj
i handen -- syntes
för ett par år sedan
skynda uppför
Sturegatan vid
middagstiden. Från
lektionsrummet kom fröken
Mathilda Jungstedt
direkt upp på
scenen, sekunderande
Oselio i Mefistofeles.
Men så kastade hon
den antika togan
och dök upp som
pojken Nicklaus, den
romantiske
Hoffmans burschikosa
stallbroder. Och
knappt hade Robert
Ohlsson så oväntadt sagt farväl åt scenen och lifvet,
förr än hans ogement lustiga Fredrik -- Philines
efterhängsne tillbedjare -- i fröken Jungstedt fått sin
efterträdare eller snarare efterträdarinna.

»Ack, hos henne är jag då,
och jag känner utaf fröjd mitt varma hjerta slå ...»

Frisk och tjufpojksaktig, ung, liflig, orädd och
intelligent, tog fröken Jungstedt operans pojkroller om
hand. Hon har redan hunnit så högt upp som till
Cherubin -- liksom hon 'på kvinnolinien' hunnit till
Leonora -- och hon skall hinna längre, då hon får
tid på sig och ej jägtas från roll till roll.

Fröken Jungstedt ("Mignon").

*
Det var i Paris förlidet år på våren. Man
förberedde en skandinavisk fest, till hvilken äfven
undertecknad figurerade som en anspråkslös inbjudare.

Det skulle ätas, drickas och dansas, det skulle
bli spektakel, musik -- och sång. Men hvarifrån ta'
sångerskorna? Komitén brydde sina hjernor. Man
kände inga sångerskor. Lilla fröken Bergliot Björnson
var bra,  men hon räckte ej till för ett helt program.

Då ljusnade det plötsligt till i en dansk
journalists hufvud. Han vände sig plötsligt till mig:

»Men de har ju en meget fremragende Sangerinde!»

»???»

»Oh, de kjender hende nok! Petrini naturligvis!
En Stemme ... ah! ... en Sangkunst!...»

Under de två år, hon tillbragt med studier för
Bax, hade hon mer än en gång väckt uppseende i
societeten, vår unga landsmaninna (obs. uttrycket »vår
unga landsmaninna!» Å utrikes ort råder en gammal
förträfflig kutym: att aldrig räkna något landsmanskap
förr än personen i fråga blifver mer eller mindre
ryktbar).

-- -- Det var en qväll i början på året, som
fröken Petrini debuterade på Stockholmsoperan.

Lakmé sjunger sin invokation i fondtemplet --
det är klockrena, höga, fasta toner! -- och det blir
genast rörelse i salongen.

Och så träder hon fram, debutanten, Brahmas
prestinna ...

Kikarne riktas:

En debutant? Man skulle tro, att det vore
hennes 20:e roll! En Brahmas prestinna? Ännu
mindre! Den nobla profilen är en smula blasé, den
utvecklade gestalten smidig och eggande i sina mycket
graciösa, raffinerade bugtningar.

En Brahmas prestinna? Nej, fröken Petrinis
Fröken Petrini och hr Ödmann ("Lakmé").

Lakmé är en almée från verldsutställningens
Invalidesplanad, men en förtjusande almée, som bedårar utan
någon danse du ventre!

Ridån går ned och upp igen, och bifallet stegras.
Midt på parkett synes ett ansigte, som för hvarje
akt alltmera lyser af berättigad stolthet: det är
»debutantens far».
Och applåderna stannade ej efter den kvällen.
Märta Petrini blef 1890:s operastjerna.

-- -- »Stjerna är hvarje ny talang, som stiger
upp på horisonten», definierar Leon Gozlan.

*

Hvem kunde tälja Lakmés rivaler i salongen,
när hon den första kvällen vågade älska Gerald?

Att nämna Arvid Ödmanns namn utan att tala
om damer, vore att söka göra sig originel. Att
ignorera dessa damers dyrkan vis-å-vis hr Ödmann, skulle
tydas som afundsjuka. Och att göra den
blygsammaste opposition mot denna dyrkan, blefve med all
säkerhet stämpladt som rena vanvettet.

Nå väl! Jag vill då, äfven jag, bidraga till
rökelseoffret.

Jag känner en ung dam, som skulle rodna djupt,
om jag berättade henne hvad jag visste: att hon en
mörk vinterafton smugit sig upp i den dyrkades farstu
och med lidelse, med glödande lidelse tryckt
dörrhandtaget. Jag vet en annan, ännu yngre dam, som
för några år sedan -- hon var följd af ett par dussin
andra, lika lågande hjertan! -- hvarje dag följde sitt
»föremål», då han efter förmiddagsrepetitionerna gjorde
sin regelbundna promenad på Drottninggatan. Och
jag har äran af en tredje ung dams bekantskap --
den yngsta af dem alla! -- som hörde »Romeo» 7
gånger å rad och hvarje gång föll i snyftningar vid
Romeos

»Från lifvets sällhet nyss förskjuten,
Flyr jag till dig, o graf, der Julia slumrat nyss!»

Den 8:e gången kom hon ej till Romeo, ty man
fruktade för hennes själstillstånd.

... Yppar jag nu några hemligheter för hr 
Ödmann? Åhnej, han vet det nog redan! Damerna
äro desamma, i Stockholm -- och i Kalmar!

I Kalmar visade de i sin tenordyrkan mindre
egoism än vanligen är fallet. Tänk på den ungmö,
som af en firad violinist -- jag tror det var Maurice
Dengremont -- begärde tvättvatten att buteljera, och
jemför henne med de svärmiska hjertan, som i
Kalmar mutade hotellstäderskan och fäste rosor på täcket
-- en gul ros under täcket, men gult är ju
svartsjukans färg! --, en förgät-mig-ej i nattskjortan, o. s. v.

Lyckliga tenorer! Alla skörda de rosor och guld,
om också ej alla, såsom Gayarre i Madrid, få 4,000
francs för 2 höga C!

Det fans en tid, då affärerna voro så skrala bland
konstens utöfvare, att man offentligt föreslog att
inskriptionen »Patriis musis» -- helgad åt de
fosterländska sånggudinnorna- - borde flyttas till den gamla
Gillstun. Finge jag råda, skulle jag flytta inskriften
-- den kunde ju anbringas på en brosch, t. ex.!
-- till de damer, som minst 3 gånger tryckt det
celebra dörrhandtaget, minst 7 gånger å rad gråtit åt
Romeo eller minst en gång -- det behöfves  blott en
gång! -- prydt en kunglig tenors nattskjorta med en
förgät-mig-ej!

*

Ellen Hartman var konstnärinna långt innan hon
visste det, och konstnärinna skulle hon vara, äfven
om hon sjelf ej ville det.

Jag kan aldrig tänka på Ellen Hartman utan att
jag i tankarne ser en vagga, ett rosenkindadt barn
och en fé, en sådan der god och vänlig fé, hvars
gåfvor ingen utom döden kan frånrycka.

Det fins artister -- det är en gammal, känd sak,
men jag kan ändå inte underlåta att här framhålla
den -- det fins artister,  som  vid sina första steg på
Fru Hartman ("Småflickor").
tiljan ej ingifva några vidare förhoppningar och
hvilkas lott det blir att arbeta — tungt och sträfsamt —
hela år igenom, innan de bli erkända ... om de ens
bli det då! Det kan hända, att de till en början rent
af ratas; den själfullaste af våra unga skådespelerskor
i den seriösa genren fick ju af sin lärarinna till och
med den upplysningen, att hennes rätta
verksamhetsfält var — köket!

Andra deremot »slå sig igenom» genast. Det är
de, som födas med segerhufva, det var öfver deras
vagga, som den goda fén i lifvets första vårmorgon
lutade sitt ansigte och lofvade dem rosor och lagrar,
lagrar på de tiljor, som föreställa verlden, och rosor
på de andra, de verkliga.

— —

»... Fru Hartman skulle, liten och smidig,
graciös som en killing, ha glidit fram och tillbaka i
valsen ...»

Förlåt mig, men det der uttrycket killing —
ytterst originelt! — är ej mitt. Det var Herman Bång,
som skref det bland sina intryck af en artistbal, der
han saknade »liten Gurli».

Det barnsliga och fraicha är emellertid hvad som
utgjort och utgör behaget hos Ellen Hartman. Är
hon på scenen à son aise, så är hon detta bortskämda
barn, onkels lilla »kelgris» med körsbärsmun och stora,
skälmaktiga ögon, knubbig och rosenkindad, yr och
sjelfsvåldig, som dänger skolböckerna i första, bästa
hörn för att ut och »skoja» med Janne och Kalle,
som svarar näbbigt och trotsigt och ibland kan
behöfva en dugtig risbastu, men som i grund och botten
är innerligt rar och snäll.

En sådan der barnslighet kan ej spelas utan att
affektationen faller mer eller mindre i ögonen. Den kan
ej hemtas utifrån, den måste finnas inuti.

Ellen Hartman erkänner det sjelf.
En person uttryckte en gång sin hänryckning
öfver hennes Gurli. Det var dagen efter premièren.

Artisten i fråga opponerade sig:

»Inga komplimanger för mitt spel, om jag får be!»

»Hvilken blygsamhet! Ert spel var helt enkelt
genialiskt, det var hänförande, det var ...»

»Men det var ju inte något spel alls», afbröt
fru Hartman skrattande.  »Det var min natur!»

— —

Det är för den »naturen» som hela den unga
generationen svärmat och svärmar ... åh, man kan
än i våra dagar svärma för en vacker diva, ehuru
man numer tager abonnement i salongen i st. f. i
klädlogen och ehuru man väl kan spänna sig för
hennes hyrvagn, men blott undantagsvis dricker champagne
ur hennes skor!

Hur mången yngling har ej i platonisk
kärleksvånda »tagit i dörrhandtaget», antingen det varit att
söka i Klara eller på Östermalm, hur mången
lättantändlig gymnasist har ej lågat för Gurli, diktat åt Gurli,
drömt om en vals ... en enda vals ... en lång vals
med många, många hvarf och vid Waldteufels toner ...
med Gurli, med publikens egen lilla Gurli!

*

Men ack, publiken är lika litet som »förstår» att
förlita sig på. Dess gunst är förgängligare än någons.
Det gäller derför att hålla sig uppe.

»Il s'agit de bien finir!» såsom Sarah Bernhardt
har yttrat.

Det var en gång, då hon repeterade Frou-Frou.
Sittande bakom en dörr — hon väntade på sin entré
— och som vanligt omgifven af en skara beundrare,
säger Sarah med en suck:

»Ah! Hvilket lif! Hvilket lif! Det tråkar ut mig!»

»Men ni är svår att tillfredsställa, madame!»
inföll någon. »Er lysande karrier, era triumfer, den
hyllning, de applåder, man egnar er, er frihet från alla
band, till och med opinionens — hvaröfver har ni
rätt att beklaga er?»

Sarah föll i tankar. Hon smålog:

»Det är sant, jag fordrar för mycket».

Så blef hon plötsligt allvarsam, i det hon utbrast:

»Ja, allt det der är nog vackert. Men slutet! Ah,
slutet!  Il s'agit de bien finir! Det  är upplösningen,
som skall vara dramatisk och gripande. Gambetta
slutade väl ...   Något af dram ...  af mysterium ...»

— — Hvad la grande tragédienne kallade »ett
vackert slut», är målet för alla. Det gäller att behålla
sin position. Det måste vara från höjden af sin bana
som man gör den stora, oåterkalleligen sista sortien —
i synnerhet om man är en af gunstlingarne!

Alvar Arfwidsson.

*


En italiensk friarhistoria.

Skizz af Cecilia Wærn.

Det var en våreftermiddag i Roma. En liten
grupp damer satt samtalande i ett rum
ofvanför Piazza di Spagna. Derutanför
skimrade Romas kupoler och tak i ljusblått och
blekt guld, mot det oändliga blå stod S:t Peters lugnt
fullkomliga skönhet. På tébordet logo glada påskliljor
och stora, djup violetta anemoner.

Sällskapet bestod af en ung engelska, som läst de
italienska klassikerna och i åratal närt en svärmisk
längtan att bli bekant med detta folk af målare och
skalder, så olika hennes prosaiske landsmän; en 
kvickögd polska, en skotsk målarinna och en svensk
lärarinna, som båda blifvit hemmastadda i Italien och sett
dess hvardagslif på nära håll.

Man kom in på kapitlet om frierier och äktenskap.
Ju mer det berättades, dess större blef polskans intresse
och den unga engelskans förvåning. Ju mer roade
det också de andra — särskildt Blanche Campbell
— att insläppa litet kall nykter verklighetsdager i
den mystiskt belysta idéverld, hvari hon dittills lefvat

Blanche Campbell var en rätt ovanlig typ. Af
skotskan hade hon det hurtiga i väsendet och något
visst rent och strängt i sinnet; af
fullblodsaristokraten enkelheten och hållningen; af den
intelligenta artisten humor, observationsgåfva och ett
intresse för lif i alla former, som gång på gång tog
öfverhanden öfver hennes puritanska skrupler. Hon
hade ett tilldragande utseende, klart och vänligt i
friska färger, gick fort men spänstigt, bar sitt
hufvud vackert, hade fula händer men ett tryggt varmt
handslag.

Allt som samtalet skred fram, blef uttrycket i
hennes ansigte lifiigare, det var som om något minne
dykt upp och glänst fram ur de klarbruna ögonen.

Hvad är det? Berätta! bådo de andra.

Blanche satte sig framåtlutad med armarne
hvilande pä knät och blicken riktad rätt fram, som såge
hon framför sig det hon beskref.

*

Jag hade blifvit bjuden att följa med en
väninna till hennes föräldrahem uppe i bergen — Cereto
heter stället — för att fira ett prestjubileum i slägten

Från Orvieto, närmaste jernvägsstation, åkte vi
i vagn, en lång besvärlig resa öfver en blåsig högslätt,
med rast ofvanför Bolsenasjön i San Lorenzo, en af
de många dödfödda små påfveköpingarne, der smutsen
och eländet i stenkåkarne stodo i skarp kontrast till
den storstilade symmetriska grundplanen.

Sedan gick vägen alltjemt uppför och in i det
forna grefskapet Pitigliano. Cereto är ett af
bergsnästena i detta gamla gränsområde mellan påfvestaten
och Toscana, som af Cosimo I alltid kallades
»brandfacklan till alla krigen i Italien».

Det var mörkt när vi kommo fram. Vagnen
stannade i en backe, och vi fingo gå ett stycke till 
fots nedför en brant, stenlagd gata till min väninnas
bostad — en af traktens båda stora herregårdar, ehuru
den låg midt inne i byn utan trädgård.

»Ja det är ju alltid så har jag hört», inföll
polskan, »och damerna sitta inne hela dagen
morgonklädda och med stängda persienner.»

Ja, de stängda persiennerna! sade Blanche och
slog för sig med båda händerna. — Men till saken!
Vi fördes genast in i det stora toskanska köket, der
min reskamrat, signora Emilia, omringades och
välkomnades af drängar och underhafvande och jag inbjöds
att stiga upp i spiseln och sätta mig på ekpallen
bredvid brasan. Kvällsmaten — hufvudsakligen hvita
bönor, kryddade med olja och ättika — serverades
dock i lilla matsalen, medan signora Emilia
underhölls med lokalnyheter af sin far och kvasi-styfmor.

För min del var jag idel öga och öra, icke minst
för värdinnan, värdens kyrkvigda men icke lagliga
hustru — det var ett sätt att ge henne en viss
ställning, utan att ställa till oreda i arfsförhållanden, som
hans bror arcipreten själf ingifvit honom!

Följande söndag var den stora dagen, då Don
Angelo, Emilias farbror, skulle fira sitt guldbröllop med
kyrkan. På fredagen väntades en del andra gäster,
slägtingar från Siena. Innan de kommo, passade jag
på och orienterade mig.

Jag har knappast sett något mera originellt både
till läge och befolkning än detta Cereto.

Det ligger vid en tvärkrök i en brant slingrande
dalgång. Går man uppför den och ser tillbaka på
byn, så står den i präktig kontur på sitt klipputsprång,
med alla de mörka husen hopgyttrade kring den grå
borgen och den resliga kampanilen — ja ungefär som
en skock svarta getter, de nedersta med bakbenen
energiskt utsträckta för att hålla sig kvar kring sin
herde.
Nedanför Cereto branta klippformationer i yppig
grönska — mjukt och rakt om hvartannat, ni
förstår —

Blanche tecknade i luften med höger hand för
att åskådliggöra ...

Uppåt en smal dalgång — en acacia-allé,
slingrande sig längs grönklädda branter, på botten en ravin
alldeles fyld af snår och ris med ett ståtligt
vattensprång — och midtemot en så komiskt ful
bergvägg, att jag måste skratta högt.

Tänk er en mängd brutna jättettrappsteg —
lappigt odlade terrasser — och bakom hvar terrass en rad
med svarta hål i den ljusa bergväggen. Der ofvanför
en liten frans grönt, en tandad kam i tvärhuggna
former, som en urstjelpt låda byggpinnar.

Och bortom byggpinnarne, förstår ni — när
man väl kom dit upp genom en af de branta, präktiga
hålvägarne, urgräfda ur sjelfva klippan — en slätt,
en temligen ödslig, böljande högslätt, med blåa
bergskedjor på afstånd och hela dalgången försvunnen som
genom trolldom!

Befolkningen består egentligen af jordbruksarbetare,
som rida på sina åsnor till och från sitt arbete —
alltid ytterst på svanskotan, så man förstår ej huru
de kunna sitta kvar.

För öfrigt äro alla i Cereto åkerbrukande, t. o. m.
presterna och postmästaren. Min värd, signor
Giovanni Rossi, var stor possessionat, hade en hel del gårdar
spridda omkring här och der i trakten och utan så
synnerligt noga uppdragna gränser — så han låg
jemt i delo med sina grannar och rivaler,
familjen Bertini.

Ja, ni kunna inte tänka er ett sådant laisser-aller,
som jordbruket i Cereto. Gubben Rossis stora
domäner efterses blott af en fogde — en bättre dräng
— som rider omkring på sin åsna och kontrollerar
hälftenbrukarne. Slätten har stora naturliga
betesmarker med ett ypperligt tätt och kort gräs, som hos
mig framkallade tanken på kor och smörberedning
för den romerska marknaden. Men getter och får
var det enda, som syntes till.

Och inte nog med det — ladugårdarne äro de
ursprungligaste af alla, — nämligen de ofvannämnda
hålorna i berget, — så att när vintern är kall, dö
djuren som flugor. Nere i dalen gå hela hjordar af
svin, som lefva på ekollon, när sådana finnas. När
de ej hitta några, få de dö.

Bergshålorna äro ceretanarnes allt i alla. Det
är ju det billigaste byggnadssätt man kan tänka sig,
att bara gräfva ut en grotta i den mjuka tuffstenen.
I dessa hålor bo också alla husdjuren; der bevaras
vinet, der ha ceretanarne sina vagnar, redskap,
verkstäder, slagterier. Hvarje hushåll, om än aldrig så
fattigt, har minst ett svin. Tre gånger om dagen gå
kvinnorna med svinmaten i en balja på hufvudet den
mödosamma vägen ned till dalen och upp till hålorna.
Det var grant att se dem. —

Blanche lade hufvudet på sned och halfslöt ögonen. —

Dessa smidiga vackra ceretanskor — hos hvilka
Andrea del Sartos madonnatyp så slående går igen —
vandra upp och ned för den branta, stenlagda vägen
och genom den väldiga vapenprydda porten. Men en
sådan tidspillan!

Men hvem tänker på det i Cereto? Invånarne
i grannbyn på 2—3 kilometers afstånd ha sitt vin i
Cereto-grottorna och hemta det på åsnerygg
hvarannan dag.

I sällskap med signora Emilia besökte jag också
byns 2--3 små fruar, skvallriga och smaklösa men
tillgängliga. Jag fördes till hjertevarma trotjenarinnor
i välmående hem, fulla med tunga ekmöbler och drifna
messingsfat, der jag omfamnades och kysstes som en
af familjen. Jag gjorde också bekantskap med några
bland dessa madonnalika unga bondhustrur och fann
dem lika förfinade som graciösa, medan signora Emilia
försäkrade mig, att de voro lika rena i sina seder som
friskhyade. Det är ondt om kvinnor i Cereto och de
hurtiga, vackra pojkarne gifta sig tidigt och äro
trogna män.

Jag hade ju råkat på ett riktigt Eldorado! Ju
mer jag gaf min förtjusning luft, dess högre steg jag
också i gunst hos min värd, signor Giovanni.

En kväll frågade han mig helt tvärt:

»Vill ni ha en italiensk man?»

»Se så, nu är pappa riktigt i tagen», inföll Emilia
skrattande. »Ni skall veta, att han är den värste
äktenskapsmäklarn i Toscana.»

Jag bara skrattade.

»Nej, jag menar allvar», sade gubben litet stött.
»Och vore jag ledig», fortsatte han med en komisk
suck; — signora Carlotta — frun — var icke närvarande
— »skulle jag genast säga: se här! Men när nu detta
tyvärr icke går för sig, så måste ni tillåta mig att
gifta bort er. Jag skall skaffa er ett bra parti.»

Emilia skrattade tills hon grät, och jag gick in
på skämtet.

»Men kom ihåg att jag icke har någon hemgift.»

Blanche gjorde ett af sina små uppehåll för att
skratta ut. De andra hade flyttat sig närmare; den
unga engelskan satt storögd af förvåning med
händerna i knät. Polskan lutade kinden mot handen
och hennes små ljusblå ögon gnistrade af humoristiskt
intresse. Blanche fortsatte:

En eftermiddag förde Emilia mig på formlig visit
till grannfamiljen Bertini. Egentligen voro familjerna
fiender. Ovänskapen hade uppstått för bortåt en hundra
år sedan, då en Bertini köpt en gård, som en
Rossi  ville åt, och hade sedan närts af gränstvister
och ömsesidig afundsjuka. Bertinis hade alltid varit
förmögnare, medan Rossis, som voro adel och haft
två Monsignori i slägten, haft mer bildning och fått
mer inflytande i orten. Fruntimren hade dock alltid
upprätthållit ett ceremoniellt umgänge, nu desto
vigtigare för Emilia att icke försumma som signor
Giovanni hade hemligt hopp att, Bertinis intriger till trots,
bli utnämnd till sindaco i Cereto. Bertinis hade det
försteget framför mina vänner, att de bodde uppe
på borgen, der de byggt en stor hvit palatslada, synlig
på långt håll. På nära håll — hu! Genom en tröstlöst
försummad trädgårdstäppa och uppför breda, osopade
trappor fördes vi in i en stor kal pelarsal med en
virkning och några trasiga häften »Illustrazione» på
det runda bordet, och hamnade slutligen i ett stelt
litet förmak med jutebroderade stolar i ring på tegel
stensgolfvet, pappersblommor och fotografier i rader
på konsolsbordet.

Vi hade god tid att se oss om, ty damerna skulle
först taga på sig sina illa sydda siena-klädningar.

Hu — det var gräsligt!

Hon skakade på hufvudet och skrattade så godt;
man såg, att hon hade någon djupare anledning till
sin humoristiska förskräckelse.

Festdagen kom med ett väldigt klockringande tidigt
på morgonen, hela byn i rörefée och kyrkan fyld
med folk långt innan intåget väntades.

Det var ingen andaktsfull väntan. Man pratade,
skrattade, skämtade allmänt. Emilias son, studenten,
inledde en liflig kurtis, en riktig balkonversation,
med tvä af de vackra byflickorna i bänken
framför mig.

Värre blef det, när tåget kom. Festföremålet i
sin violetta sidenkappa, de uppvaktande i sina granna,
ljusa kåpor fingo armbåga sig fram under högljudda
kommentarier och döfvande musik från den frivilliga
musikkåren — högtiden till ära i nya uniformer. Alla
byns pojkar hade lägrat sig på altartrapporna — så det
var omöjligt att höra ett ljud af messan — — men
så mycket bättre hördes interludierna för
messingsinstrumenten af tillämpad dansmusik. Det hela var
som på en marknad.

Så kommer en förväntansfull paus. En ung
hålögd prest stiger upp på predikstolen och håller ett
akademiskt blomstrande tal om Don Angelos lärdom.
Under tiden dela kyrkotjenarne ut små kort med
dagshelgonets, San Giuseppes bild och en latinsk inskrift
samt de verser, hvarmed embetsbröder och slägt
uppvaktat jubilaren.

Sedan höll en annan fetlagd, vacker prest, Don
Antoni ett varmt loftal till den troende
menniskoälskande herden. Det var nu en enda uppblåst lögn från
början till slut men vackert i form. och föredrag. Det
var förspild möda, ty kvinnorna vid dörren hade
kommit i gräl om sina bokmärken. Slutligen blef
komedin mig för plågsam och jag smög mig ut.

Klockan ett var det stor middag i Casa Rossi
— der signor Giovanni dragit fram allt hvad huset egde
att skryta med och sjelf tänkte dricka brodern till
ur familjeklenoden: ett dricksglas, i hvilket en farbror
Monsignore en gång fått bjuda en påfve på vin.

Många rätter, som åtos med samma knif, 5—6
sorters vin, deribland ett ypperligt vin santo —
oumbärligt vid prestmiddagar. Blott två glas pch ingen
tid att se efter om glasen voro tomma, när det skänktes
i. Mycket krusande, i synnerhet från presterna, som
ville varg. belefvade, men ingen stelhet.

Frågan hvem jag skulle ha till bords hade lifligt
debatterats och slutligen hade valet stannat på Tizio
Bertini, med hvilken man slutit vapenhvila för tillfället,
Det var en liten vigtig herre med ett par
glittrande glasperlsögon och ett sätt att lyfta armbågarne
och breda ut fingrarne, som påminde om en flaxande
kanariefågel. —

Hela Blanches ansigte lyste af skrattlust — men
hon öfvervann den och fortsatte med allvar:

Hans specialitet var hjertlighet. Rätt som det
var stälde han sig upp, lade hufvudet på sned och
förklarade att hjertat fordrade att signor Giovanni,
till minne af dagen, skulle 'öfverräcka' brodern sitt
dyrbara glas. Någon ointresserad person instämde
tanklöst. Gubben blef så öfverraskad att han sade
ja — och Tizio satte sig med minen hos den som
gjort en god gerning.

»När hjertat talar måste man lyda», sade han.
»Jag är en känslomenniska och derför är jag icke
förstådd. Om ni visste, signorina, hvad jag gjort för
mitt folk och mitt åkerbruk — huru jag blifvit
missförstådd — klandrad! — Ack, det är bittert att få
lida så.»

»Låt oss nu få höra verserna, som delades ut i
kyrkan», inföll Emilia, hvar och en läser upp sina.
Börja ni, don Antonio.»

Den vackre presten läste upp en högtidlig
religiös sonett, Ernesto, studenten, sin måttfulla helsning
från slägten, don Leonildo, den unge presten, sina
latinska disticher — och sedan var det som om man
tagit tappen ur en tunna. Hvar enda mansperson hade
skrifvit vers — don Leonildo fem eller sex olika, och
han hoppade upp och ned som en liten sate i en
flaska. Det var en öfversvämning af vers —
smickrande, spetsiga, skämtande, intetsägande men alltid
lätta i formen. Don Antonio läste upp riktigt briljant
kvicka berneska vers, der han skämtade med hela
presterandet  och slutade med att bringa en hyllning
till det enda, som återstod dem i dessa vantrons dagar
—  det allraheligaste vinetVin Santo = det heliga vinet. Kallas så enligt somliga,
emedan presterna bäst kunna konsten att bereda det; enligt
andra, emedan det beredes af halftorra drufvor under den
heliga veckan..

Min granne kvittrade rodnande fram — till denne
sin dödsfiende — några »naturtoner, sprungna ur hjertats
djup och nedskrifna utan anspråk». Han anförtrodde
mig sedan att han fått inspirationen till dem klockan
fem på morgonen och genast stigit upp och skrifvit
ned dem.

»En småsak, signorina», sade han med blyg stolthet
och slog ut med handen, »men när hjärtat talar...»

Han var omotståndligt rolig med sitt talande hjerta
och sitt rörliga lilla hufvud.

Under pauserna mellan verserna gjorde jag den
ena frågan efter den andra för att få min granne att tala
om sig sjelf. Slutligen kom jag att tala om mina egna
iakttagelser, och jag frågade hvarför ingen slog sig på
boskapsskötsel i vidsträcktare skala.

Då skulle ni sett den lille: »Ack, signorina», utbrast
han med handen på hjertat, »ni förstår mig som ingen
annan. Det har varit mitt lifs mål och sträfvan —
det   som  jag fått lida mest för af okunnigheten här!
— Men ni godtgör mig allt. Jag måste visa er min
ladugård. Jag skall tala vid signora Emilia om det
icke går för sig, att vi gå dit tillsammans.»

»Nå, huru många kor har ni då?» frågade jag,
intresserad.

»Jo — en — en riktig maremmako — litet gammal
nu, det är sant — men i alla fall en riktig mjölkko!

Det blef lyckligtvis allmänt uppbrott just i
detsamma, och det räddade mig från att kväfvas under
mina försök att hålla mig allvarsam.

»Nå, vidare?» frågade polskan, se'n man gifvit
luft åt sin munterhet.

Jo, sedan må ni tro att jag blef föremål för
allmänt skämt öfver min eröfring, medan vi damer
hjelptes åt att duka af — och saken var så komisk att
det aldrig föll mig in att bli förargad.

Dagen afslutades med ett besök på teatern —
i ett magasin i bergen — der ungdomarne dansade
med byflickorna och aktriserna under mellanakterna.

Tizio stod i dörren när vi kommo, bugade sig
med handen på hjertat och bad damerna »fritt
disponera öfver hans 'loge'». För öfrigt försökte han
att sända mig smäktande ögonkast. Men jag var
sömnig och inte hågad för vidare skämt, gick derför
in med de andra och lät honom stå der och sloka
med vingarne som en kanarifågel efter morgonduschen.

Dagen derpå reste siena-gästerna och ett för mig
högst välkommet hvardagslag återinträdde.

När jag den dagen kom in i köket efter min
kvällspromenad, såg jag genast att något var på färde.
Emilia och Ernesto skrattade, så att det genljöd i
bjelktaket, och sågo på mig, och gubben Giovanni sade
mysande från sitt högsäte i spiseln:

»Kom hit och sätt er, lilla Bianca. Nu kan jag
tala om att saken är klar.»

»Hvilken sak?»

»Jo att ni kommer hit bland oss. Det skall bli
riktigt kärt, lilla Bianca. Vi råkades på skvallerbänken
hos apotekarns och han kunde blott tala om er.
Hans anspråk äro små: blott 30,000 — om han med
dem kan få er».

Nu förstod jag, hvad gubben menade, men trodde
fortfarande, att det hela var ett skämt af honom och
upprepade derför skrattande:

»Men jag har ju ingen hemgift, inte en soldo!»

»Ja — men när ni har råd att resa så här — — »
Det var fåfängt att söka förklara att man kunde
ha en frökenpension, som icke läte sig förvandlas
till ett kapital att köpa en man för. Jag gjorde mig
icke heller någon synnerlig möda dermed utan instämde
i de andras skratt och lät saken förfalla.

Följande dag kom signor Giovanni hem helt
vigtig från pratstunden hos apotekarn, och knappt hade
vi satt oss förrän han tog på sig sin mest allvarsamt
öfvertalande min och sade:

»Hör nu, Bianca, kan ni då inte tänka på saken?»

»Hvad menar ni?» frågade jag.

»Jo på de 30,000. Jag råkade Tizio i går kväll
och han blef så ledsen öfver ert svar.»

»Han hade då verkligen friat!» afbröt polskan.

»Och ni kunde stå emot kon» fortfor hon.

»Och den heliga missionen att lära dem att sopa
sina trappor!» inföll engelskan.

»Ja, och naturtonerna! sade svenskan; och så
började skrattet på nytt.

»Vänta ska ni få höra», återtog Blanche och bet
sig i läpparne, »jag har inte berättat det roligaste.
Gubben försökte att öfvertala mig. »Visst är Tizio ett
nöt», sade han, »men det är en beskedlig pojke, som
nog låter er få allt som ni vill — till och med resa
till Roma ibland. Och så vore det så bra, om ni
finge honom att ta förnuft i fråga om det der kalkbrottet.»

Jag förblef obeveklig. Gubben fortsatte då
allvarsamt:

»Men 20,000 mätte ni väl ändå kunna skaffa?
Tizio har varit hos mig i dag och sagt, att han tänkt på
saken hela dagen — och han skall nöja sig 20,000 lire.»

- Ja — slutade Blanche — hvad säger ni om en
sådan romantisk friarhistoria från den varmblodiga
södern?!

*



UNDER KLUBBAN.

En Stockholmsfotografi af Hugo Vallentin.


Halfklar
sensommarförmiddag.

Längst bort i vester
står en svart
ovädersvägg och hotar
landtmannens obergade
gröda.

Riddarholmen ligger
tyst och nästan öde.
Det är så sent, att
tjenstemännen redan vandrat till sina
verk och morgonbåtarne från
sommarnöjena redan aflemnat sin last af
stadsbundna herrar.

Blott nere vid kajen en långkärra
med kaffebalar, som skramlar fram
mot gotlandsbåten. Ett par turister,
som styra stegen mot kyrkan och
gifva Birger Jarl en blick i förbifarten. Så några
inlett vider, som knoga backen uppför till auktionsverket.
Innanför gallergrindarna på gården der stå 
några karlar och syna noga en gammal droska, märkt
med stora kritsiffror.

De öppna på fotsacken och titta in, vända på
dynorna, slå upp och ned sufletten, huka sig ned på
marken och titta under den och ställa sig på
kuskbocken att granska den ofvantill. Så rådslå de och
en af dem gör en anteckning i en notisbok.

På gårdens högra sida ett skjul med allt möjligt
gammalt skräp. Sängar utan botten, skåp utan
dörrar och med felande fötter, stolar utan sitsar. Allting
saknande något och vanligen det väsentligaste. Affall
från stadens alla skräpvindar, bråte som kommit fram
i dagen vid sista flyttningen och som nu genom
auktionskammarens försorg går att fylla sin bestämmelse
— i spisen och kakelugnen. I ett hörn en hel rad
med läster, färdiga skoplagg och några kaggar pligg,
allt försedt med den helige Eriks porträtt i blått.
Utmätt således.

Någon liten skomakare som råkat illa ut. Kanske
för en hård hyresvärd, kanske för obetald skatt, kanske
för oordentligt lefnadssätt.

På gårdens venstra sida inomhus också möbler,
men något högre på rangskalan än de på den högra.
Eljest brukar ju alltid högern stå högre på rangskalan
än venstern.

Fast för resten beror det ju här som alltid på
ens egen ståndpunkt, hvar man har höger och venster.

Här finnas tagelmadrasser, som ligga på bord, och
upp och nedpåvända bord, som stå i utdragna
sängar. Och taflor strödda ikring litet hvarstans.
Gräsliga oljetryck i flugmärkta förgylda ramar, Gustaf
Adolf vid Lützen och landskap med kor.

Allt märkt med kritsiffror eller små
nummerlappar.

Publiken temligen fåtalig. Mest klädståndsfolk,
en och annan med en flottig anteckningsbok i handen.
Man pröfvar en madrass genom att peta i den
med käpp eller paraply eller köra knytnäfven i den,
som skulle man boxas med den, undersöker ett bord
och kritiserar en tafla med konstkännaremin.

— — —

En trappa upp är det lifligare.

I en temligen stor sal en lång disk med litet af
hvarje. Högar af begagnade kläder, i synnerhet byxor,
begagnade och obegagnade, mörka och ljusa, rutiga,
randiga och släta, alla med nummerlappar om ena
hängsleknappen.

På stora klädhängare fruntimmerskläder. Pjaskiga
balklädningar med söndertrampade släp och vinfläckar
på framvåden, nya bomullsklänningar med koftor,
urblekta lif med svettfläckar i armhålorna, kjolar med
söndernött skoning, hängande tätt tätt invid
hvarandra i innerlig systerlig förening. Och så på disken
skodon, muffar, nysilfverskedar, malmljusstakar,
hufvudkuddar med örngått, trafvar af cigarrlådor och ett
par knyten med »diverse».

Bredvid på golfvet ett par symaskiner. Vid
diskens ena ända montrer med värdesaker i, klockor
och urkedjor, silfverdosor och ringar med stenar.

Några få tillfällighetsköpare, mestadels arbetsfolk,
som spekulera på ett par byxor eller ett par
storstöflar, nya på stället och ovana vid dess seder,
betrakta föremålen på afstånd eller röra vid dem så der
försigtigt. Eljest habituéer. Mera klädståndsfruar och
herrar med mera flottiga anteckningsböcker,
»kommissionärer» och ett par halfasiater (från Polen),
rörande sig ogeneradt öfverallt, synande byxor,
vändande på klädningar, trampande på symaskiner,
granskande knytet med »diverse», språkande förtroligt med
vaktmästaren, och låtande denne öppna locket till
montrern, för att se kontrollen på silfret och stenarne
i guldringen, kastande misstänksamma blickar på 
rivaler och konkurrenter, när de stanna framför samma
föremål, skrifvande i notisböcker och på
papperslappar, planerande för den kommande striden på den
stora dagen, då hela härligheten, från de bottenlösa
sängarna der nere på gården till ringarne under
glaslocket, skall gå under klubban för första, andra och
tredje gången.

*

»Första, andra, tredje gången» pang! faller klubban.

Auktionsförrättaren eller mäklarn, som han kallas,
sitter högt uppe i en hvitstruken kateder i ett af den
långa salens hörn, något lägre vid sidan af honom
på en estrad med grön klädesbarrier kommissarien och
hans notarie och på långa träbänkar längs salens
sidor, lemnande en passage fri i midten, publiken.
Tillfällighetsköparne, klädståndsfolket, halfasiaterna och
ännu fler, ty bänkarne äro tätt besatta.

Några af habituéerna sitta på trappstegen till
estraden, med en viss öfverlägsenhet betraktande de andra,
som icke vågat sig så långt.

Och ännu andra, de allra hemvanaste, gå omkring
på golfvet med händerna på ryggen, då och då
nonchalant görande ett bud.

Några fruntimmer ha tagit med sig sina
handarbeten och sticka strumpor, virka spetsar och nämna
näsdukar, för att fördrifva tiden tills turen kommer
till  »deras» nummer.

En liten mops springer under bänkarne,
skrämmer ett och annat nervöst fruntimmer, blir trampad
och ger till ett tjut, ett par stora svarta
halfnewfoundländare luffa kring och bliga ilsket på hvarandra.

Ute öser regnet ned i strömmar. Genomdränkta
paraplyer stå öfverallt och sända ut små rännilar
öfver golfvet.

Från svettiga, otvättade menniskor, sura kläder,
paraplyer, regnkappor och
våta hundpelsar stiger det
upp en stank så vidrig, att
man är färdig att storkna.

»325 en stoppad och
klädd soffa, visas nere i
magasinet. Var goda och
bjud!»



Bjud på den gamla fula
soffan, den kära soffan
som stod i
hvardagsrummet, soffan, till hvars slitna
öfverdrag mor knöt antimakassar, soffan, der om
kvällen, när lampan stod på bordet, far satt i ena hörnet
läsande aftontidningen och rökande sin pipa, mor i
det andra stoppande strumpor åt småsyskonen, som
sutto i midten, under det store bror och stora syster
på hvar sin stol med hufvudet i händerna och
armbågarne i bordet läste »Jakob Ärlig» och »En krona
bland flickor», soffan der far drog sin sista suck när
han fick slag, soffan som togs för hyran — — —

Bjud på soffan, bjud, bjud, för all del bjud.

Bjud öfver hvarandra, slåss om den, den som
bjuder högst får den, får den med sitt slitna öfverdrag
och minnena på köpet.

— 15 kronor! —

— 15 kronor är bjudet —

— och femtio öre!

— 15:50, 16, 16:25, 16:50, 17, 18, 20, 20:50,
fullt!

— 21 kronor, första — — —

— och femtio öre! —

— 21:50, första, andra, tredje gången! —

För första, andra, tredje gången kära minnen,
familjelycka och hemtrefnad.

Klädningar, byxor, cigarrer, nysilfver för första
andra och tredje gången.

Bärande det utropade föremålet passerar
vaktmästaren genom salen, från förevisningsrummet till
utlemningslokalen.

De hemvane springa efter honom, dra i ett
byxben, hugga tag i en kappa och öka på en femöring
i sista ögonblicket.

— N:o  481 ett knyte diverse, fjorton persedlar.
Var goda och bjud!

— 50 öre är bjudet. 55, 60, 65, 70, 75, 80
fem öre i taget undan för undan. 1 krona!

Nu äro de bara två om det, två rivaler,
fruntimmer som slåss. Den ena får till sist de fjorton
persedlarne för 2:25.

Skomakarens lager. Skor, stöflar, läster och pligg,
hela högen slag i slag. Tillfällighetsköparne röra på
sig och klädståndsfolket bli efter.

Hela lagret, stackars skomakare. Stackars
skomakare? Hvarför betalte inte karln hyran, första,
andra, tredje gången ett par stöflar, hvarför betalte inte
karln sin skatt, första, andra, tredje gången ett par
skor, hvarför söp karln, första, andra, tredje gången
en kagge pligg, första, andra, tredje gången
sjelfständighet och framtidsvyer, första, andra, tredje gången
möjligheten att komma sig upp, första, andra, tredje
gången för alltid förlorad.

— En matta, broderad. 3:50, 4, 4:50, 5 kronor!
Hundtjut och oväsen, allmän uppståndelse.   
Newfoundländarne ha råkat i lufven på hvarandra och rulla
omkring på golfvet, rörande upp skyar af dam.
Käpprapp och skrik, afbrott i auktionen. — »Ut med dem!!»

— En guldring med perla. —

Älskarens gåfva, betalta smekningar,
penningknipa, pantbanken, oinlöst kvitto, auktionskammaren.

— Fem kronor! —

— och femtio öre! —

-— 5:  10, 5:  15, 5: 20, — — — —

Femöringarne hagla. Priset växer och växer och
höjer ringen så småningom öfver småspekulanternas
nivå, till dess den stannar hos en herre som köper
den åt sin fru.

För första, andra, tredje gången utan minnen,
utan saknad.

— En droska, visas på gården. Var goda och
bjud! —

Dagens hufvudtäfling, många startande.

Buden komma från flera håll. De två som
granskade den på visningsdagen stå tillsammans vid
utlemningsrummets dörr och rådgöra hviskande. Den
ene af dem ökar då och då på en krona eller så.

En af de hemvane, som gå af och an på golfvet,
en hvithårig man, kastar ibland in ett bud.

En fru i hvit stråhatt med blåa band och som
sitter på de bortersta bänkarne tillsammans med sin
man, håller jemn lunk med dem.

De många bli snart distanserade och kampen
står mellan de tre, men när hundratalet passeras, blir
den hvithårige efter.
Nu ökas farten. De blå banden höja fem
kronor i taget, men han vid disken följer troget. Nu
resa sig de blå banden från sin plats. Striden blir het.

Buden falla som piskrapp på motståndarnes rygg.
De täflande bli andfådda och röda i ansigtet, man
vänder sig om och betraktar dem med spändt
intresse.

Undan går det sida vid sida fram mot målet,
tills de blåa banden med en sista kraftansträngning
gå om sin medtäflare och vinna med en tiokronas
längd.

Den slagne ledes från valplatsen af sitt sällskap
och den segrande sjunker utmattad ned på bänken,
uppmuntrad af en beundrande blick från sin man.

Nya löpningar utan uppehåll. Pantkvitton,
jernvägs- och teaterobligationer.

Man bjude lyckan handen för första, andra,
tredje gången.

Regnet piskar mot fönsterrutorna, kvalmet och
stanken här inne stiga till en oanad höjd, torr och
entonig ljuder »mäklarens» stämma deruppifrån
katedern, klubbslagen falla hårda och obevekliga,
beseglande ödet på allt det som samlats hit från östan
och vestan, från malmar och holmar och som nu igen
sprides ut öfver staden till lyxvåningar och
hyreskaserner, skräpvindar och klädstånd.

*



ETT MINNE.

Af Karl af Geijerstam.

Hvarje stund af djupare glädje, som kommer
en menniska till del, bör hon räkna som
sin största rikedom. Hon skall samla dessa
glädjens timmar, bevara dem och hopa
dem, ty de äro hennes lifs verkliga skatter. Trygghet
för framtiden, ära och utmärkelse och allt detta, som
menniskan vanligen jägtar och äflas efter, äro endast
tomma förhoppningar om glädje; de äro drifvande
handlingsmotiv, som hålla henne i spänning och
feberaktig oro, alldenstund hon väntar sig varaktig glädje
af sina ansträngningar, men de äro icke glädjen sjelf.
Det är icke sant detta, som ofta säges nu för tiden,
att den sanna glädjen ligger i ansträngningen. Under
den tid, man njutit sådan glädje, som man längst och
varmast minnes, finnes intet af ansträngning i hela
ens varelse, intet grubbel på framtiden, intet
blickande framåt eller tillbaka. Blott lugn och harmoni
och ett mottagande af stundens varma, rika intryck!
Så stilla, som det kan vara i en nordisk, halfutsprucken
löfskog, då ett mildt, varmt vårregn faller, är det i
menniskans sinne, då hon njuter lifvets varma, fulla
glädje.

Det är en sådan stund af frisk lifsglädje jag här
vill teckna mig till minnes.

Jag behöfver icke tillsluta ögonen för att för min
inre syn skall framträda bilden af den lilla, fredliga
byn der nere på slätten. Den långa envåningslängan,
som är belägen i dess ena utkant, ser jag så tydligt,
der den ligger i den varma eftermiddagsbelysningen
en härlig augustidag. Framför trappan står den gamla
jagtvagnen, förspänd med en af gårdens bruna hästar,
och min vän Erik är som allra bäst i färd med att
stufva in några kräfthåfvar under sätena. Med en
fiskhåf på axeln och en bössa i handen står en annan
mansperson ett stycke derifrån och väntar liksom vi
andra på att vi skola kunna begifva oss i väg. På
trappan — midt i fullaste solsken — står hon.

»Du, Klas», ropar hon till mig, »är det inte
förtjusande? Tänk dig, att jag aldrig under de här åren
följt med bror Erik ut och fiskat kräftor! Det är
nästan som om jag väntat för att få göra det första
gången samman med dig.»

Och så skrattar hela hennes friska, rödkindade
ansigte, och utstrålar der vid en glädje, så varm och
frisk, att vår fjerde vän och deltagare i utflygten,
hunden Palle, börjar dansa efter svansen och den
melankoliska häststackaren förebrående ser på henne.

Vi sätta oss upp och köra. Palle visar sin
hänryckning öfver hela tillställningen genom att springa
framför hästen, hoppa upp och låtsa bita honom i
nosen, allt under det han uppger de mest intensiva
skall. Vår väg går till en början genom en nejd,
der hvarje skogsdunge, hvarje biväg och gångstig,
hvarje liten bäck är för oss ett minnets Eldorado. Vi
tänka på detsamma, fast vi icke yttra ett ord, utan
endast meddela oss med blickar. Vid den bäcken
nedanför kvarnen, der togo vi afsked i fjol, säger
hennes blick, och då mina ögon följa en gångstig, som
slingrar sig fram mellan de böljande sädesfälten och
försvinner i ett litet praktexemplar af svensk hage,
känner jag, hur varmt hon ser på mig, och då våra
blickar mötas, lyser ren, stark glädje ur hennes ögon.
Det var der vår lycka började, säga de.

Men vi komma nu längre bort, och lemnande
vår gemensamma minnesverld, börja vi samtala med
våra vänner om det blifvande kräftfisket. Jag har
svårt att begripa hur kräftor kunna finnas i
mergelgropar. »Hafva de planterats?» — »Nej.»— »Men
hur ha de då kommit dit?» — »Jo», säger Erik, »när
bäckarna svämma öfver på våren, föras fisk och
kräftor ut öfver fälten, och då händer det, att de
ofrivilligt få stanna kvar i mergelgroparna, när floden är
förbi.»

Vi erhålla åtskilliga andra upplysningar, såsom
att stackars gäddor ofta glömma sig kvar, hvilka blifva
satta på svältkur i de fisktomma mergelgroparna, och
att våra vänner just skulle försöka skjuta en dylik
glupsk krabat, som i brist på fisk ätit upp några
ankungar, och vi lyssna med stort intresse, fast vi på
visst sätt äro långt ifrån allt detta yttre, endast
lefvande vårt inre känslolif och njutande vår glada,
lyckliga gemensamhet. Jag andades den friska luften, och
jag tyckte att jag kunde njuta bara af att fylla
lungorna. Jag såg den höga, klara himlen och den redan
något lågt stående solen och kände som om den aldrig
lyst så varmt och som om himlen aldrig tett sig så
blå och hög. På fälten, der man börjat skära rågen,
gingo karlar och slogo och flickor bundo kärfvar, och
jag fröjdade mig åt lifvet och rörelsen. De sågo
lyckliga ut, tyckte jag; hvarenda menniska vi mötte syntes
mig ha ett leende och gladt uttryck i sitt ansigte.
Och vagnen rullar muntert framåt och drifver upp ett
moln af dam, som i den stilla luften blir stående som
en dimma efter oss, och Palle dansar än efter än
framför vagnen och har fått ut tungan ur munnen så
att den hänger på ena sidan och ger hans fysionomi
ett det allra mest komiskt godmodiga och okynniga
uttryck,

Hur senare delen af vägen gick, mins jag icke
klart. Jag tror icke att jag skulle hitta den. Det är
bara vissa glimtar, som jag kan få af den, och hvilka
som ögonblicksfotografier kvarstannat på minnets
näthinna. Jag kan se gafveln af en ladugård, utmed
hvilken tvenne stora halmstackar med sina hufvor stodo,
och jag erinrar mig, att jag tänkte något om att
sådana hufvor äro praktiska. Jag mins att vi togo af
in på en smalare väg, som var mera ojemn, och att
vi slutligen stannade utanför en mindre gård, der vi
efter några minuters samtal med egaren flngo sätta in
hästen samt erhöllo tillåtelse att fiska kräftor i en
närbelägen mergelgraf.

Vi börja genast i det bästa humör att göra i
ordning håfvarne. Jag arbetade i mitt anletes svett,
men led gräsligt af att taga i det ruttna köttet, som
skulle bindas fast på håfvarne. Dock ansåg jag det
vara min pligt att icke vara sämre än de andra, och
jag följde detta mitt kategoriska imperativ, fast utan
all inre tillfredsställelse.

Så lade vi ut håfvarne rundt omkring den lilla
gölens stränder, och snart började svarta fläckar röra
sig nere på bottnen, ty märkvärdigt nog var det
gulgrå vattnet icke så grumligt, som man skulle trott.

Maries förtjusning vid åsynen af dessa rörliga
punkter var alldeles obeskriflig, och hon meddelade
mig hvarje skiftning i sin hänförelse.

»Nej, men ser du en sådan baddare som der
kommer!» sade Erik och lade sig på magen för att
taga den med händerna, men den undgick
mordförsöket.

Nu skulle min flicka för  första gången taga upp
sin håf. Det var en rolig syn. Hon var så ifrig och
tog i så dugtigt som om det gält att draga upp en
rofva. Än ser jag vattenperlorna glittra i den kaskad,
som uppstod, då håfven lemnade vattnet, och hvarvid
ett par tre kräftor kastades i små bågar ut i grafven,
under det att — märkvärdigt nog — åtskilliga följde
håfvens hastiga flygt upp på landbacken. Med
hvilken fart hon springer upp för den branta stranden
och griper sitt rof!

»Nej men så roligt!» säger hon på sin för mina
öron så klingande dialekt. Jag ser hur kräftorna
plockas in, och jag deltager med glädtighet deri.

Så gå de andra bort för att söka efter sin gädda,
och vi äro lemnade ensamma — lyckliga öfver att
vara ensamma. Men för öfrigt — ingen skulle hafva
sett någon förändring i vårt uppförande. Vi fortsatte
att fiska kräftor, ja, jag greps af verklig ifver. Det
var icke smek och kyssar, som gjorde vår glädje;
utan att säga mycket till hvarandra njöto vi vår djupt
glada tillvaro. Vi kände luften smeka oss på kinder
och i lungor, vi sågo den gröna skogen, den blåa
luften och den sakta dalande solen. Halft omedvetet
njöto vi af detta. Det var friden i vår ömsesidiga
kärlek, det icke oroliga eller nervösa hoppet till
framtiden, som vi njöto.

»Nej, så vackert», ropar hon, och vi sprungo
upp på en sten för att se solen gå ned.

Utan att säga ett ord betrakta vi den. Det
lugna, varma landskapet harmonierar väl med vår
stämning. Der fins inga skarpa, tvära linier, intet
prunkande eller storartadt i landskapet, men det är
varmt och blidt. Man känner sig lugn vid att se det,
och den varma, rika, guldgula solen, som sjunker i
purpur, är liksom all verklig glädje mäktig och stor.

En vemodig känsla af att allt har ett slut,
bemäktigar oss båda för ett ögonblick; det ser jag i
hennes ögon, men vi säga det icke, och länge känna
vi det ej, ty vi tänka ögonblickligt på den glada
morgondag, som väntar oss, då vi visserligen icke skola
företaga något särskildt, men då vi icke skola vara
skilda, hvilket för oss är glädjen.

Vi hafva nu fångat mer än sex tjog kräftor; de
vilda gäddjägarne återvända utan gäddan, hvilken får
fortsätta sin ankungs-diet sommaren ut. Vi betrakta
våra fångade små svarta skaldjur, och Erik gör några
ytterligare fångster af stora baddare, medan vagnen
spännes för.

Så sätta vi oss upp och resa hem igen. Pålle
är lika glad; han tänker sannolikt aldrig på, att en
lycklig stund slutar. Aftonkylan gör sig gällande och
vi krypa litet närmare samman. Vi längta efter att
komma hem och samlas kring en lampa. En tunn,
kall dimma stiger öfver ängarna och stänger den vida
utsigten med sitt tunna hvita flor.

När vi komma hem, beundras vår fångst. Vi
ligga allesammans på golfvet i stora salen och räkna
de arma svarta krypen. Hundarne äro mycket
intresserade af dessa djur och valpen Jumbo tror, att
de äro hemtagna för att roa honom och han har i
sin barnsliga oskuld ingen aning om att sådana djur
kunna nypas, förr än han gör den smärtsamma
erfarenheten, då jag låter en kräfta hugga tag i hans
öra. Med ett vildt tjut reser han sig på bakbenen,
störtar på ryggen öfver kräftkorgen, som han slår
omkull och ränner på dörren, ofrivilligt tagande några
kräftor med sig. Hans väninna och uppfostrarinna,
hvars ringa fruktan för Jumbos bruna inhysesbor jag
till min död skall beundra, ser skarpt på mig, ty hon
anar, att jag är fridstöraren.

Dock är icke glädjen störd, ty vi brista alla i det
hjertligaste skratt och börja kräfträkningen på nytt.
Och kvällen kommer, den glada, trefna, stämningsrika
Före soluppgången.
Teckning af John Kindborg. Graverad af G. Forssell.

sensommarkvällen vid lampsken, då man hoppar ut
genom de öppna fönstren i den mörka trädgården
och vandrar fram och åter hviskande i de mörka
gångarne mellan de af daggen däfna bärbuskarne.
Och allt är så stilla, så mildt, så lyckligt, att vi knappt
förmå fatta det och ej ett ögonblick kunna tänka
på lifvets stora frågor, smärta, skilsmessa, endast på
att vi nästa morgon skola mötas i samma trädgård,
då alla blad och grenar gnistra af dagg i den svala
morgonsolens belysning.

— — —

Så stilla som det kan vara i en nordisk
halfutsprucken löfskog, då ett mildt vårregn faller, är det i
menniskans hjerta, då hon njuter lifvets varma, fulla
glädje.

*


Från konstverlden.

Inom konstverlden har år 1890 omfattat en
mera lifiig än glädjande fortsättning på de
förra årens stridigheter de olika
meningsflockarne emellan.

Fjolåret medförde en glänsande seger för svensk
konst på verldsutställningen i Paris. Detta året har
medfört nytt kif och nya anfall men ock ansatser,
som vi skola hoppas medföra ett lyckligt resultat, till
en sammanslutning konstnärerna emellan, till bildandet
af en gemensam svensk konstnärsförening, som skulle
omfatta alla partier och vara stark och väldig nog att
taga ledningen af våra konstintressen om hand.

Jag behöfver ej ingå vidare på vårens stridigheter
angående den önskvärda konstnärsföreningen och det
efterlängtade »konstnärshuset» eller på akademiens
begäran hos riksdagen om anslag till nytt läroverkshus
med dertill hörande stor utställningslokal. Att
Stockholm får en — som vi ha rätt att hoppas —
tidsenlig utställningslokal i akademiens blifvande hus blef
emellertid ett af årets resultat.

Hvad året medfört i byggnadsväg skildras på
annat ställe i denna kalender. Af större utställningar
ha vi som vanligt endast haft att glädja oss åt den

af konstnärsförbundet anordnade. Den helsades
allmänt som den bästa af de senare årens utställningar
härstädes. Den var djerf och på samma gång jemn,
beherskad och sjelfmedveten. Den tenderade vida
mera åt venster än någon föregående utställning i
Sverige, och den visade en höjd medelnivå, goda
framsteg utefter hela linien af våra yngre konstnärer,
liksom den också visade huru vår unga konst sträfvar
att blifva svensk, nationell liksom individuell.

Vid Mora kyrka.
Efter en målning af O. Arborelius.

Carl Larssons dalstugor och interiörer vid
lampsken, Zorns badande pojke, Kreugers subtila
månskens- och skymningsstämningar, Liljefors' väldigt behandlade
jagt- och skogstaflor och hans öfverdådigt pigga
jagthumoresker, Paulis stockholmsutsigt i vinterkvällen,
Nordströms brutalt djerfva höstlandskap, Arborelius'
rättframma »Mora kyrka» med dess dugtigt skildrade
vinterstämning, Berghs lilla sommarstudie, Borgs flyende

elgar, Krouthéns »vår i trädgården» med dess ytterst
delikata färgskala, som af en kritiker blifvit liknad
vid färgerna i en brudbukett, Lindmans friska
sjöstycken — alla dessa bilder voro svenska motiv, och,
hvad mer är, bra målade svenska bilder. Ty det
som under flydda tider blifvit kalladt fosterländskt i
vår konst, det har allt för ofta varit de dåligt målade
taflorna.

Till den liffulla utställningen hade för öfrigt P.
Ekström bidragit med öfverlägsna franska landskap,
Hasselberg med sin käcka kvinnobild »Grodan», Kr.
Ericsson med sina båda förtjusande vaser m. m.

Utom konstnärsförbundets utställning var det ej
mycket i konstväg att se under årets lopp. Som vanligt
voro de till musei höstinköp inlemnade konstverken ej
af verkligt stor betydenhet. Inköpsnämden valde bland
de 32 numren, som representerade en summa af till
samman 70,000 kronor, 3 målningar och ett
skulpturverk: Ekströms ölandsmotiv »Solglitter på hafvet»,
Björcks ladugårdsinteriör, Nybergs pastell »En
hemlighet»  och Ericssons bronsvas  »Tjusning».

*



Två konstnärer.

Palm och Perséus.

»Herrn Perséus! Stehen Sie auf! Das Leben ist
ein Traum!»

Det var en tysk målare, som hade fått för
vana att hvar morgon knacka i väggen och väcka
sin svenske granne med denna påminnelse om lifvets
korthet. Det var i München och båda voro de elever
i Pilotys Meisterschule.

Han hade nog rätt, tysken, då han dagligen
påminte om att lifvet är en dröm, ungdomen,
konstnärshoppet, framtiden, allt en dröm. Om ock hänförelsen
håller lifvet ut, så ger det likväl annat och mindre
än det som hoppet förespeglade på den tid då
verlden var för trång och framtiden ej räckte till för
allt, som skulle utfylla lifvet.

Upp likväl och arbeta! Hvad mera om tysken
hade rätt! Hvad mera om lifvet är kort, blott det
är lif, blott drömmen är en sommarnattsdröm med
rosendoft, ungdom, lycka!

— — —

De två konstnärer, hvilkas namn läsas här ofvan,
hade båda förstått att taga vara på ungdomen.

Lefnadshågade, gladlynta, friska
naturer voro de, med
ungdomssinnen under hår som grånat.


G. W. Palm.

Palm var typen för en
hedersman och en idealist. Han
hörde till en generation, som snart
är utdöd, och sjelf öfverlefde han
flertalet af sina jemnåriga och
sina vänner. Han hade odlat sina
konstnärsanlag i Stockholm,
samtidigt med Qvarnström,
Vickenberg, Egron Lundgren, Ekman,
Stäck, Plagemann och andra af de
långesedan döde. Han hade svärmat och målat i Rom
på den tiden, då Thorwaldsen, Overbeck, Byström,
Fogelberg och Södermark hade sin verksamhet i den
eviga staden. Han målade och komponerade landskap
från det klassiska Italien i samma anda som Gurlitt och
Stäck m. fl. samtida. Han trifdes utomordentligt i
jemmerdalen och var frisinnad i den grad att — som
en samtida uttryckte sig — de rättroende korsade
sig, när han gick dem förbi på gatan. Till dess åren
lugnade det heta blodet, och han blef den
konservative målare af stiliserade landskap och den
konservative medlem af Stockholms konstverld, som vi kände
och vördade under namnet  »gubben Palm».

Artig och förbindlig på gammaldags sätt,
ungdomligt liflig, gladlynt och originel var han, en liten
herre med hvitt skägg och hvitt, yfvigt hår, i
slängkappa och kalabreserhatt, cigarren alltid i munnen,
bröt på italienska och berättade gerna om den tid,
då det var intressant att lefva nere i Rom och då
allting der var olikt mot hvad det blef efter
1840-talets slut.

Konsten var för honom konsten att utvälja det
liniesköna, det behagliga i landskapet och framhålla
det. Den lugna säkerheten i hans målningar berodde
till stor del derpå att han aldrig försökte öfverskrida
gränsen mellan gammalt och nytt.

— — —

Perséus var hofintendent och vasariddare, men
framför allt var han en munter pojke, äfven då han
närmade sig 50-talet och blef gråhårig i skägget.
Grunddraget i hans skaplynne var en öfverdådig
pojkaktighet, som ibland skenade öfver skacklorna, var
lefnadsglädje, entusiasm, skämt med allvar på bottnen.
Han visste bättre än någon att hans ungdom lofvat
mera än hvad hans mannaålder gaf. Och det var
med vemod han talade om sina vandringsår och om
sina förhoppningar från ungdomstiden, liksom det var
med den mest oblandade glädje han såg en och annan
af eleverna nå högre än dit läraren nått.

Han var stolt öfver den solida grund, hans
undervisning gifvit åt mer än en gryende talang, stolt öfver
det märkliga uppsving akademiens målarskola tog, då
hans elever kommo der in.

Sjelf kom han aldrig dit som lärare — han var
för frispråkig och han opponerade sig för högt.

Han hade studerat vid akademien under
Boklund, försökt sig på historiska
kompositioner och blifvit uppfostrad till
historiemålare.

Sedan han med ganska få
riksdaler på fickan »som en vandrande
gesäll» kommit ut till Düsseldorf,
var det med en historisk genre han
gjorde sig påmint hemma.

 Edv. Perséus.

I Pilotys skola målade han sin
stora tafla »Karin Månsdotter på
gamla dagar» — en typisk
münchenermålning, för öfrigt vek och 
känslig i stämningen. Taflan kom aldrig till Sverige,
fastän Nordisk familjebok påstår att den
»hemskickades». Den såldes för 4125 kronor till en
berliner-konsthandlare, som i sin tur afyttrade den — för hvilket
pris förmäler ej historien — till kronprins Fredrik.

Framgången sporrade den unge målarens mod.
Återkommen från Italien och Paris till Düsseldorf, der
på den tiden fans en hel svensk koloni —
Nordenberg, Jernbergarne, Nordgren, Fagerlin, Agnes
Börjeson, Hafström, Törnå, Kronberg, Kallenberg,
Hertzberg, Adelsköld — började han på hösten 1874 en
stor tafla, framställande Göran Perssons fängslande.

En figurrik, liffull komposition. Ett stort, dunkelt
renässansrum. Inkrupen i fönstersmygen ses kung
Erik stående i det bleka, gråa dagsljuset utifrån —
kall, orörlig, utan känsla och utan tanke. Han är
despoten, som råder öfver lif och död och nu lemnar
sin trognaste tjenare och mest rappa bödel i fiendens
våld. Han är den personifierade sjelfviskheten och
fegheten, som tror sig rädda sig sjelf genom att offra sitt
verktyg.

Göran Persson har kastat sig på knä och sträcker
händerna fram mot herskaren — i parentes sagdt var
den typ, Perséus tänkt sig för kung Eriks gunstling
en helt annan än den grefve Rosen framstält på sin
bekanta tafla. Men knektarne hålla honom fast, i
nästa ögonblick skall han vara på väg till galgen.

Då denna tafla blef färdig, skulle den följas af en
annan duk, framställande Erik XIV:s lik utstäldt i
Vesterås domkyrka och beskådadt af folket.

Det var med dessa planer Perséus återvände
hem. Scholander uppmuntrade honom med hoppet
att få svälta ihjäl här uppe i det konstfattiga björnlandet.
Men Perséus var ej den som lät sitt mod slås ned;

Året efter hemkomsten började han sin
lärareverksamhet. De stora taflorna med de 
svensk-historiska renässansmotiven förblefvo ofullbordade, men
de kommo fram ibland för en tid. Och en gång
gaf han alla sina elever afsked. Då upptogs ateliern
hel och hållen af en väldig duk, och slapp man då
in der, befann man sig framför en käckt och friskt
upplagd stor komposition: Gustaf II Adolfs afresa till
tyska kriget. Flere små färgläckra skizzer visade hur
storverket skulle komma att se ut.

Men det blef aldrig annat än ett utkast,
uppläggningen till en prakttafla. Sedan den rullades ihop,
hörde man ej mer talas om några nya
historiemålningar af Perséus.

Eleverna kommo igen. Och läraren fick
öfverflöd på porträttbeställningar.

Perséi koloristiska begåfning framträder mindre
utpräglad i hans porträtt. De bästa af dessa ha en
mustig, kraftig, djup färg, men de flesta af dem äro
hårdt gjorda, utan denna målarlust, som ger lif åt
hvarje penseldrag. Målarlusten fans deremot i hans
italienska studier, i hans skizzer efter de gamle
mästarne och ej minst i de små bredt och friskt tillklatschade
utkasten till de stora målningar, han ej utförde.

— — —

Denna höst ryckte bort dem båda, gubben Palm
och pojken Perséus.

Med dem gingo bort två representanter för skilda
tider inom århundradets konstutveckling, två afhållne
män, två kända stockholmstyper.

Georg Nordensvan.

*



En liten lustresa.

Skildrad i bref till en god vän
af JOHN JOHNSON.  Illustrerad af V. Andrén.

Bror doktoribus!

Du är väl alldeles
vanskapligt ilsken på mig och
den litteräre
penntecknare-uddevallar'n, herr Anders,
derför att vi ännu inte
kommit ner och helsat på dig i det fotosolskensrika
herrskapslandskap der du och din englaälskvärda

stockholmsfamilj slagit sig ner på ett par tre månader
i det smaragdgrönskande kobetet.

Men, ser du, det är inte så godt att komma
härifrån och ända ner till landsorts-Småland, dit man
knappt kan veta, hur långt det är, sen de börjat
räkna kilometermil på jernvägarne och fått zontariff
på Herrljungabanan.

Ser väl bara hvad en tur och retur, fram och
tillbaka, i våra vidlyftiga hufvudstadsomgifningar är
för ett labyrinten, när man inte är skutskeppare, eller
precis van att fara på sjön längre än mellan
Räntmästaretrappan och Djurgården. Jag hade emellertid
aldrig förestält mig att en skärgård skulle se ut på det
viset, som den gör, ty jag är som du vet född och
uppfostrad på landet och der ligga sjöarne så att man
åtminstone kan hitta hem igen, om man till exempel
reser med ångbåt till Södertelje och så far tillbaka
med tåget.

»Herr Anders» går som du vet emellanåt och
fånar på »sjön», sen han i sin ungdom gick och
lavajade i Uddevalla, var ombord på makrillbåtarne
och såg en skymt af den blåmålade, så kallade
Skageracks-vågen. You knowes!

Det var han som här om dagen kuggade mig ut
till hafs på »en liten lustresa», som han så vackert
kallade det! Och bara för att du ska' få ett så kalladt
»begrepp» om en sådan der arkipelagtourné så ska'
jag berätta dig hvilka usla vedervärdigheter man kan
råka ut för, när man är van vid våra
hufvudstadsbekvämlighetsinrättningar, och helst hyr sommarnöje
med inackordering i numera beklagligtvis slopade
Lagerlunden.

Vi hade fått ett bref, herr Anders och jag, från
vännen Robert, han svafvelsyreprofessorn i arkitektur
och gamla unkna ruiner, som säger sig ha magkatarr,
du vet, men som för resten är så hygglig så att han
skulle haft på stjerten för det af föräldrarne när han
var liten.

Robert skref:

Era lökar!

Om ni ids krafla er ur era nattfodral före klockan
9 på söndagsmorgon sä kom ut till mig, som ni
lofvat. Det går en båt från Karl XII:s torg vid
10-tiden. Bäst är nog annars att ni kommer med
trebåten på lördag. Stället heter Venersborg, men far
för f-n inte derför med någon af kanalbåtarne från
Riddarholmen!

P. S. Kommer ni inte säkert så ä' ni ena
rackare, kom i håg att jag sa' det.

När herr Anders fick brefvet, läste han upp det
för mig och sa' på sitt vanliga älskvärda sätt:

»Nå, ditt sakramenskade murfveldjur, kan du
maka dig med, så far vi till Robert om lördag! Jag
tycker du kan behöfva att få blåsa gatdammet af dig,
eller hur?»

»Ja, men käre herr Anders, hur ska' vi hitta
dit! Man är väl ingen long- och latitudsgosse heller,
eller förstår kanske du dig på 'komparsen'?» svarade jag.

»Komparsa mig hit och komparsa mig dit, man
kan väl gå om bord på båten, som Robert säger,
så kommer man nog fram! Begriper du inte det,
eller står förståndet stilla på dig, hva'!»

»Nej, nog begriper jag det, men du förstår
väl att inte jag är något vidare praktisk i att fara på
sjön, fast  jag känner terminologien och vet hvad
, 'styrbord' och 'babord' och 'kast loss' och 'fira på
akterändan' och sådant der är, för det har jag hört
på land, ser du», svarade jag.

»Nå, det var då roligt att höra att inte du,
som de andra murflarne förstår dig på allt heller!
Men du behöfver inte vara orolig, för den här saken
sköter jag!» sa' herr Anders öfverlägset.
Och så gåfvo vi oss af på lördagseftermiddagen,
ombord på en af ångbåtarne vid Karl XII:s torg.

Jag har just inte så värst mycke så kalladt »öga
för naturen», och herr Anders påstår sig vara
färgblind utom då han får beställningar på akvareller,
men när vi kommo ett stycke ut på böljorna, kände
vi den friska, så kallade hafsbrisen, lukta biffstek och
fläskhare från försalongen. Och då jag frågade herr
Anders, om han njöt mycket af den cachemirgula
himmeln och de kastanjegröna skogsstränderna, så såg
han på mig en stund och sa' sen föraktfullt, att han
aldrig i sitt lif hört talas om gröna kastanjer, men väl
visste han hur kastanjebrunt såg ut.

»Då tror du väl ej heller att valnötsträna ä' gröna
ibland, fastän valnötslavoarer vanligen bruka vara
brunpolerade?» frågade jag.

»Du är ock brunpolerad! Kom nu så gå vi ner
och äter mat!» sa' då herr Anders. Och så gingo vi
ner i försalongen och stoppade på oss en så kallad
diner à la carte, som det heter på utländska.

När vi åter kommo upp på däck, hade
sjölandskapet antagit en annan karakter. Holmarne lågo
kringströdda på vågorna utan någon slags symmetri,
slarfvigt och oordentligt. Den ene var trind som en
hvetebulle, den andre aflång som en ankarstock, den
tredje utan all slags fason, så att det hela liknade en
oxdrift, sedd i fogelperspektiv. Och på en holme stod
ett par rödmålade kåkar, på en annan en väderkvarn,
på en tredje en klockstapel o. s. v.

När vi voro midt inne i värsta röran och
ångbåten tycktes singla fram än här, än der mellan
stränderna, för att höra sig för om vägen, kände jag
behof af att fråga min navigationserfarne vän, herr
Anders, hvar vi befunno oss på ett ungefär.

Men jag hade inte väl framstält frågan förr än
han svarade:
»Hvad angår det oss hvar vi ä', bara vi komma
fram dit vi ska', begriper du!» Och så tog han mig
i armen och sa': »En ska' då vara som en far för
dig, kom nu så ska' vi gå och köpa oss biljetter!»

Och i nästa ögonblick hade herr Anders fått fatt
i en krokbent ångbåtsgast, med en svart skinnväska
på magen, med hvilken han sökte bekanta sig på
följande sätt:

»Hör nu, styrman! — det är ju styrman?! —
God dag, styrman!!! — Jag skulle ha två biljetter
till Venersborg, en åt mig och en åt den andre vackre
herrn, som jag har i sällskap!»

Då sa' styrman alldeles oväntadt:

»Vi lägga inte till vid Venersborg, det är en
annan båt som går dit och som herrarne skulle ha
följt med!»

»Hva' säger herrn, lägger ni inte till vid
Venersborg! — Hva'för inte de' då?» frågade herr Anders.

»Det vet jag inte! Vi ha så många bryggor att
lägga till vid ändå», svarade krokbeningen.

»Jaså, ni ä' kitsliga, hör jag! Men det ska' ni
inte ha något för. Helsa kapten och säg, att om
han inte sätter oss i land, så hoppa vi öfver bord.
Och be honom dazu komma ihåg att vi inte ä'
simkunniga», sa' herr Anders.

»Det är så bra det», sa' då den krokbente
illmarigt, »för herrarne skulle allt få svårt att simma
härifrån och till Venersborg, som ligger en half mil
akter öfver.»

»Jo, det här är munteratiöst», inföll jag. Kan
herrn säga hur vi ska' få ett bref till Venersborg
härifrån?» frågade nu herr Anders, utan att förlora en
liter af sitt medförda Uddevallalugn.

»Till hvem ska' brefvet, om jag får fråga?»
återtog krokbenet,
»Det ska' till artisten R.,» upplyste beskedligt
herr Anders.

»Jaså, ska' 'artilleristen' ha de'! Honom känner
jag! Det är en bra karl och kan herrn bara göra
brefvet klart tills vi komma fram till ändstation, så
ska jag lägga det på rätt båt, när vi komma till
Stockholm i morgon bitti.»

»Nå, det är bra! Då följer vi med till
ändstation och hoppa i land der. Hit med två
biljetter!»

»Men är det inte förståndigast att vända åter
till Stockholm med den här båten och så försöka
komma på rätt båt i morgon?» föreslog jag.

»Nej, säger jag, och hör sen! Det bör väl för
tusan inte vara värre för oss att finna Robert än det
var för Stanley att finna Livingstone. Kom nu så
ska' vi expediera vår reskorrespondens», sa' herr Anders.

Och så slogo vi oss ner i rökhytten och kokade
i hop följande bref till Robert:

»Gamle hedersdito!

Nu ä' vi på väg ut till dig på ditt finemaljerade
så kallade sommarnöje. Hvarför var du inte nere
och hojtade åt oss när vi för en stund sen for förbi,
så att vi kunnat hitta till dig med samma.

Nu ä' vi tvungna att först ge oss ut i det så
kallade upprörda Ålands haf, der vi aldrig varit förr,
begriper du! Och der kanske vi bli satta i land på
en obebodd ö, så att du aldrig får se oss mer! Men
var inte ledsen, Robert lilla, och be din hyggliga fru
torka tårarna ur ögona på dina små barn, om de
skulle gråta, när de få höra att farbröderna ä' ute
och leka Robinson. Vi ha hopp att kanske få hamna
på en halfö, hvilket vore bra, ty vi kan inte simma.
I så fall komma vi till dig i morgon, tro vi! Annars
tro vi att vi åter råkas i Stockholm frampå hösten,
Herren vare med dig, om han trifs! 
Vi ä' utsvultna värre och se kanske bara ut som
ett par benrangelsskelett från stenåldern, när vi
kommer i morgon. Får du derför se någon oxe gå och
beta på din ö, så be din gumma koka kalops på
honom i morgon förmiddag. Frid på dig öch adjö
med dig!

Herr Anders                  Herr Edward

Kulörmålare,                         Skaldeyngling.»

Under det jag krumelurade ner en ren
papperslapp med ofvanstående så kallade »tankar» gjorde
herr Anders några reseskizzer å ett medfördt
akvarellblock.

En stund efteråt gingo de sista passagerarne i
land vid en ogästvänlig strand, der det hvarken fans
gästgifvaregård eller spår af annan civilisation. På en
rödmålad stuga, med hvita fönsterkarmar och dito
dörrfoder, svajade en dansk flagga för någon slags
ost-ost- vest- vind.

Två damer, äfven de röda och hvita, lupo i
famnen på sina män, som kommit med båten, och
pussade dem så att den skrangliga tilläggsbryggan
vibrerade af lufttrycket. Ögonblicket derpå hoppade
äfven herr Anders och jag i land och frågade artigt
om vägen till närmaste småstad, eller i brist deraf
adress på någon som för natten ville hyra ut ett
sommarnöje åt oss.

Danskarne sågo på oss och så svarade en af
deras damer:

»Hvis De är hederlige Mennesker, som ikke har
ondt i Sindet, så kan De gaa en halv Mil gennem
Skoven, saa kommer De till Gransund, der De faar
Vaerelser på Hotellet, ti vi ha slet inga att undvaere!»

»Schönes Dank!» sa' herr Anders för att höja
aktierna med lite utländska. Derefter gjordes
omedelbart toalett för skogspromenaden, öfverrockarne
stufvades  i  hop  ofvanpå det öfriga bagaget, våra styfva
filthattar bundos på ryggen och i stället anlades ett
par lätta fezer som hufvudbonader. Så bar det i väg
utefter en gångstig, af hvilken vi fingo det intrycket
att de som trampat den ej måtte ha varit
goodtemplare.

Någon fogelsång fingo vi ej höra i skogen, och
det var antagligen af denna anledning som herr Anders
efter en stunds promenad öppnade locket på sin
speldosa och vefvade ur sig några musikstumpar i 4/4
takt. Som jag inte är sångare, men väl musikälskare,
hängde jag kappsäcken på magen, bröt af ett par
gärdesgårdsstörar som trumpinnar och ackompagnerade
sedan så godt jag kunde.

Under tiden finner jag att mina skaldebröder,
naturpoeterna gjort sig skyldiga till betydliga
öfverdrifter, då de besjungit vistelsen i skog och mark.

Det fans inte ett dugg poesi i den skog vi
genomvandrade. Inga gökar som golo sitt kuku i
trädtopparne, ingen koja, inom hvilken ett klappande
hjerta oroligt slog sitt tick-tack och inte heller »suckade
det tungt» ett enda dugg, hur vi än lyssnade.

Men harkrankar, bromsar och andra insekter var
det godt om. Och när jag skulle klifva öfver en
rutten gärdesgård, var jag nära att bli klufven midt i
tu. Så bäst det var tog skogen slut och de första
spåren af en gryende kultur visade sig i skepnaden
af en ociviliserad bondhund, som kom oss till mötes
på gångstigen och skälde ut oss som om vi aspirerat
på riksdagsmannaskap för Stockholms stad.

Efter en stund fick »vowen» syn på en gris, som
gick och landtbrukade å ett flygsandsfält, och detta
hade bums till resultat att herr Anders och jag
afgiftsfritt fingo vara med om ett rätt skojigt
cirkusnummer, som slöt med att grisen tog sin tillflykt in i
en närliggande trädgårdstäppa, der han och hunden
under ett par minuter dansade solo-fransäs i 
blomsterrabatterna till dess en bedagad dam med röd hvass
näsa och bländhvit toalett kom ut från en berså,
bredde ut kjolarne, stälde sig vis å vis mot grisen och
hund och började figurera i otakt, som om hon varit
på »stieflarne». Och under det hon figurerade
gallskrek hon: »Kom och hjelp mig här någon!»

Jag gick som artig karl genast fram och erbjöd
mig bli hennes kavaljer i dansen. Nu urartade den
i början temligen sediga fransäsen till en vild cancan,
hvilken herr Anders var nog artig att applådera,

Sedan de begge kreaturen ändtligen blifvit
utmotade ur lustgården, fortsatte vi, förbi en hel
villervalla af villor, trädgårdstäppor, blåfrusna damer i ljusa
sommartoaletter, galande tuppar, grymtande, inburade
grisar, kvittrande foglar, gnisslande väderflöjlar och en
bölande ko, ner till sjöstranden.

Der ropade vi hallå åt en förbiilande seglare,
navigerad af en skomakare och en enögd utkik, hvilka
vi bådo trafikera oss till det midt öfver sundet
belägna Granholma.

Färden gick lyckligt.

Väl komna i land föreslog herr Anders att vi skulle
göra en promenix genom den fashionabla badorten.

Sagdt und gemacht!

På ömse sidor om den lummiga strandavenyen
låg en massa små däckskabysser, som antagligen
under tidernas lopp drifvit i land från förolyckade
fartyg och nu tjenstgjorde som sommarsvala krypin för
väntade badgäster. De små näpna leksakshusen sågo
inbjudande ut, och hade jag haft familj skulle jag
säkert ha hyrt ett hälft dussin till barnkammare, samt
sjelf utsett något af de tunnsåddare större
tvåvåningshusen, som der och hvar skymtade fram, till bostad
åt mig och min gumma.

I brunnsparken stötte vi på ett par byster af
ett par för detta remarkabla personligheter, nu saligen
aflidna, hvilka antagligen i sin krafts dagar begagnat
sig af helsoanstalten som rekreationsort.

Å knuten på societetsalongen fingo vi syn på
följande tillkännagifvande:

TEATER.

Å härvarande teater gifves i afton

Stor dramatisk-musikalisk soiré

af artister från hufvudstadens teatrar, med benäget biträde af
amatörer etc.

»Det måste jag vara med på», sa' herr Anders,
som är konstentusiast.

»Ich mit», replikerade jag, som aldrig sett ett
landsortsspektakel.

Teatern såg treflig ut och erinrade till stilen om
Noaks ark, eller sydstaternas pansarbåt Merimac.
Sedan vi med tillhjelp af en tjenstvillig inföding på
platsen lotsat oss till biljettluckan, köpte vi två
entrékort å sämsta plats, gingo derpå in i Thaliatemplet
och slogo oss ner mellan ett par till utseendet
hyggliga jungfrur i kyss-mig-om-du-kan-hattar, halfhandskar
och gredelina klädningar. En af dem hade liten näsa,
den andra en rätt stor mun, i hvilken hon så
småningom stoppade in en strut körsbär, som hon stadigt
höll fast med en af sina halfhandskbeklädda
liljekonvaljbrytare.

När ridån gick upp, höll den körsbärsätande
jungfrun äfven upp att tugga och sväljde det hon
hade i munnen. Derpå skilde hon sakta läpparne åt,
som när de öppna en af slussbroarne, knuffade sin
kamrat i sidan och utbrast:

»Nej, titta, si, du Fia!»

Det var en tablå som förevisades å scenen.

»Yschia mej hva di ser döa ut, tycker du inte 

det?» fortfor körsbärsäterskan och lät än en gång
hela ridån gå upp till sin invärtes menniska.

I nästa ögonblick gick ridån ned för
scenöppningen och då täpptes äfven jungfruns stora mun
igen, hvarefter hon åter började tugga på körsbären.

Nu följde ett stycke tutt solo på viol, exekveradt
af en musikälskare.

Begge jungfrurna lyssnade nu uppmärksamt ända
till dess violisten så småningom klef upp i det högsta
registret och började fingra på strängarne, en tum
framför »stallet», under det han arbetade med stråken
som om han velat såga instrumentet i tu.

Då hof den jungfrun som hittills varit tyst upp
sin mun och sa:

»Jesses så han gnäller. Det är rakt så en kan
få ondt i magen åf'et, så skär det i öronen!»

Tredje numret på programmet var ett litet
enaktslustspel.

När ridån gick upp, sutto två damer inne å
scenen i lifligt samspråk.

Så öppnades en dörr i fonden och en herre,
lång och smal som en midsommarstång, klef in och
ramlade på alla fyra öfver tröskeln.

»Ah, ni, herr markis, hjertligt välkommen!» helsade
en af damerna.

Markisen reste sig som när en cirkushäst tvingas
att gå på bakbenen, gick fram, lade ena handen på
hjertat och torkade samtidigt af den andra under
frackskörtet, bugade sig och sade:

»Obb förlåtelse, bidda damer, jag kobber! — — —»
Resten af repliken utfyldes med några cirkonflexer,
som den noble herrn ritade i luften framför näsan på
en af damerna. Derpå tog han två steg tillbaka åt
höger, dito två åt venster och skuffade kull ett
blomsterbord med den trubbiga vinkelspetsen på sin krökta
rygg, rusade så tre steg fram, med ögonen vända åt
det kullstjelpta blomsterbordet, slog så hufvudet mot
näsan på en byst, uppsatt å en piedestal, så att bysten
föll och slog omkull en fotogenlampa samtidigt som
piedestalen lik en entusiastisk älskare föll i armarne
på en af damerna.

Den andra damen låtsades nu vara döf och blind
och fortsatte i utomordentligt älskvärd ton:

»Ert besök gör mig förtjust, herr markis. Vill ni
inte vara god och slå er ner en stund och prata litet
med oss?»

Nu började markisen oupphörligen knycka på
rygg och nacke och retirera baklänges som om han
förföljdes af en osynlig ond genius, som boxade honom
i magen.

Och så slog han sig ner på klaviaturen i ett
uppslaget piano så att hvarenda sträng skalf af
förskräckelse och utstötte en samfäld fasans symfoni.

»Kom sä gä vi och äta mat», sa' nu herr Anders,
ty det var en af hans älsklingsrepliker. Och så gingo
vi in i restaurangen och stoppade på oss ett par
biffstekar, två koppar kaffe och ett par cigarrer. När vi
hade slutat äta var äfven spektaklet slut å teatern
och societeten strömmade in i restaurangen för att
förfriska sig etwas.

Jag tror visst att vi fått de bästa biffarne, ty
publikumet knorrade som Israels barn i öknen öfver
de matbitar som återstodo. Vid ett bord midt på
golfvet satt ett sällskap herrar och damer som visst
skulle föreställas vara gentilt folk, ty de rekvirerade
champis och skränade som på ett valmöte. Och
damerna lade sig baklänges i stolarne med händerna på
magen och skrattade som ett kompani skator, när
herrarne sa' något kvickt. Och det äldsta fruntimret
i laget, som hade lockperuk och ett helt klaviatur
löständer, infattade i guld, stora som pianotangenter,
tog, ofvanpå sin kycklingportion, »halfvan» tutt solo
ur en karafin tiodubbelt renadt.

Efter supén spelades det upp till dans i en
angränsande större salong. Ett par, jemte herr Anders
och jag, deltogo i första valsen, d. v. s. vi voro
åskådare till hur det andra paret snurrade rundt. Vid
nästa dans tillkom ännu ett par. Damen såg mycket
dansant ut, men kavaljeren var puckelryggig och gick
på två kryckor, hvarför de föredrogo att äfven bli
åskådare.

Jag föreslog herr Anders att han, som var en
vacker karl och sett mycken balett på opran, skulle
gå fram och slå en trubbig vinkel på ryggraden och
bjuda upp den haltes andel af det täcka könet, men
i stället sparkade min vän mig på smalbenet och sa':

»Kom nu så gå vi och skaffa oss rum!»

»Ja, det är så rätt, det ha vi glömt», svarade
jag. Och så gåfvo vi oss af.

Det fans icke mindre än två hotell att välja på,
belägna vägg i vägg med hvarandra.

Vi ringde på i det ena hotellet och fingo af en
argsint portier i bomullskjol och en slags bahytt veta,
att vi kunde träffa städerskan i det andra hotellet.
Och så ringde vi på å anvisadt ställe och råkade efter
en stund ut för en medelålders, lindrigt rödhårig,
rentvättad och nymanglad pigesch, hvilken, så fort hon
fick se oss, hastigt öppnade sina läppar och sa':

»Här fins inga rum!»

Innan hon hann slå igen porten hade emellertid
herr Anders kilat in sin hundratolfkilos stofthydda i
öppningen och frågade förvånad:

»Hva'förnå?t, fins här inga rum? Vi ä' tvungna
å ha rum!»

»Ja, men, snälla herrn, när de' inte fins några,
så kan jag inte hjelpa det», sa' då pigeschen och lade
hufvudet på sned. 
»Det bryr vi oss inte om, här är ju fullt med
tomma hus rundt omkring», invände alldeles riktigt
herr Anders.

»Det hör inte hit, lilla herrn», sa' den
nymanglade jäntan och såg in i herr Anders' förföriska
hvitögon.

»Det är alldeles riktigt, fröken lilla», inföll jag
beskedligt.

Herr Anders opoponaxade sig ej längre, utan
gjorde tvärt slag i saken på ett mycket enkelt sätt.

»Kom, så gå vi och lägga oss i skogen!» sa' han.

»Kyss till!» sa' jag.

Men nu blef vår lindrigt rödhåriga liksom en
smula alterationsförskräckt och utbrast medlidsamt:

»Herre jestandes, inte kunna herrarne ligga i
skogen heller!»

»Kan vi inte!» sa' då herr Anders. »Har ni ett
par filtar att låna oss?»

»Ja, visst fins det filtar, men inte kunna herrarne»
etc, återtog den medelålders kvinnan med darrande röst.

»Fins det ett par ljus att få köpa?» af bröt herr
Anders tvärt.

»Ja, visst fins det ljus att få, och madrasser och
kuddar och lakan och allt det andra, men — — —»

»Det är bra, ta' fram det bara, så ska vi hjelpa
er bära», tog herr Anders åter till orda.

Städerskan hypnotiserades af herr Anders
herskarton och ögonblicket derpå voro vi på väg upp till
en närliggande skogsdunge, der vi med tillhjelp af ett
par kvinliga händer, tillhöriga den lindrigt rödhåriga
tjensteanden, redde oss ett läger likt foglarnes under
himmelen.

»Das ewig weibliche» tog ut sin rätt äfven här.
När den känsliga domestiken lemnade oss hade hon
ett par stora tårar i ögonen och minst ett helt tjog
tappade på marken.

»Jag tycker det är så synd om herrarne, så jag
kan inte säga't», snyftade hon.

»Gute nacht, liebes Kind!» afbröt herr Anders
med en gest, som kom vår medlidsamma städerska
att genast trippa uppför backsluttningen hem till sig.



Sedan hon gått, tände herr Anders ljus, och så
försökte vi begge att med fantasiens hjelp inbilla oss
att vi hade det komfortablare än kungen. Derpå
läste herr Anders någon slags aftonbön ur en 
tidningslapp. Och sedan han på detta sätt försökt att en
smula odla sin unkna själ, vände han sig bort från
mig och sa':

»God natt, borste! Glöm inte att svepa
ögonbrynen om dig, så att du inte ligger och blir kall om
magen!»

Derpå slöto vi på en gång våra ögonlock och
började dra timmerstockar.

När vi vaknade på morgonen hängde solen blank
och nypolerad i ena kanten på himlahvalfvet och såg
ut som en stor expositionsguldmedalj på en blåmålad
vägg.

Hastigt och lustigt gjorde vi toalett, provianterade
derefter å restaurangen och hyrde af en lotsgubbe en
segelbåt med en gast i, hvarefter vi åter gåfvo oss af
på upptäcktsresa efter Roberts sommarnöje.

Herr Anders slog sig ner i en ihålighet i
fram-ändan pä det lilla fartyget, jag dito i midten och
gasten så långt bakut han kunde komma. Och så
började vinden blåsa på tok rakt emot oss, så att vi
ena stunden rusade i väg hit och den andra dit, som
skottspolar.

Genom en underlig ödets skickelse gick det
emellertid framåt på samma sätt som när en
lykt-tändare är ute på tjenstgöring och springer härs och
tvärs mellan gathörnen.

, Herr Anders och gasten pladdrade navigation
om »styrbords halsar» och »babords reling» och »ror
i lä», så att jag till sist beslöt att ta mig en lur för
att inte behöfva anstränga mig och lära mig
mesopotamiska på gamla dar.

För att emellertid inte alldeles visa min
okunnighet i sjömansspråket bad jag herr Anders ge mig ett
»spygått» att lägga under hufvudet.

Men då blef herr Anders genast vid dåligt
humör.

»Ska' du ha ett spygatt under hufvet, ditt ök?
Vet du inte att ett spygatt är ett hål, din idiot! Och
en sådan ska' man råka vara bekant med, fy tusan!»

Som jag antagligen sagt något dumt, men ännu
inte ville ge tappt, frågade jag gasten hur många glas
klockan var, ty min hade stannat.

Men nu blef herr Anders riktigt illamående och
slungade något hårdt på magen på mig och bad
mig tiga.

Som det går lätt att vara tyst när man sofver,
så stoppade jag det hårda under hufvudet och
somnade.

Jag förmodar att styrmannen och herr Anders
kompromissat med hvarandra om »styrbord» och
»babord», »kabelgatt», »rundhult» och »bidevind»
ända tills de satte på land och min reskamrat skrek:

»Opp med dig, nu ä' vi framme!»

Jag hoppade i land och såg herr Anders ta
farväl af gasten, som genast åter gaf sig ut på den
oroliga vågen.

Sedan jag mornat mig och sett mig omkring
frågade jag beskedligt:

»Hvad är det här för en obebodd ö?»

»Jo, det är här som Robert skall bo, begriper du.»

»Ah tusan.    Vet du det säkert?»

»Nej, men jag tror det. Nu ska vi signalera
att vi ä' komna», sa' herr Anders och drog upp en
revolver, stor som en liten mitraljös, och började
brassa på någon slags dubbel svensk lösen, så att det
lät som om vi kommit och lagt af ett lass kullersten
vid stranden.

I fem minuter väntade vi på svar, men hörde
icke så mycket som en mygga hosta. Då sa' herr
Anders:

»Kom så gå vi och söka upp Robert!»



I nästa minut gåfvo vi oss i väg längs stranden,

under det herr Anders då och då fyrade af en
mitraljössalfva ur sin fickmuskedunder.

Efter ungefär en timmes marsch fingo vi syn på
en rödmålad stuga och utanför stugan ett kvinligt
potatisråskalande väsen, och nu fingo vi besked om
att vi gått på tok, men att vår vän Robert verkligen
bodde på den obebodda ön.

Vi stodo således temligen nära vår resas mål,
och efter ytterligare en timmes marsch voro vi framme
och välkomnades af vår utomordentlige vän och hela
hans familj.

Men sedan vi ätit och druckit och berättat våra
reseäfventyr, blef Robert otidig och sa':

»Egentligen skulle ni ha smörj för alltihop och
framför allt derför att ni inte kom hit i går, era bofvar!»

*



Amors bindel.

Säg, hvarför har Amor bindeln fått?
Det sägs att han blind lär vara,
men dermed är ingen fara,
ty ofta han lyfter på bandet smått
och spejar med ögon klara.

Nej, gåtan är enkel och jag den vet.
Kom hit! Du endast får höra,
men ej det vidare föra!
Han döljer i bindeln en hemlighet —
det näpnaste åsneöra.

Per Hallström.

*



Hur Lilla Lars for till sta'n.

En historia af Gustaf af Geijerstam.

lla Lars hade i hela sitt lif aldrig varit i sta'n.
Det var derför det konstigaste, som kunde
 tänkas, när han en vacker dag gick in till
farsgubben och förklarade, att det var hans fasta vilja
och föresats att följa med båten, som på lördagen
skulle gå in till Stockholm.

Lilla Lars var jemt tjugu år gammal, och fast
han var son i huset, så kallades han alltid för
Lilla-Lars till skilnad från Stora-Lars, som var dräng på
gården sedan urminnes tider. Han var liten till
växten — det hörs redan på namnet — och bar hvitt
linhår öfver en tjurskalligt bred panna. Under denna
panna tittade ett par tröga, gråblå ögon fram med en
blick så besynnerligt tung och intetsägande, att det
sista någon menniska skulle kunna komma att tänka
på, det vore, att Lilla Lars skulle kunna fara och roa
sig i sta'n eller annorstädes. Som liten pojke hade
han gått hemma och molat, till dess att han skulle gå
och läsa för presten, och han hade varit så tyst och
stillsam, att alla menniskor tyckte, att han var ett rent
af obegripligt barn. Och när han hade läst fram sig,
gick han och knogade i åkern och vallade omkring

knutarne om söndagarne, utan att göra väsen af sig,
och utan att så mycket som ha supit sig full en enda
gång i hela sitt lif.

Men nu skulle han till sta'n för att roa sig, och
med fem kronor i fickan gick han ombord på
ångbåten, som tidigt en lördagsmorgon ångade in emot
Stockholm.

Det var tre pojkar, som hade gjort sällskap, och
alla tre gingo och stampade på fördäcket, så godt de
kunde hållande värmen oppe den kalla
oktobermorgonen.

Lilla Lars kände sig riktigt konstig till mods,
bara derför att han visste, att i dag var han ute för
att roa sig. Han stod med händerna i rockfickan och
tyckte, att allting var kallt och besynnerligt, och han
hade en oredig föreställning om något nytt och
oerhördt, som väntade honom. På stränderna glittrade
rimfrost, och mot ångbåtens bog blåste en bitande
vind, som kylde ända in på bara kroppen.

De tre pojkarne hade fått litet mat, innan de
foro hemifrån. Men värmen, hvilken på så sätt var
magasinerad, började i alla fall småningom att
fördunsta, och från dörren, som smälde upp och igen,
så ofta någon gick ned i försalongen, stego
oupphörligt förrädiska dunster.

»Om man skulle ta' sig en liten knaber», menade
en af pojkarne.

»N-j-a», det förstås. Efter det ändå skulle vara
roligt.

De tre gingo ned i försalongen.

Långsamt och försigtigt stego de utför den smala
ångbåtstrappan. Lilla Lars gick sist. Och när de
kommo in i det låga rummet, stannade de alla tre
längst nere vid dörren och bockade sig i allmänhet.

Det var så fint der nere. En ren, hvit duk på
det ena långbordet, blanka glas och blomkrukor och
annat. En fin mamsell kom emot dem och frågade,
hvad de ville.

Alla tre bockade sig igen, och den modigaste
svarade, att de ville ha tre supar och tre halfvor öl.
Och derefter gingo de med fubbliga steg och tafatta
rörelser fram till det andra bordet, som inte hade
någon duk, och satte sig i den mjuka schaggsoffan
midt emot ett par fina herrar, som åto biffstek och
drucko porter i soffan midt emot.

Lilla Lars tittade opp och såg sig omkring. Här
var varmt och godt att sitta, och när suparna kommit,
blef det riktigt gemytligt. Han vågade till och med
tala ett par ord, och när han druckit ur ölet, kände
han sig som en hel karl, slog i bordet och bad att få
betala. Det var han, som skulle bjuda på kalaset.
Ty det var han, som hittat på, att de skulle gå ner.

Fröken kom med en grimas, och Lilla Lars
betalade. Försigtigt och ordentligt räknade han hvart
öre, som han fått tillbaka. Men aldrig hade han
kunnat tro, att öl och bränvin kunde vara så dyrt.

Sedan gingo pojkarne upp på däck, och ju närmare 
de kommo Stockholm, desto gladare blefvo de.
De sjöngo och trallade och bytte ord med styrman
och kapten, och de tystnade inte förr, än båten
saktade fart och gled in mellan förbikilande ångslupar
och förtöjda fartyg rätt fram mot Skeppsbron, der
husraden stod tät och allvarlig, och klockorna pinglade
tolf i tyska kyrkan, som reste sig högt öfver hela
backen af tak, hvilken skymde himmelen.

För syns skull hade pojkarne förstås skaffat sig
litet uträttningar i sta'n, och de gingo från det ena
stället till det andra, gapande på allt och stammande
på målet när de kommo in i butikerna. De två andra
hade varit i sta'n förr, så att de voro liksom litet
säkrare. Men Lilla Lars höll sig för sig sjelf och sade
inte ett ord.  Han bara tittade och undrade, och höll
hela tiden handen mot byxfickan, der
penningpungen låg.

Men han tyckte inte, att det var roligt. Det var
alldeles, som om han väntat sig för mycket, eller
som om han inte hörde dit. Menniskorna sågo inte
ut, som han var van att se dem, och de gingo
omkring honom så tätt, tyckte han, att han aldrig kunde
känna sig lugn. Han såg sig omkring, som om det
varit något farligt vid hvarje steg, och för hvar polis,
han mötte, rätade han opp sig och försökte gå
stadigare.

Ty de tre pojkarne hade allt tagit sig hvar sin
sup till med ty åtföljande ölbutelj på förmiddagen, och
den myckna förtäringen på fastande mage hade gjort
dem något ostadiga i gången.

Vid middagstiden träffade de två andra pojkarne
en bekant, som bodde i staden, och han tog dem
med sig och sade, att han skulle visa dem till ett bra
ställe, der man kunde  få mat och en sup till maten.

Det var en fin pojke, som hade löskrage och
knythalsduk och en låg, svart hatt, som var nött i
brättena och satt på sned. Han kände alla möjliga
gator i sta'n, och han gick med dem öfver allt. Och
sedan han kommit med, tyckte Lilla Lars, att det
började bli roligare.

Nu var han inte rädd längre, när de hade med
sig en, som var hemma i sta'n. Då var det en helt
annan sak. Och Lilla Lars tänkte, att han skulle visa
de andra, att när han var glad, så kunde han vara
glad med besked. Han behöfde inte vara sämre än
andra, och han svängde i sig litet af hvarje den
eftermiddagen.

Men hvar de hade varit, det visste Lilla Lars
rakt inte, och det kunde han aldrig erinra sig hvarken
då eller efteråt. Han bara följde med, lika glad hvart
det också bar.  Och det var bara, när han mötte en
polis, som han rätade opp sig och försökte gå stadigt
på benen.

Han visste inte om nå'nting, förrän det blef
kväll, och det tändes ljus öfver hela sta'n, små och
stora, gula och hvita ljus, som lyste öfver gator och
torg och skimrade i vattnet nedanför kajerna i
tusentals strålar. Och strax efter att ljusena blifvit tända,
var det någon, som sade, att de skulle gå på teatern.
Det var visst han som bodde i Stockholm. Lilla Lars
hörde det inte riktigt. Men han var genast med.

Jo, var han i Stockholm, så skulle han se allt
hvad som fans.

Och så gingo de på teatern.

Lilla Lars trängdes med en hel massa menniskor,
gick uppför många trappor och hörde många dörrar
smälla igen efter sig. Och när han omsider kom, der
han skulle in, så såg han ett stort rum djupt nere
under sig, och i det rummet var det alldeles fullt med
folk, hvilka rörde sig som myror i en stack. Det
surrade och brummade rundt omkring honom, smälde
i bänkar och dörrar, pratades och helsades. Rätt
inunder spelade instrumenter af alla de slag. Det var
horn och flöjter och fioler och stora trummor, och de
larmade och gnälde och sjöngo och dundrade med
ett gny, som fylde hela det stora rummet och kittlade
i örhinnorna på Lilla Lars. Han blef ännu mera yr
i hufvudet, än han var förut. Och när han kom fram
till bänken, der han skulle sätta sig, svindlade det för
honom. Så högt tyckte han, att det var. Längst ut
i ett hörn satt han med väggen på ena sidan och
orkestern inunder. Stockholmsvännen hade sagt, att
det var den bästa plats, som fans på teatern.

Och så gick ridån opp.

Det stycke, som spelades, hade i Lilla Larses
föreställning titeln »Märkvärdiga fruntimmer» eller något
i den vägen. Och i början förstod han inte ett ord
af hvad som försiggick på scenen. Det var en gentil
karl, som gick och såg tokig ut och pratade en hel
hop dumheter med ett blondt fruntimmer, som inte
var hans fru. Lilla Lars tyckte, att det var tråkigt
alltihop. Men så kom det in på scenen en herre,
som var klädd i pels och inte kunde tala svenska.
Han bröt på ett mål, som lät så vackert och
trovärdigt, att Lilla Lars blef rörd, och den vackra herrn
med de mörka mustascherna var så kär i den blonda
fröken och bar sig så tokigt åt för att uttrycka sina
känslor, att Lilla Lars tyckte det var, som om han
såg sig sjelf, rätt så fin den andre var i kläderna.
Och han svor på, att det var den rätte, som skulle
afgå med segern och sticka ut den der slätkammade
tokstollen, som sprang efter flickor, fast han hade både
hustru och barn.

Lilla Lars blef riktigt lifvad. Han stödde
armbågarne mot barriéren och skrattade på de mest
omöjliga ställen, så att folket, som satt så tätt der
nere på de dyra platserna, började titta opp och undra,
hvad i all verlden som stod på. Men Lilla Lars lät
dem titta. Han hade kommit in till sta'n för att ha
roligt. Och det här — ja, det var roligt. Derför
pratade han högt i sitt hjertas förtjusning och nickade
ned åt scen så godt och vänligt, som om han känt
dem allesamman och aldrig haft bättre vänner i
verlden.

Lilla Lars började att väcka uppseende, och de
tre andra tystade honom. Men Lilla Lars lät sig inte
bekomma. Han var med af själ och hjerta, och han
tänkte inte på annat, än om den mörka herrn med de
långa mustascherna skulle få den blonda fröken eller
inte. Flickan tyckte han inte om. Hon gjorde sig
till och hade alla möjliga konster för sig, plågade den
der stackars herrn, som bara ville henne väl, och gjorde
sig rar förstås, som flickorna bruka. Men han ville
ju så gerna ha henne, den der fina utländingen, och
Lilla Lars var så glad sjelf, att han ville se honom
glad med.

Ridån gick ner en gång. Och det blef ett
uppehåll. Den gick ner en gång till. Och det blef ännu
en paus, under hvilken musiken spelade så lustigt,
att det hoppade i kroppen på den tröge bondpojken.
Men när så ridån gick opp igen, då blef det tal om
de der »Märkvärdiga fruntimmerna», och det talet
blef långt. Det tyckte Lilla Lars var tråkigt, och då
somnade han. Men så fort den mörke herrn kom in
på scenen, blef Lilla Lars spritt vaken igen, och när
det så stod en jordglob på ett bord mellan de två
älskande, och de började på att tala om en liten ö,
som låg midt i det stora verldshafvet, en ö, på hvilken
två ömma makar skulle kunna lefva tillsammans i
lycka och sällhet, skilda från all verldens elakhet, då
blef det för mycket för Lilla Lars. Han slog näfven
i barriéren och var så öfverlycklig, att han ropade af
alla krafter:

»Det var djefla bra!»

Nu fans det uppe på raden en stående person,
som under hela föreställningen haft ett godt öga till
Lilla Lars. Han var klädd i lifrem med blanka
knappar och hade en svart huggert i ett bälte om lifvet.
Under föreställningens gång hade han småningom
närmat sig den glade bonddrängen, och just som han
skrek till, stod han midt bakom Lilla Lars och högg
honom i kragen.

Inom en minut stod Lilla Lars ute i gången midt
i en hög af skrikande menniskor, som allesammans
voro ovettiga på honom. Han kunde inte begripa,
hvad han hade gjort för ondt. Han hade gått på
teatern för att få roligt, och roligt hade han haft. Inte
en menniska i hela salongen hade haft så roligt som
han. Nu skulle han inte en gång få se, om den fina 
herrn fick den blonda fröken. Nej, det var för mycket.
Lilja Lars började streta emot och ville in igen.

Men det slog illa ut. Allesammans kommo öfver
honom, och det bar af utför trapporna. Der nere
hvisslade poliskonstapeln i en pipa, och vips kom det
en till. Lilla Lars tänkte, att här var ingen tid att
förlora, om han skulle hinna opp igen och få se, hur
det gick. Han tog till knytnäfvarna och ville försvara
sig. Men då fick han känna på, hvad öfvermakten
ville säga. Han visste inte af nå'nting, förr än han
satt i en droska med den ena polisen bredvid sig.
Och det bar af till en mörk port med en röd lykta
öfver. Der släpades han in och fick ovett, och sedan
fick han skrifva sitt namn i en stor bok och ändå
sitta kvar hela natten.

Den kvällen kostade Lilla Lars mycket pengar.
Och när han ändtJigen kom hem igen, frågade de
honom ändå, om han hade haft roligt i sta'n.

Lilla Lars tog sig en funderare.

»Jo-o», menade han till sist. Se'n blef det nog
jäkligt. Men en stund hade han i alla fall haft roligt.
Och det var ju det, han hade rest efter.

Men teatern, tyckte han, var ett konstigt ställe.
Man gick dit för att roa sig. Men så fort man fick
roligt, blef man utkörd och kom ut för polisen.

»Jag ska' ändå dit igen», slöt Lilla Lars, »så fort
jag kommer till sta'n. Men då ska' jag sitta på en
fin och dyr plats, der det inte fins några poliser».

*



Arpi.

Säg var du på »allmänna sången» ibland
I forna dar
Och såg honom stå der med pinnen i hand,
Som van han var,
Och dunka takten och raskt sig vända
Med blixt i ögat och håret på ända
Och leda sången med kraft och fart? —
Då glömde du ej den synen snart.

Du mins, hur han stampade, röt och slog,
När det galet gick,
Men strax derpå, hur han åter log
Med en munter nick.
Han grälade argt, när det sjöd i blodet,
Men fort gick det undan, så ingen förstod'et,
Och känna sig sårad fick ingen tid,
Förr'n brusande Arpi var åter blid.


Men sjöng någon riktigt falskt ibland,
Då sprang han ned
Och hötte åt stackarn med knuten hand
Och ropade vred:
»Kan herrn inte höra, hur falskt han gnäller?»
Så rusar han upp och med pinnen smäller
Och härmar lätet så komiskt besatt,
Att hela kören brister i skratt.

Han visste, hur pojkarne skulle tas,
Han kände dem,
Och derför båd' i tenor och i bas
Det gick med kläm.
Dock sist utaf allt väl mig går ur minnet
Hans konst att elda det unga sinnet,
Så att som vårflod ur öppnad damm
Bröt ungdomssången ur hjertat fram.

Den kärlek alltid jag kände för
Mitt fosterland,
Den dock vid bruset af Arpis kör
Kom först i brand.
Med hvilken kraft han har lärt de unga
Sin svenska känsla ur hjertat sjunga,
Sin kärlek viga vid Sveriges mark
I »Hör oss Svea» och i »Stå stark»!

Och när han öfvat sin sångartropp
Och så en dag
På »Carolina» fick träda opp
Och slå ett slag, 
Så klang det så, att hvart hjerta tändes
Och kalla kårar på ryggen kändes
Och sången gick genom märg och ben:
— Då var han glad, och hans anlet sken.

Men högre sken det ändå den gång,
När i Paris,
Bland söderns folk, med vår svenska sång
Han vann sitt pris,
Då den så frisk och så härlig brusade
Att fransmän eldigt från bänken rusade
Och fylde salen med bifallsdön,
Och varma famntag blef Arpis lön.

*

Nu är han borta, och re'n hans graf
Är myllad igen,
Men oss, gamle sångare, minnen han gaf,
Som lefva än:
Vi minnas den eld, som brann i hans öga,
Vi minnas de stämningar, rena, höga,
Han trollade fram ur hjertats grund
I ynglingasångens högtidsstund.

N. P. Ödman.

*


MARSTRAND.

Af Daniel Fallström.

»Ni har bjudit mig på middag på två vilkor: att
jag skulle ha en strykande aptit och att jag
skulle hitta på något lustigt. Det ena vilkoret har ni
redan sett mig uppfylla, och jag försäkrar att jag
gjorde det med stort nöje — det var en utsökt liten
middag! Hvad det andra beträffar, så får ni lof att
hjelpa mig.»

»Gerna.»

»Ser ni, det fins en ohängd karl ...»

»Och det kallar ni något lustigt? Fy då, min herre!»

»Afbryt mig inte! Det fins en ohängd karl,
säger jag, som redigerar en kalender -- en förträfflig
kalender, som heter Nornan. Och nu har jag gått
och lofvat honom Marstrand.»

»Det var oförsigtigt!»

»Ja, detsamma har jag tänkt hvar gång, jag mött
den der herrn, och har mitt samvete riktigt varit i
farten har jag helst undvikit att möta honom alls. Det
är något gräsligt att se ett oinfriadt manuskriptlöfte
komma vandrande i elegant storm och vinteröfverrock 
— vinteröfverrock, när manuskriptet redan bort
vara lemnadt i juli månad. Också är jag alldeles
förtviflad!» 
Marstrand.

»Det är rätt åt er — fy skäms att vara så lat!»

»Det är inte lättja, min fru. Visserligen påstår
man att jag är lat, men det är bara skamligt förtal.
Nej, det är något annat; det har fattats mig
stämning.»

»Stämning! — o, hvad ni är gammalmodig! Det
var bara förr i verlden man behöfde stämning för att
skrifva. I våra da'r — i den nyktra prosans da'r —
ja titta på de andra — de knoga från morgon till
kväll och ha snart ett helt bibliotek af bara egna
böcker. Nej, ni måste arbeta —»

»Ja, och ni ska' hjelpa mig.»

»Jag?»

»Ja, ni lofvade ju nyss — det är det lustiga. Nu
ha vi stämning. Brasan flammar i cheminéen,
flingorna klinga så sakta mot rutan, kaffet doftar i de
turkiska fingerborgskopparne och röken från våra
cigaretter seglar som små ljusa molnstrimmor fram öfver
divansbord, konversationssoffor, bredbladiga palmväxter
och hvitskimrande statyetter. Låt oss arbeta
tillsamman! Ni har ju roat er med att lära er stenograf!.
Nå väl, min fru, ni interviewar, jag berättar, och ni
stenograferar. Och så får herr Nordensvan sitt
Marstrand, jag ett fredadt samvete, och ni kan i afton
lägga ert lilla guldblonda hufvud till ro och somna
med den lugnande tanken, att dagen icke gått
alldeles förlorad. Säg ja och låt oss börja!»

»Ni är alldeles omöjlig — man får lof att hjelpa
er. Men kom i håg, alla dumheter stenograferar jag
samvetsgrant. Kvickheterna ...»

»Jag försäkrar er, min fru, dem får ni icke mycket
besvär med. Alltså:


Marstrand.

En intim interview efter en glad middag. Och
nu tänder jag en ny cigarett och ställer mig helt och 
hållet till madames disposition. Men inga kitsliga
frågor, jag ber!»

— — —

»Hur kom ni att resa till Marstrand?»

»Å, det är en lång historia. Jag tänkte inte
resa dit alls och just derför kom jag dit. Det brukar
så gå.»

»Det var märkvärdigt.»

»Ja, inte sant? Det var mycket märkvärdigt. Felet
var egentligen inte mitt, utan Hellbergs ...»

»Hellbergs?»

»Ja, hans som ger ut 'Idun'. Han lockade mig
med på en godtköpsresa kanalvägen till publicistmötet
i Göteborg 1889 — en mycket treflig resa — nästan
en oafbruten festmiddag. Nå, de andra kommo hem
på åtta dagar — jag kom inte hem på ett hälft år.»

»På ett halft år!»

»Nej, inte på ett halft år. Aron Jonason,
fotografen och göteborgskronikören, bjöd en vacker
junidag stockholmspublicisterna på en utfärd till sitt
älskade Marstrand. Det var pingst och sol, glittrande
fjärdar och ljumma, vårliga vindar. Ombord en
samling lefnadsglada literatörer och unga göteborgsdamer
i hvita sjömanslif, bruna läderbälten, koketta
halmhattar och under de blekgula brättena ögon — ja,
min fru, ögon så farligt trolösa, att det var någonting
riktigt extra att bli förälskad i. Och i denna
stämning såg jag första gången Marstrand. Och var det
då underligt, att jag kom att glömma mig kvar?

»Ser ni, Marstrand tar en vanligtvis inte med
detsamma, i ett nu. Vi, stockholmare, ha i början svårt
att förlika oss med denna skärgård, som icke består
af något annat än klippor och vatten, vatten och
klippor, der inte ens en björk fått fotfäste, ingen
gräsmatta bjuder sin mjuka sammet till hvilobädd. Men
så småningom ... så småningom får man ögonen öppna 
för denna vilda skönhet, som oupphörligen vexlar,
genomlöper hela färgskalan, tyckes lefva. Jag har
inte tillbragt en timme bland dessa nakna, skrofliga,
underligt tillyxade skär, utan att se dem snabbt — som
i ett féeri — skifta stämningar. Och det är i dessa
fina dagrar hela den underbara trollkraften ligger. Och
ju känsligare ögat blir för alla dessa reflexer och
förtoningar, desto starkare bindes man äfven vid
vestkusten. Man kommer en gång, och man slutar med
att komma för alltid.

Hamnen och Karlstens fästning,

»Och så dessa fria, böljande, solbeglänsta vidder!
Hvar kan man få sig en rigtig segeltur — en
segeltur med saltstänk och hafsluft — annat än på
vestkusten? Att segla i Stockholms skärgård påminner
mig alltid om när jag var barn och lekte med
barkbåt i ankdammen. Man kan ju knappast göra ett
ordentligt slag. Nej, segla vid Marstrand! Två
minuter, och ni är till hafs. Men tag oljerock på er, ty 
friskar det i, så försäkrar jag ni är genomvåt på fem
minuter: sjön har inte den ringaste försyn för en
vacker toalett, vore den än från Worth i Paris.

— — —

»Men säsongen skrider fram.

»Jag kom till Marstrand i början af juni, och då
funnos der inga andra än göteborgare, som flyttat ut
från sina våningar — sina syperba våningar vid
Kungsportsavenyen eller Vasagatan för att låta blåsa
på sig och andas hafsluft. I juni spela göteborgarne
ännu första fiolen. Stockholmarne komma först
senare ... andra termin, när den egentliga säsongen
begynner.

»Men medan vi vänta på att lifvet — fjärilslifvet
skall veckla ut sig i hela sin glans, visa upp allt hvad
rikets första och andra stad afstår åt Marstrand under
sommarmånaderna af lysande skönhet och extravaganta
toaletter — medan vi vänta på allt detta, låt oss
kasta en blick på detta den svenska vestkustens
Trouville.

»Får jag då be om er arm, min nådiga.
Marstrand är ingen vanlig Besvärsbacke. Hela Marstrand
är en enda jätteklippa, der konsten endast här och
der lyckats undanrödja hindren, så att er lilla fot,
utan att göra sig allt för mycket illa, kan ta sig fram
på de branta vägarne.

»Hamngatan är också — liksom rue de la Plage
i Trouville — det verkliga Trouville — Niniches
Trouville — den egentliga promenadplatsen. D. v. s.
sedan skymningen inträdt — detta den nordiska
sommarkvällens älskvärda vacklande midt emellan natt och
dag. Då flanerar hela det Stockholm-Göteborg, som
ligger här och badar, fram och tillbaka på de breda,
tuktade stenarne. Ah, dessa stenar — hvad de äro
afundsvärda: besjungna af vågorna, dammade om
morgnarne af de friska hafsvindarne och om kvällarne, 
när solen rosenbeströr dem, trampade af små
högvristade fötter i koketta sjömansskor — ja, hvad de
ä' lyckliga!

»Och om de kunde tala, min fru! Hur många
både bittra och ljufva hemligheter skulle då inte ni
och jag få veta. Men stenarne kunna den svåra
konsten att tiga, de, om man också vill beskylla dem för
att ha öron. Det är vackert gjordt af dem, inte sant?

»Men stjernorna börja tändas öfver hafvet, som
i långa, smekande dyningar, under hemlighetsfullt
hviskande, rullar in mot klippornas blankpolerade hällar.
Det är tid på att gå in ... gå hem till samovarn,
som doftar ryskt karavanté inne på verandan,
omspunnen af vildvin och murgröna ...

— — —

»Vi anta att ni sofvit godt.

»Den starka hafsluften har vaggat er till ro, den
friska morgonbrisen, som fläktade in från Pater
Nosterskären, kysste sömnen ur edra tunga ögonfransar. Nu
är ni riktigt vaken, och framför er ligger hafvet i
glittrande morgonljus.

»Hafvet! — ja, det är just detta, som utgör
Marstrands lycka både sommar och vinter. Om somrarne
ger det badgäster och om vintrarne sill. De förra
packar man in i kvafva kammare, de senare i tunnor,
men ett ha de gemensamt: de lemna efter sig en liten
flod af guld. Och det är denna, som skapat det
nuvarande Marstrands välstånd.

»Men ni vill se hafvet på nära håll — ni vill, så
att säga, lägga ert lilla fina öra mot dess bröst och
lyssna till dess andedrägt.

»Nå väl, der ute ligger 'Tån' — Marstrands
nordvestligaste udde. Ni kan aldrig komma hafvet
närmare, och ni kan aldrig lära er beundra det mer
— både i storm och stiltje.

»Men först måste ni passera 'Nålsögat'. 
»Å ja, för er, min
fru, är det ingen konst.
Ni är vuxen som en
gazell. Men det påstås att
en viss korpulent, numera
saligen hädangången
grefve, en gång blef sittande
der ett helt dygn och
endast kunde befrias genom
doktorns och apotekarns
energiska mellankomst.
Han lär ha magrat starkt.

Nålsögat

»Det är således ett
både farligt och ryktbart
ställe. Man får lof att
vara ödmjuk.

»Klippväggarna ha
här, genom en naturens egendomligaste nyck, trängt sig
så tillsamman, att man på det smalaste stället endast kan
passera genom att göra sig så liten som möjligt. Och
det är i detta fåfängans århundrade inte allom gifvet.

»Men är man lyckligt och väl igenom, har man
framför sig en den härligaste strandpromenad.

»Den går längs utmed hafvet. Det suckar och
brusar djupt ... djupt under er. Jag har gått vägen
en natt, under full storm, och jag glömmer aldrig det
rent af förlamande intryck jag erfor.

»Hela hafvet sjöd och kokade som en jättekittel.
Hvart enda brott långt ... långt der ute lyste alldeles
hvitt. Då och då stänkte sjön ända upp till mig,
insvepte mig i en kaskad af gnistrande perlor och
lemnade kvar på mina läppar sin skarpa sälta. Och det
ropade mig med väldiga lungor der nedifrån, detta
haf, som under stormnätterna lånar lejonets vilda
rytande och i sitt vanmäktiga raseri skakar klipporna i
deras innersta grundvalar ...
»Ute vid Tåudden var min favoritplats. Jag
kunde ligga der timtal under soliga dagar och, utan
att tröttna, stirra ut mot denna vida, mjölkfärgade
horisont, mot hvilken fartyg och ångare aftecknade
sig som figurerna i ett skuggspel. I mjuka, jemna,
silfverblanka dyningar rullade hafvet in mot klipporna,
fylde de naturliga bassängerna, urhålkade af vågornas
rastlösa arbete, med vatten, perlande som iskall
champagne. Och när hafvet på nytt drog sig tillbaka,
lemnade det kvar en frisk doft af tång, ett skimrande
hvitt vågskum, en handfull sjöstjernor och blåsvarta,
glänsande musslor.

»Eller när det stormade.

»Då tycktes hela hafvet komma störtande som
gjorde det choc mot klipporna; de blekgröna vågorna
stegra sig så skummet ryker. De ta ansats på nytt
och med samlad styrka storma de upp öfver uddarne,
piska de lösryckta klippblocken för att söndersmulade,
upplösta i ett fint, saltmättadt duggregn vattna
Marstrands ljunghedar. Men der stranden är brant,
klippan stupar lodrätt, der springer hafvet som i yrsel
upp i svindlande höga, genomskinliga vattenpelare, som,
när de knäckas af stormen, med åsklikt dån tungt
bryta ned öfver klipporna. Och på senhösten, när
marelden kommer hafvet att flamma, då tyckes hvar
udde stå i lågor, vattenpelarne bli eld och ett regn
af gnistor flyger öfver de skrofliga, mörka,
vattendränkta klipporna ...

— — — 

»Säsongen har inträdt, inträdt på fulla allvaret.
Omöjligt att få ett rum. Allt är upptaget, och i
hamnen ankrar den ena eleganta, inom segelsportens verld
ryktbara speljakten efter den andra.

»Och går man vid middagstiden, när musiken
blåser, ett slag genom parken, kan man mycket väl
tro sig vara i Stockholm ... i torget, utanför 
Dramaten. Samma flanerande, samma typer, samma
sorglösa far niente.

»Hvart ni ser, bara bekanta ansigten.

»Här träffar ni Fredriksson, ungdomligare än
vanligt efter sin lilla direktörstripp till Paris. Han står
der borta, stödd mot verandan, och säger kvicka små
elakheter på sitt älskvärdt sjelfsvåldiga sätt, och den
vackra grefvinnan C. lyssnar förtjust och skrattar —
alldeles som hon skulle göra, om hon satt på öfra
parkett i dramatiska teaterns hemtrefliga lilla salong
och såg 'En parisare'.

»Der ett kotteri lefnadsglada, unga gardesofficerare, 
som ni helt säkert genast känner igen från
Hasselbacken och vaktparaden. De ha samlat
omkring sig det Stockholm-Göteborg, som jemte Danaës
förtrollande behag också eger guldregnet — guldregnet
representeradt af präktiga skogar, fin-fina aktier,
begärliga hustomter, luxuösa palats och proppfulla
spannmålsmagasin. Man söker fånga en arftagerska lika
flinkt som bollen i lawntennis, och missar man en
gång ... två gånger, lyckas man vanligen den tredje.
Och då reser man aldrig till Marstrand mer. Då blir
det återigen Hasselbacken om försomrarne och bruket
eller godset, när jagttiden börjar. Ja, hvad lycklig lott
har en soldat ... lyckligast när pengarne ä' kalla.
D. v. s. när man kan vexla flickan med ens.

»Der ... bugande för den högväxta, blonda,
magnifika fru S. — ja, hvem tror ni? Ah, jag
känner ni vet det: er arm darrar litet smått och ni
rodnar så vackert också. Ja, det är verkligen Arvid
Ödmann. Och då har ju ett litet oförståndigt kvinnohjerta 
en gång för alla fått den rättigheten — den
visserligen sjelftagna rättigheten att klappa litet fortare
än vanligt. Arvid är ju tenor, och då tjenar det
ingenting till att predika förnuft.

»Och der — ensam, blek och tankfull som en 
Mussets hjelte — herr Palme. Han är svärmisk och
dyrkar skönheten på afstånd — för närvarande ett
par djupblåa, sammetslena förgät-mig-ej-ögon, men det
händer nog också, när han företar en vandring ut åt
ensliga, hafomsvallande skär, att han som Demosthenes
tar kiselstenar i mun och öfvar sig i åsktal mot
pressen.

»Pressen — mjuka tjenare, der ha vi både
Marcellus och Rudolf Wall. Les extrêmes se touchent...
men som verkliga gentlemän -- trots herr Palmes
bofvar och banditer — kunna de lugnt räcka
hvarandra handen.

»Ja, öfver allt ... hvart ni vänder er, möter ni
typer ur denna välbekanta verld, som brukar
betecknas med det vidtomfattande begreppet 'hela
Stockholm' och som nu för en tid af sex veckor dricker
hafsluft på den kala klippön.

»Men Marstrand är nästan mer kosmopolitiskt än
sjelfva hufvudstaden. Ni behöfver icke gå långt i
detta brokiga vimmel, som vid middagstiden råder i
parken eller om aftnarne, när solen går ned i hafvet
framför societetshuset, för att höra lösryckta fraser pä
främmande språk. Det är engelska, franska, tyska,
italienska, ryska, norska och danska som talas — en
hel internationell konsert. Och är ni tidigt ute någon
lördagsmorgon, finner ni på Marstrands torg madame
de X. och lady Z., som handla fisk, fogel och
grönsaker med lexikonet i hand. Och det har jag ännu
aldrig sett hvarken på Kornhamn eller Hötorget.

»Nej, Marstrand är mycket kosmopolitiskt!

»Ett ungt, franskt par erinrar jag mig ännu.

»Det var en målare från Paris och hans
förtjusande hustru ... man hviskade om att de inte voro
gifta — tänk er bara ...! Men de unga tu gåfvo
verlden så många som flyger och far ... lefde för sig
sjelfva med färgskrin och studier uppe bland bergen.


En dag hörde jag hennes ystra skratt som en liten
bergsnymfs muntert klinga inne bland klipporna ...
då och då ett litet utrop på skarpt accentuerad
parisiska ... ett smekord ... en kyss. Och jag kunde
inte låta bli att tänka på prefekten och hans unga
hustru i Le monde où l'on s'ennuie.

»Lyckliga barn! Hade den öfriga verlden tråkigt 
der nere i societetssalongen, der toaletternas siden
frasade, rangen fordrade hyllning och afunden dukade
upp små skvallerhistorier, medan skadeglädjen hörde
på — så här... här fans deremot hafvets majestätiska 
brusande, sol och luft, grönt och fogelkvitter och
en ung kärlek, som endast hade behof af
ensamheten ... en hviskning och en kyss ...

— — —

»Drotts ankomst ger signalen till säsongens mest
lysande fester. Marstrand klär sig i gala. Det är en
oafbruten följd af danssoaréer, basarer, teaterföreställningar, 
tableaux vivants och festspel — åtminstone
var det så sommaren 89. Man gaf 'Le roi s'amuse'
hela åtta dagar igenom.

»Och här nere på vestkusten är kung Oscar vid
ett briljant humör, ett riktigt solskenslynne. Här
glömmer han alla förtretligheter, håller möjligen, för att
inte alldeles glömma af att han regerar, statsråd
ombord på Drott, men för öfrigt är han älskvärd, glad
och hjertlig. Han tar sitt hafsbad sans cérémonie
i stora bassängen, samlar gerna omkring sig på sina
promenader en massa näpna småttingar i nationalkostymer, 
sträcker ut sig i gräset, leker helt farbroderligt 
med dem, sjunger för dem, skämtar och skrattar. 
Och om aftnarna på soaréerna är han älskvärdheten 
sjelf mot damerna. Dansar gör han aldrig, men
han konverserar gerna, och hans konversation är
otvungen och spirituel. Kung Oscar är fruntimmerskarl, 
och han beundrar varmt skönheten. Får han 
fatt i ett par vackra ögon, händer det lätt att de der
ögonens lyckliga egarinna får sitta öfver en dans för
nöjet att prata med kungen. Och när han så ändtligen 
sliter sig lös från förtrollerskan, sker det alltid
med en vänlig nick, ett gladt leende. Också går det
ryktet, att när kung Oscar vill vara älskvärd, kan ingen
vara det som han.

— — —

»Men säsongen nalkas sitt slut. De sista
stjernraketerna sprida sitt gyllne skimmer öfver hafvet, de
sista champagnekorkarne smälla inne på Alphyddans
glasveranda. Man tar afsked ... afsked af härliga
seglatser, af gudomliga valser, tête-à-têter långt ute på
klipporna, lawntennispartier uppe på fästningen, af
stämningsfull flirtation och ett ögonblicks lidelsefull
kärlek — allt slocknar, när septembersolen sjunker
som en glödgad jättekula, och hafvet börjar brinna i
mareld.

»Mareld — det är badortslifvet, min fru. Det
ser präktigt ut, det skimrar, leker och flammar, men
det värmer inte. Det lyser för ögonen, men lemnar
hjertat kallt.

»Nej, ensamheten och hafvet — sök upp dem!
Det är lif ... det är att lefva.

— — —

»Jag har slutat, min fru. Jag hoppas ni stenograferat 
flitigt. Jag har berättat er, hvad som fallit
mig in om Marstrand. Jag har försökt att vara
intressant ... Men ni svarar inte. Min gud, skulle ...?
Jo, riktigt, hon har somnat! Hon sofver med den
blonda nacken stödd mot karmen. Det är då nedrigt ...
afskyvärdt! Jag tar min hatt och går. Nej, hon är
alldeles för vacker. Jag stannar. Jag skall vänta, tills
hon vaknar. Eller om jag vågade väcka henne ...
om jag vågade ...

*




De döde.
Oktober 1889—oktober 1890.
Af Emil Svensén.


Mindre rik än vanligt är i år liemannens skörd
bland dem, hvilkas namn under gångna tider
varit på allas läppar. Högt öfver dem alla reser sig
en man, som, huru ringa och obetydlig han var till
det yttre, dock en tid räknades bland dem, som höllo
Sveriges rike i sina händer.

Karl Ifvarsson (död den 27 december 1889,
71 år gammal), den forne ledaren af andra kammarens
majoritet och en tid dess vice talman, förblef dock
intill sin död den anspråkslöse, enkle danneman, som
han ifrån begynnelsen varit. Under en trettioårig
riksdagsmannabana, börjad 1859 i det gamla
bondeståndet och i andra kammaren fortsatt oafbrutet
intill 1889, höjde han sig i början endast långsamt till
det inflytande, som omsider skulle komma honom i
så hög grad till del. Hans lugna, betänksamma
skaplynne, som ville allvarligt pröfva innan det fattade
sitt beslut, och mest af allt fruktade att förhasta sig,
tillät honom icke att följa sina ståndsbröder i 1860-talets 
liberala bondestånd i den raska takt, hvarmed
de gingo framåt på reformernas bana. Det var först
inom 1867 års andra kammare, som han på allvar



framträdde som en ledande personlighet vid bildandet
af landtmannapartiet, som allt ifrån 1868 ända till
dess tullfrågan fick försteget framför alla andra intog
en så förherskande ställning inom vårt riksdagslif.
Att skildra hans lefnadslopp under de år, då han var
detta partis ledande ande och mest representative
man, det vore i sjelfva verket att skrifva Sveriges
riksdagshistoria under mer än halftannat årtionde.

En skildrare, som för öfrigt står ytterst fiendtlig
gent emot Karl Ifvarsson, har om honom träffande
yttrat, att han mera framstod såsom exponenten af
det, som rörde sig djupast inne hos hans
meningsvänner, än såsom en bärare af nya och stora
reformtankar. Dermed är ock hans ställning och arten
af hans politiska verksamhet fullkomligt riktigt
angifven. Hvad han framför allt sträfvade till att
förverkliga, det var önskemål, som i århundraden legat
den svenske bonden om hjertat, fast han ej förr än
under det nya riksdagsskicket förmått åt sitt rättskraf
gifva maktens ryggstöd. Att främja allmogens sociala
likställighet med öfriga klasser genom införande af
jemlikhet i beskattningen och aflyftande af de bördor,
som bonden ensam bar för det helas räkning, och
som han tyckte andra samhällsklasser voro lika
skyldiga att med honom dela, det var det mål, för hvars
vinnande Karl Ifvarsson i början af sin makttid
uppbjöd hela sin kraft.

Detta mål växte dock ut i mån som sysslandet
med offentliga värf vidgade synkretsen. Från
böndernas likställighet med andra medborgare var steget
ej långt till jemlikhet i skyldigheter mellan alla rikets
män, och härifrån fortgick han äfven till krafvet på
jemlikhet i rättigheter, i den mån som landtmannapartiet 
växte ut till ett verkligt folkparti. Karl Ifvarsson 
hör till de statsmän, hvilkas hela lif är en ständigt
fortgående utveckling till allt friare åsigter.

Men hela hans politiska lif blef dock en enda
fortgående kamp för dessa åsigter, en enda kamp för
de undertrycktes rätt. Såsom dess mål tänkte han
sig alltid »enighet i nationen», Sverige samladt till ett
enigt folk, enigt inåt utan några skiljande politiska
eller ekonomiska skrankor, och med enighet utåt
såsom den fastaste grunden för ett tryggadt försvar,
hvilande med lika tyngd på alla samhällets
medlemmar. Men genom det nya riksdagsskicket vardt den
politiska makten så fördelad, att i riksdagen sitta
till en tredjedel embets- och tjenstemän och till en
tredjedel allmogemän. Deras strider om makten,
stundom aflösta af vapenstillestånd med namn af
kompromisser, oundvikliga inom en representation, der två
jemnstarka makter stå emot hvarandra, hafva fylt vårt
riksdagslif under de senaste tjugu åren. Karl
Ifvarsson har under dessa strider genom sin framskjutna
ställning fått uppbära hårda hugg och varit utsatt för
många smädelser, hvilkas sår kanske kändes djupt nog,
om ock ytan städse förblef lugn. Utöfver det
vanliga talet om bondeegennytta och bristande
fosterlandskärlek hördes mot honom ofta utslungas det på
sin tid för slika syften så brukbara ordet
»försvarsnihilism». Men i mån som åren gingo skulle den lille
tyste halländingen tilltvinga sig aktning äfven af de
bittraste motståndare. Det stod till sist klart för alla,
att hans hela verksamhet leddes af de renaste
uppsåt, och om den fullständiga frihet från egennyttiga
biafsigter, hvarmed han utöfvat den ofantliga makt,
som tidtals låg i hans händer, vittnar hans fienders
tystnad eller uppriktiga erkännande mera vältaligt än
hans vänners loford.

Om hans enskilda lefnad är ej mycket att
förmäla. Det är en svensk bondes lif, ett lif i strängt,
mödosamt, pligttroget arbete från början till slut.
Steg för steg arbetade han sig upp från små vilkor
till oberoende och välstånd; steg för steg gick han
äfven framåt från de kommunala små bestyren till de
högsta medborgerliga förtroenden. Flärdlös och enkel
förblef han äfven i de dagar, då rikets store och
mäktige täflade om hans gunst. Under de sista åren
såg den gamle med sorg, huru nya krafter trädde
fram i det politiska lifvet, arbetande på att förstöra
och göra om intet det bästa han sträfvat för. Men då
omsider åren togo ut sin rätt och han nedlade sitt
uppdrag såsom riksdagsman, följdes han i lika hög
grad af alla partiers aktning. Och då han blott några
få veckor derefter fördes till grafven, hyllades han på
ett sätt, som väl ännu aldrig kommit en svensk
danneman till del. Och hans minne lefver, aktadt af
fiender, vördadt af vänner, som bevara det nästan
såsom en helgedom, då de gå att fullfölja den gamles
verk.

*

Bredvid den lille, store mannen på
Hallandsbänken är det ej mycket att säga om de öfriga 
bortgångne från den politiska verlden. Anders Teodor
Wallenius (död den 7 december 1889, 56 år 
gammal), ömsevis ledamot af båda kamrarne, var en
utprägladt frisinnad och praktiskt dugande man med
sjelfförvärfvade kunskaper, som han lade i dagen vid
byggandet af åtskilliga bland våra mera betydande
enskilda jernvägar. De båda elfsborgarne och
bänkkamraterna S. F. Norén och J. Smedberg (båda
aflidne kort efter riksdagens slut vid omkring 70 års
ålder) voro hedersmän af gamla stammen och fulltrogne
anhängare af det nya systemet.

*
Ett sorgligt slut fick Lars Arvid Forssman
(död den 21 januari, 48 år gammal), kansliråd och
ledamot af första kammaren. Hans kunskaper, energi
och begåfning voro alla öfver det vanliga måttet och
lofvade honom en lysande framtid, om hvars
beskaffenhet ryktet redan börjat utlåta sig, -- då förhållanden,
som han med eller utan sitt förvållande kommit in i,
men ej såg någon utväg att kunna reda sig utur,
bragte honom att med en pistolkula sjelf sätta punkt
för denna banas vidare fortgång.

*

Sitt rum inom den politiska verlden intog också
en gång, och med heder, professor Per Erik
Bergfalk (död den 31 januari, 92 år gammal). Men det
var mycket länge sedan, på en tid, som ej många af
det nu lefvande och verkande slägtet minnas, och då
kampen för framåtskridandet fördes under helt andra
vilkor och rörde sig om helt andra spörsmål än i
våra dagar. Efter representationsreformen var han
af flera landsting tillbjuden en plats inom första
kammaren i den nya riksförsamling, som han under många
års strider varit med om att förbereda. Men vid
hunna sextioåtta år fann han sig redan då för
gammal för en folkrepresentants ansvarsfulla och för den
pligttrogne mannen allt annat än lättfylda värf, och
nöjde sig med att under sin lefnads afton i stilla och
hälft förgäten tillbakadragenhet iakttaga det lif, som
utvecklade sig under de nya formerna. Denna
lefnadsafton blef lång, ja längre än de flestes. Forskarens
lif är mödosamt, men det är också fritt från de
stormar och skakningar, som kommit så mången
kraftigt spunnen lifstråd att i förtid brista. Gamle
Bergfalks arbete såsom lärare och skriftställare
bevaras af de redan åldrande i vördadt minne, ehuru 
hans literära verksamhet, såsom mera yttrande sig i
tidskrifter och på skilda håll strödda afhandlingar än
i större sammanförda originalverk, blef föga bemärkt
af en större allmänhet. Han hade hunnit blifva den
svenska vetenskapens Nestor, då han stilla och lugnt
som han lefvat slocknade hän i döden.

*

Inom vetenskapens verld märkes för öfrigt
Lundaprofessorn Albert Teodor Lysander (död den 25
april, 68 år gammal), den fint bildade klassiske
filologen och estetikern, som dock icke riktat vår
literatur med många alster af sin väl skurna penna.
Utanför den krets, der han lefde och verkade såsom
akademisk lärare, torde han vara mest känd genom sin
analys af Göthes Faust, hvilken de sakkunnige
tillmäta ett mycket framstående rum bland den rikhaltiga
Faustliteraturen. Ett annat slags rykte har han
förvärfvat genom sina eleganta, spetsiga, stundom en
smula giftiga kvickheter, som säkert ännu skola länge
lefva på många sydsvenska studentgenerationers läppar.

*

Många äro för visso de af ett äldre slägte, som
bevara i tacksamt minne Magnus Huss (död den
24 april, 83 år gammal) och hans vidtomfattande
verksamhet i läkarevetenskapens och den praktiska
menniskokärlekens tjenst. Äfven han hörde till dem, som
redan under sin lifstid voro på väg att glömmas bort,
sedan han dragit sig tillbaka till ålderdomens
välförtjenta hvila efter ett lifsdagsverke, mera fullt af mödor
och arbete, men också mera rikt på
välsignelsebringande frukter än de fleste samtida svenske
vetenskapsmäns. Då i våra dagar kampen mot rusdryckernas 
missbruk föres med en styrka, som allt mera närmar sig
till segervisshet, bör det ej förgätas, hurusom Huss
under den första stora nykterhetsrörelsen på
1850-talet lät hela tyngden af sitt stora vetenskapliga
anseende falla i den goda sakens vågskål, och ej nöjd
dermed, grep in med rastlös ifver och kraft i det
omedelbart praktiska nykterhetssträfvandet. Den
anspråkslöshet, att ej säga ödmjukhet, som man så ofta
och så gerna återfinner hos den verklige
vetenskapsmannen, fans hos honom i hög grad, och framträder
på ett synnerligen tilltalande sätt i de gripande
afskedsord, han kort före sin bortgång riktade till sina
medbröder inom svenska läkaresällskapet.

*

Det var i de sista åren af 1860-talet, som
folkhögskoletanken från Danmark banade sig väg öfver
Sundet och mäktigt grep några unga varma sinnen.
Den rörelse, som gamle Grundtvig med trollmakten
af sitt »levende Ord» och sin storslagna personlighet
kallat till lif i sitt fädernesland, slog icke rot hos vårt
folk, -- olyckligtvis, må vi väl säga, sedan det visat
sig, hvilka ädla frukter denna rörelse burit i sitt eget
hemland, och äfven i det norska broderlandet. Men
som sagdt, några unga sinnen kände sig fattade af en
djup beundran för den danska folkhögskolan; och
bland dem, som funno sig kallade att vårda dess
första späda skott i den svenska jorden var äfven
Per August Gödecke (död den 19 augusti, 50 år
gammal).

Hans ungdom föll i Upsala i »de nio
signaturernas» dagar -- det var den tidens »unga Sverige» --
och derifrån gick han ut att verka i folkhögskolans
tjenst. Först i Östergötland, sedan i Nerike egnade
han några af sina bästa år åt den sak han gjort till
sin, och bland de svenska folkhögskolemännen nämdes
snart hans namn såsom ett af de främsta. Väl tycker
kanske en och annan nu för tiden, att de tryckta
föredrag, som ännu delvis bevara minnet af hans
verksamhet i den svenska folkhögskolans tjenst, här
och der smaka något väl mycket af den docerande
Upsalaestetikern, och ej alltid voro så alldeles väl
afpassade för de raske Östgöta- och Nerikespojkarne,
som näppeligen ha sin starka sida i estetiken. Men
bredvid detta erbjöd dock hans verksamhet såsom
lärare så mycket verkligt god t, att han gjorde fullt
skäl för det stora rykte, som föregick honom, då det
förkunnades, att han skulle lemna folkhögskolans tjenst
och egna sig åt publicitetens.

Det var 1876, som han tog detta steg i och
med sitt inträde såsom hufvudredaktör för
Aftonbladet. Det var på den tiden, som kampen om
grundskatte- och försvarsfrågan brann som hetast
mellan »intelligenser» och landtmannapartister, och
Gödecke kastade sig genast med sin energiska naturs
hela ifver in i striden. Föregången af sitt stora rykte
och det anseende såsom bondevän han medförde
från folkhögskolan, trodde han sig uppenbarligen
kallad att leda landtmannapolitiken in i nya banor.
Huru han fullföljde denna sin afsigt är här ej stället
att skildra. Nog af, att de svenska riksdagsbönderna
hade sitt hufvud för sig och gingo sin egen väg
såsom tillförne. Bittert sviken i sitt hopp att få spela
en stor rol, drog sig Gödecke efter några år mer eller
mindre frivilligt tillbaka från den politiska banan, der
han skördat så få lagrar, och vände åter till sin första
kärlek, som han aldrig borde hafva öfvergifvit. Nu
blef det dock ej åt folkhögskolan, utan åt
skollärareseminariet i Vexjö, som han egnade sina återstående
år. Det var dock en verksamhet, beslägtad med den
första; seminariet är äfven det en folkhögskola, och 
en af de vigtigaste. Der hade han återfunnit sitt rätta
verkningsfält, och der fann han sig i lugn och ro, till
dess underrättelse kom om hans för den svenska
folkupplysningens sak allt för tidiga frånfälle.

*

Från signaturernas period var äfven Kristofer
Eichhorn (död den 3 december 1889, 52 år
gammal). Hans literära verksamhet bestod
hufvudsakligen i kritiska uppsatser i tidningar och tidskrifter,
men den senare delen af sitt lif egnade han i det
mesta åt biblioteksgöromål, och han har derunder
lyckats draga åtskilliga glömda literära skatter fram i
dagen.

Som samlare -- företrädesvis af alster tillhörande
svensk litteratur, konst och konstindustri -- intog
Eichhorn en framstående plats bland våra samtida,
-- hans biografiska anteckningar i svensk
konsthistoria utgöra en skatt af oskattbart värde.

*

En samlarenatur var äfven Arvid Wolfgang
Ahnfelt (död den 17 februari, 45 år gammal). Snart
sagdt oräkneliga äro alstren af hans samlarenit och
forskareflit; dock sades ej utan skäl, att den hast
hvarmed han arbetade ej sällan kom att menligt
inverka på dessa alsters gedigenhet. Må hända var
denna brådska ej alltid frivillig, utan betingad af de
omständigheter, hvarunder den måste arbeta, som
hade att med pennan försörja sig och de sina.
Tidskriften »Ur Dagens Krönika», som af honom utgafs,
var under de första åren en samlingsplats för de
literära och politiska nutidsrörelsernas målsmän, men
lemnade äfvenledes på senare tiden rum för rätt 
graverande anmärkningar, som dock må hända finna sin
fyllestgörande förklaring ur samma grund som nyss
nämdes. Den högvisa literära kritiken, som vet
besked om så mycket, har dock blott allt för sällan
något att förmäla om den jernhårda lönelagens
inverkan på den literära produktionen. Kanske var
det under trycket af denna lags verkningar, som den
till det yttre så kraftige mannens styrka bräcktes midt
i hans bästa dagar.

*

En hedersman som få, med många vänner och
inga fiender, var Per Emanuel Bergstrand (död
den 2 april, 55 år gammal). Ett äkta
Stockholmsbarn som han var, gjorde sig hans lätta och angenäma
penna mest och bäst känd genom de skildringar ur
hufvudstadslifvet, som han under märkena Bias,
Kapten Gulliver m. fl. strödde omkring sig. Särskildt i
yngre åren försökte han sig såsom fosterländsk diktare
och författare af berättelser från forntiden, stundom
med ämnen hemtade ända från bronsåldern, -- hvilkas
friska, hurtiga ton väl var egnad att försona läsaren
med deras lätt i ögonen fallande brister i andra
hänseenden.

*

Frans Hodell (död den 25 maj, 50 år gammal),
har lemnat sitt bästa minne efter sig i de glada
folklustspel, som bära hans namn. Sitt bästa minne, sade
vi, men ej ett varaktigt minne, ty flertalet af dessa
lustspel voro literära dagsländor, som till det mesta
lefde en vinter eller två, och som ej gjorde anspråk
på något längre lif. Men under sin korta tillvaro
afspeglade de ofta på ett ypperligt sätt de skiftande 
stämningarna för dagen; och i kupletten var Hodell
en mästare som få. Det fans tillfällen, då hans figurer,
-- af hvilka han sjelf med förkärlek och skicklighet
från scenen återgaf den till en folktyp vordne 
Lundström, -- sjöngo ut hvad hundrade tusental i den
stunden kände och tänkte. Om Hodells verksamhet,
såsom utgifvare af en skämttidning torde deremot
kunna sägas, att det var före hans tid, som denna,
tidning såg sina bästa dagar.

*

Af bildande konstnärer ha vi att bland de under
året hädangångne anteckna Per Johan Södermark,
den mycket anlitade porträttmålaren (död den 26
november 1889, 67 år), den raslöst verksamme
arkitekten, dekoratören och mönsterritaren Magnus Isæus,
som i det nya Stockholm uppfört mer än en
nybyggnad, deri han visat både fyndighet, stilkänsla och
smak (död den 24 maj, 49 år gammal), den gamle
landskapsmålaren Gustaf Vilhelm Palm (död den
20 september, 80 år), samt historie- och
porträttmålaren Edvard Perséus (död den 7 oktober, 49.
år gammal).

*

Huru jublade icke hela Sverige den dag, då för
tjugutre år sedan det budskapet flög omkring land
och rike, att våra Upsalasångare tagit högsta priset i
den stora sångartäflan der ute i verldsstaden vid
Seinens strand! Och huru bars ej i triumf kring
landet namnet på de unga hvitmössornas anförare, han
som förde dem till seger i den ärofulla täflingsstriden,
-- Oskar Adalrik Arpi (död den 26 september, 66
år gammal). Hvad gjorde det sedan, att segern
kanske ej var så stor, täflan ej så lysande, som man
i hänförelsens första stunder tänkt sig -- de unga

hade fått med sig ett minne för lifvet att fröjdas åt
och det var nog. Nu äro de män i staten, de forne
pojkarne. Men väl kändes det underligt varmt kring
månget hjerta, hårdnadt i lifvets strider, väl steg det
en ovan fuktig vätska upp i månget öga, som länge
sedan lärt att blicka kallt omkring sig, den dag då
det spordes, att den bistre herren med taktpinnen för
alltid lagt sina ögon samman. -- Såsom skolman var
Oskar Arpis namn äfven aktad t och äradt; -- men
det är i sångens verld hans minne lefver.

*

Det land, der Polhems och John Ericssons vagga
stått, har aldrig lidit brist på genialiska uppfinnare.
Karl August Johansson (död den 27 juni, 35 år
gammal), blef ej ett långt lif beskärdt; men hans
uppfinning af »extraktorn» hade redan i unga år
beredt honom verldsrykte. Såsom arbetare vid en
mekanisk verkstad hade han ej kunnat förskaffa sig
andra kunskaper, än dem ett träget sjelfstudium under
knappt tillmätta fristunder kunde lemna. Men snillet,
då det är paradt med en kraftig vilja, bryter sig
alltid väg, i hvilka förhållanden det än lefver. För den
unge mekanikern tycktes emellertid de värsta hindren
vara öfvervunna och svårigheternas tid förbi, -- då
döden plötsligt gjorde slut på en bana, ännu knappt
mer än börjad, men der han, menskligt att döma,
ännu länge kunnat vinna ära åt sig sjelf och gagn åt
sitt land.

*

Kalle Scharp »skall han så helt förgätas, --
nej!» Minnestecknaren, och väl många med honom,
hade så ofta hört det namnet i förening med en mer
eller mindre saftig historia, att han till sist trodde,
att dess bärare var en mytisk personlighet och,
liksom de flesta sådana, aldrig funnits till. Så stod det
kända namnet åter en dag i bladen, men den gången
var det icke i någon skämtesaga. Det var en större
skämtare, vår gamle vän med lien, som kommit och
gjort slut på skådespelet; och det är sagdt, att han
den gången kom som en befriare. Huru den
bortgångne har fylt sin roll, eller hvad hans borgerliga
gerning var i lifvet, det hör ej, hit. Men nog fick
han i rikt mått erfara, hurusom det stundom händer,

»att glädjen bristerFör de så kallade humorister».


Hans skämt var oftast mustigt, ej sällan cyniskt.
Men bland en centner grofhet hade han dock ett uns
kvickhet att bjuda på, när han bara ville. Och då
förstod han att träffa den pösande drygheten, den fåfängt
sig kråmande dumheten, det sippa pryderiet, träffa
dem med sina mest svidande snärtar och på deras
sårbaraste och mest ömtåliga ställen. Narren och
skalden vardt det ju gifvet att säga sanningen här i
verlden, och om sanningens väg är törnströdd för
skalden, så vandrar väl ej heller narren på rosor
fram genom lifvet.

