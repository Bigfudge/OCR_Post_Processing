SVENSKA EXPEDITIONEN

TILL

SPETSBERGEN

ÅR 1861

UNDER LEDNING
AF

OTTO TORELL.

UR DELTAGARNES ANTECKNINGAR OCH ANDRA
HANDLINGAR SKILDRAD

AF


K. CHYDENIUS.

MED KARTA, TAFLOR OCH TRÄSNITT.

STOCKHOLM,  1865.

P. A. NORSTEDT & SÖNER,

KONGL. BOKTRYCKARE.

HANS KONGL. HÖGHET

HERTIGEN AF ÖSTERGÖTLAND

OSCAR  FREDRIK

SVERIGES OCH NORGES ARFFURSTE

TILLEGNAS DESSA BLAD
MED DJUPASTE TACKSAMHET

AF

DEN VETENSKAPLIGA EXPEDITIONENS
SAMTLIGA MEDLEMMAR.


Den skildring af den svenska expeditionen till
Spetsbergen, år 1861, som härmed lägges under allmänhetens
ögon, är hemtad dels ur den af företagets ledare
Adjunkten Otto Torell till Kongl. Maj:t afgifna underdåniga
berättelse, dels ur anteckningar och i K.
Vetenskaps-Akademiens skrifter tryckta afhandlingar, författade af
expeditionens medlemmar, samt ur dagböcker förda af
Professor A. E. Nordenskiöld under båtresor i
Nordostlandets och Heenloopen Strats föga bekanta trakter; af
Professor Blomstrand under färder och geologiska
forskningar vid landets norra och vestra kuster; af Doktor
Goës, Doktor Malmgren och Doktor Smitt, med
särskildt afseende på den högnordiska faunan och floran;
af Löjtnant Lilliehöök och Kapten Kuylenstjerna,
såsom fartygens befälhafvare. Professor Blomstrand och
Herr v. Yhlen hafva ur sina rika förråd af teckningar
meddelat taflorna, och för kartan har arbetet att tacka
Professor Nordenskiöld och Adjunkt Dunér, af hvilkas
stora karta hon är en förminskad kopia.

Att detta arbete, efter ett längre dröjsmål, först nu
kan utgifvas, har sin orsak i dess författares Magister
Karl Chydenii sjukdom och förtidiga bortgång.
Handskriften var vid hans död förd till resans slut, men en
icke ringa tid gick förlorad, innan någon bland
deltagarne, hvilka hvar för sig hade andra värf, kunde egna
en del af sin tid åt bestyret att ordna de olika delarne,
fylla de luckor, som lemnats, och bereda arbetets gång
genom pressen.

*




FÖRSTA KAPITLET.

Afresan från Tromsö till Carlsö. — Ankring derstädes.— Expeditionens
uppkomst, utveckling, plan och utrustning, deltagarnes vilkor och
arbetets fördelning. — Resan från Norge till Beeren Island.

Sällan har väl stunden för en afresa blifvit med sådan
otålighet afbidad som af den svenska
Spetsbergs-expeditionens medlemmar, hvilka den 15 April 1861 voro
mangrant samlade i den största och förnämsta af norra
Finmarkens städer. Den gästfrihet och den välvilja, vi
i så rikt mått fingo njuta, bidrogo väl att på ett
angenämt sätt påskynda tidens gång; men likväl
föresväfvade oss ständigt tanken på den dyrbara tid, som gick
förlorad, och föreställningen, att verksamhet uppe i ännu
nordligare trakter kanske redan länge varit möjlig. Men
hvilka hinder för en tidigare afresa än i öfrigt funnos,
var det likväl ett, som bragte alla de andra att träda i
bakgrunden, och detta uppställdes på det mest
afgörande sätt af naturen sjelf. Vinden ute på hafvet var
nemligen nordlig och nordostlig, dertill våldsam och
ofta beledsagad af dimmor och snöfall. Skulle vi ock
lyckligen hafva kommit ut ur den vidlyftiga och blott
af smala sund genomskurna skärgården utanför Tromsö,
hade likväl intet varit vunnet, ty de norska, för farten                                                                                   
på Spetsbergen byggda fartygen, till hvilka våra tvenne
farkoster äfven hörde, äro öfverhufvud taget inga goda
seglare, och en kryssning skulle, om det våldsamma
vädret ens tillåtit en sådan, hafva fört oss ganska litet
fram mot norden. I veckotal hade äfven denna
nordliga vind hållit flera andra fartyg, hvilka voro utrustade
för fångst i de spetsbergska farvattnen, qvar i Kvalsund,
hvarigenom den vestliga segelleden ifrån Tromsö går,
utan att de vågat lätta ankar och försöka sin lycka på
hafvet.

Ehuru vinden fortfarande var motig, slog dock
ändtligen afresans timme, efter tre veckors väntan, den 7
Maj. Kapten Lysholm, chef på ett af norska statens
ångfartyg, gick välvilligt våra önskningar till mötes och
erbjöd sig att bogsera våra fartyg till den yttre
skärgården. Som ångfartyget Aegir underhöll
kommunikationen utmed den långa kuststräckan mellan Trondhjem
och Hammerfest och nu befann sig på väg norrut, kunde
våra fartyg, utan att ångbåtens kurs derföre behöfde
förändras, blifva bogserade genom skärgården ett
betydligt stycke emot norden till någon tjenlig ankarplats,
derifrån det blefve lätt att vid gynnsammare väder sticka
ut i sjön. Öfver de i Kvalsund liggande spetsbergsfararne
vunno vi derigenom äfven den fördel, att vi både
befunno oss nordligare och hade lättare att komma till
sjös, och sålunda kunde räkna på att tidigare nå vårt
mål eller, rättare sagdt, så tidigt som det för någon
detta år var möjligt komma till fältet för vår blifvande
verksamhet.

Våra uti Tromsö förhyrda och utrustade fartyg,
skonaren Aeolus och slupen Magdalena, togos således,
enligt öfverenskommelsen, den 7 Maj kl. 12 på dagen i
släptåg af norska kronoångfartyget Aegir. Magdalena
var redan förut med kablar fästad vid Aegir; men
Aeolus, som låg för varpankare ett stycke ut i hamnen
närmare segelleden, sände först vid förbifarten till ångaren
sin kabel. Den första kabeln sprang nästan
ögonblickligen, men ersattes genast med en annan från Aegir,
och sedan vi under det uppehåll af några minuter, som
härvid uppstod, ännu en gång sagt farväl åt det vänliga
Tromsö, på hvars kajer mycket folk var samladt för att
betrakta vår afresa, fördes vi genom ångans kraft hastigt
framåt, ut genom Tromsö sund.

Tromsö stad, som nu snart försvann ur sigte (vid
69° 39' 12" nordh latitud och 18° 57' 40" ostl. longitudRäknadt från Greenwich, likasom alltid när en orts geografiska läge
hädanefter anföres.,
byggd på östra sidan af ön af samma namn, har ett
särdeles intagande läge och vackra omgifningar, ibland
hvilka den höga på andra sidan Tromsö sund sig
resande Tromsdalstinden genom sin imponerande gestalt
och ansenliga höjd (mellan 4 och 5000 fot) drager
uppmärksamheten främst på sig. Staden, som under de
senaste decennierna skall hafva gått mycket framåt, är
säte för en amtman, sänder sedan 1842 en representant
till stortinget och gör derföre äfven anspråk på att vara
Finmarkens hufvudstad. Den drifver äfven en icke
obetydlig handel samt är numera en af de få orter,
hvarifrån fartyg utrustas i och för jagt och fångst på eller
i närheten af den spetsbergska ögruppen. De tre öfriga
städerna i amtet, Hammerfest, Vardö och Vadsö, ligga
väl litet nordligare än denna, men Tromsö utgör likvisst
en af de nordligaste punkter på jordklotet, dit
civilisationen spridt sitt ljus. Under alla förhållanden således                                                 
en ort af intresse, måste den blifva det än mer för
deltagarne i denna expedition, såsom sista utgångspunkten
för resan till nordens obefolkade nejder.

Färden gick först genom Tromsö sund och vidare
genom sydliga delen af Grötsund och det långa och
smala Langesund. Dagen var vacker och klar, vinden
nordlig men svag, och å ömse sidor visade sig
stränderna med de vackra utsigter, som den norska kusten
öfverallt har att bjuda på, i hela sin vördnadsbjudande
storhet. Ännu var landet höljdt af snö, och endast här
och der visade sig bara fläckar, om man undantager de
i hafvet tvärt nedstupande bergsbranterna, hvilka
naturligtvis ständigt äro befriade från snö. Ögat dröjde
beundrande vid den skarpa kontrasten mellan de stupande
bergen, snöns mjuka former och den nästan spegellugna
vattenytan, som åt det hela gifver en så egendomlig
och allvarlig prägel.

Om aftonen klockan 7 ankommo vi till Carlsö,
hvarest ångbåten brukade lägga till för några ögonblick,
och der fartygens bogsering skulle upphöra. Trossarne
kastades loss, och efter några manövrer fälldes
ankar, från Aeolus på 8 famnars vatten närmare Carlsö, från
Magdalena på 12 famnars vatten längre ut i sundet
mellan Carlsö och Reenö, nästan rakt söder om kyrkan
på den förra ön. Vinden, som tilltagit i styrka och gått
öfver till N.O., äfvensom lotsens förklaring, att en
segling genom det återstående bandet af skärgården under
dessa förhållanden vore omöjlig, tvungo oss nemligen att
tygla vår otålighet och qvardröja här någon tid. Detta
ofrivilliga dröjsmål kunna vi begagna till en öfverblick
af expeditionens organisation i allmänhet samt en kort,
på föreliggande handlingar hufvudsakligen grundad 
framställning af dess uppkomst och utveckling. Innan vi gå
längre, torde det också vara skäl att göra en åtminstone
ytlig bekantskap med de män, hvilkas verksamhet och
äfventyr vi framdeles skola skildra.

Med hvilken liflighet forskningsbegäret under de
senare seklerna stadigt varit riktadt mot de obekanta
trakterna längst i norr, med hvilken ihärdighet vigtiga
intressen länge hade fästat tanken vid den amerikanska
norden, är för alla väl bekant. Det var England,
Amerika och Frankrike, som tid efter annan utrustade och
afsände en följd af resor »mot Nordpolen», och Danmark,
som småningom från sin koloni Grönland hemtade rika
skatter af iakttagelser och kunskaper. Emellertid gjorde
sig en vetenskaplig upptäckt småningom gällande, genom
hvilken den högsta nordens naturförhållanden för
Skandinavien fingo en särskild betydelse, jag menar upptäckten
af istiden, den geologiska period, då en stor del af den
norra hemisferen var i det tillstånd, hvari Grönland
ännu är, betäckt med en ofantlig inlandsis, och
derefter genomgick skiften af höjning och sänkning och
betydande klimatiska förändringar, tilldess nuvarande
förhållanden inträdde. Det var skotten Playfair,
norrmannen Esmarck, schweitzarne Venetz och Charpentier,
som först insågo detta nu så vigtiga factum inom
geologien, som af många senare naturforskares arbeten
blifvit så väl utredt. Otto Torell beslöt att egna sig åt
ett omfattande studium af alla häri ingående
förhållanden, att för Sveriges museer i rikaste mått samla
materialier för forskningar af detta slag, och att till en
början genom resor sjelf göra sig bekant med den
högnordiska naturen. Den första färden, 1857, gällde Island,
dit Torell åtföljdes af magister Olsson Gadde. Under
tre månaders tid genomkorsade han denna ö, iakttog
på mödosamma, farliga vandringar glacierernas fenomen
och gjorde vid kusterna stora insamlingar af hafsdjur.
År 1858 var han redan i Maj, tillsammans med
professor Nordenskiöld, i Hammerfest för att afgå till
Spetsbergen. Under två och en half månader besöktes på
den vestra sidan af landet Hornsund, Bellsund, Isfjord,
Amsterdam Eiland, Cloven Cliff (79° 51' N. br.), der
rika iakttagelser och samlingar gjordes i zoologi,
botanik, geologi. Följande året, i slutet af Maj 1859, var
Torell åter på ett den Kongl. Grönländska Handelns i
Köpenhamn fartyg, med kapten Ammondsen, under väg
till Nord-Grönland, der Egedes Minde uppnåddes den
10 Juli, och derefter Godhavn, Omenak och
Upernavik, den nordligaste kolonien, besöktes. I följd af H.
Exc. Utrikes-statsministerns förord med stor välvilja
understödd af dervarande danska auktoriteter, särdeles
dåvarande inspektören hr Olrik, kunde Torell äfven
der vinna högst tillfredsställande resultater. Han
lyckades att bestiga Grönlands inlandsis, hvilken såsom en
enda ofantlig glacier betäcker dess land, och anställde
vid kusten omfattande draggningar ända till 280
famnars djup. Från alla dessa färder hemkom Torell med
rika samlingar och observationer, med ökad erfarenhet i
konsten att beresa dessa aflägsna trakter.

Ett så vackert nit, en så uppoffrande hänförelse för
fäderneslandets vetenskapliga ära kunde ej annat än
väcka allmänt intresse. Riksens Ständer beviljade ett
anslag af 8000 R:dr för befrämjande af den
vetenskapliga expedition till Ishafvet, som Torell med biträde af
andra naturforskare ämnade företaga; men
Statsutskottet, som under sakens behandling fått kännedom om
den utvidgade planen, tillade, att det begärda
statsbidraget icke kunde betäcka alla med en sådan resa
förenade utgifter. Emellertid var härigenom till en
början handen räckt åt företaget. Det antogs kunna
utföras under samma års sommarmånader; men en dyrbar
tid hade redan gått förlorad och det var oundvikligt
att hänvisa det till följande året. Emellertid skyndade
Torell att förbereda det. Han begaf sig först till
Köpenhamn och London. Den i alla Ishafvets faror
pröfvade danske polarfararen Carl Petersen, hvars namn är
välbekant för hvar och en som läst något om Pennys,
Kanes, Hayes' och Mac Clintocks djerfva färder,
förklarade sig villig att deltaga och biträda vid utrustningen.
Kapten Ammondsen åtog sig att från Grönland anskaffa
draghundar m. m. I London, der Torell hade att glädja
sig af vår ministers, grefve Platens, nitiska medverkan,
såg han sitt företag omfattadt med lifligt intresse af de
berömda nordpolsfararne sir Leopold M'Clintock och
kapten Sherard Osborne samt af geografiska sällskapets
president, sir Roderic Murchison.

Under senare delen af sommaren 1860 besökte
Torell Norge, der han sysselsatte sig med iakttagelser
öfver glacierer och dermed sammanhängande ämnen,
tilldess tid blef att i Tromsö och Hammerfest möta de
hemkomna Spetsbergsfararne, för att af dem inhemta
upplysningar och vidtaga förberedande åtgärder.

Torell vände sig nu till K. Vetenskaps-Akademien
med en redogörelse för de åtgärder han sålunda
vidtagit och en förnyad framställning om en i åtskilliga
delar förändrad plan för företaget. Denna plan afsåg
två särskilda ändamål: dels en naturvetenskaplig,
omfattande undersökning af Spetsbergen och dess kuster, dels
en geografisk exkursion än längre i norr och nordost.
»Det är af vigt», yttrade Torell i sin skrifvelse, »att
dessa två delar af det hela så ordnas, att, om äfven den
senare, som är af mera vansklig beskaffenhet, skulle
hafva mindre framgång än jag tror mig kunna hoppas,
expeditionen likväl genom den förra skall få ett
tillfredsställande resultat.» »Denna tanke», heter det i det
utlåtande tvenne af Akademiens ledamöter, Hrr Selander
och S. Lovén, afgåfvo, »är så riktig och af en sådan
betydelse, att den bör läggas till grund för hela
företagets ordnande. Att den norrut riktade exkursionen
skall gifva nya upplysningar om den högsta nordens
geografi är anledning att hoppas, men det kan med
visshet väntas, att en väl organiserad undersökning af
sjelfva Spetsbergen skall gifva särdeles vigtiga data och
materialier, som för lång tid skola blifva fruktbringande
för ej blott den högre nordens, men äfven Skandinaviens
naturalhistoria. Åtgärderna för dessa expeditionens
tvenne mål, af hvilka det ena har visshet för sig, det
andra sannolikhet, böra derföre så ordnas, att det förra,
väl vunnet, ersätter hvad som möjligen måste finnas
ouppfyldt i det senare.»

I öfverensstämmelse härmed skulle hufvuddragen af
expeditionen blifva följande: Så tidigt som möjligt borde
expeditionen framtränga till Spetsbergens nordligaste
kust och söka att derifrån uppnå den fasta isen. Der
afgår exkursionspartiet, bestående af Torell, Nordenskiöld,
Petersen och utvalda män, hvilka med ett antal hundar,
två båtar på kälkar, slädar o. s. v., framgå i nordlig
eller nordostlig riktning, uppmärksamma på alla de
förhållanden, som kunna leda till en noggrannare
kännedom om polartrakt-isens beskaffenhet, äfvensom luftens
och  vattnets, om det är synligt, antalet och slagen af
djur som ses, om land upptäckes, dess läge och höjd,
bergarter, vegetation o. s. v. — allt som kunde leda till
lösning af den för närvarande brännande frågan inom
geografien, om vid polen det är ett öppet haf eller ej.

Under tiden borde expeditionens öfriga medlemmar
på sjelfva Spetsbergen utföra naturvetenskapliga
undersökningar och insamlingar af alla slag.

»Byggnaden af Spetsbergens fastland och öar», yttra
K. Vetenskaps-Akademiens kommitterade, »är ännu endast
ofullkomligt känd, till och med hvad kustens
configuration beträffar, och skall lemna rikt fält till rättelser.
Sålunda aftecknas Isfjorden på kartorna med hälften af
Bellsunds längd, då den likväl tros vara dubbelt så lång
och utgöra en ej mindre än 10 mil djup inskärning.
Wide Jans Water eller Storfjorden, på kartorna hittills
tecknad såsom en vik, är ett sund, hvars stränder lemna
tillfälle att framtränga i landets inre. Um landets
geologiska byggnad eger man följande kännedom, hvilken
vi här meddela hufvudsakligen enligt Nordenskiölds
iakttagelser:»

»I norr och sannolikt till norra stranden af Kingsbay,
granit. Derefter vidtaga vid södra stranden af Kingsbay,
vid English bay, Isfjord, Bellsund, sedimentära lager af
olika beskaffenhet, tillhörande antingen kolformationen
eller den permiska, i stor utveckling; en secundär
formation, efter all sannolikhet Jura, samt en ganska mäktig
tertiär bildning, med aftryck af fanerogama vexters blad.
Denna lagerföljd är tillräckligt omvexlande och rik, för
att i hög grad ådraga sig vår uppmärksamhet och väcka
en liflig önskan att se de särskilda bildningarnas
inbördes begränsning och mäktighet närmare utredda. Hvad
vigt ett uppmärksamt studium af nyare geologiska
företeelser, glacierernas fenomener, märkena af deras fordna
sannolikt större utbredning, flyttblockens spridning och
beskaffenhet, tecknen till landets höjning eller sänkning,
drifvedens beskaffenhet och härkomst — hvad betydenhet
allt detta måste hafva — derpå böra vi ej här närmare
inlåta oss. Glacialtiden, den geologiska period, då
ismassor betäckte vida sträckor af jordens yta, ett af de
mest betydande skiften i naturens hela historia,
framträder med allt bestämdare drag, i samma mån som vi
blifva förtrogna med de trakter, som ännu i dag äro
skådeplatsen för samma fenomen».

»Zoologien kan vänta sig vigtiga idrag. Genom                                                           
Torells rastlösa bemödanden äro hos oss samlade
betydande skatter af den högsta nordens hafsdjur; genom
den nu förestående resan kunna de blifva materialier af
framstående rikedom. För detta ändamål böra
draggningar ihärdigt utföras på så många punkter som möjligt,
från grundaste ställen till de djupaste som kunna
uppnås, såväl nära land som, om möjligt, i öppna hafvet.
Hvad betydelse en väl utarbetad högnordisk hafsfauna
har för kännedomen om vårt eget land, derom
påminnas vi af talrika skrifter, bland andra af adjunkten
Torells eget värdefulla arbete, hvars inledning behandlar
dessa förhållanden. Ett område så stort och så beläget
som det nordpolära, med en djurverld, så märkvärdigt
analog med den antarktiska, men så fullkomligt
skiljaktig från de andra mellanliggande, är af den mest
framstående vigt vid forskningarne öfver lagarne för
organismernas geografiska utbredning».

»Inom vextverlden torde, hvad fanerogamerna
beträffar, endast ett ringa antal arter vara att finna utöfver
dem man redan känner från Spetsbergen, men så är det
deremot icke med de lägre vexterna. En vidsträcktare
forskning, hufvudsakligen riktad åt dessa håll, skall ej
fela att gifva goda skördar».

»För fysiken skola magnetiska iakttagelser,
meteorologiska observationer, iakttagelser öfver hafvets strömmar
och temperatur i olika djup, öfver ebb och flod,
måhända öfver vissa ljusets fenomener, blifva rika ämnen,
och för astronomien torde åtminstone förberedande
åtgärder kunna vidtagas för framtida vigtiga arbeten.
Adjunkten Torell hänvisar nemligen till Sabines förslag om
en gradmätning vid Spetsbergens kust».

»En gradmätning på Spetsbergen, och således snart
sagdt i polens omedelbara grannskap har, utan
gensägelse, på ett exakt bestämmande af jordens sanna figur
det mest afgörande inflytande. Förslag derom
framställdes ock för mer än 30 år sedan af d. v. kapten
SabineSe Sabine's bref af den 8 Februari 1826 till Davies Gilbert, i
Beechey, Voyage of discovery towards the north pole, London
1843, p. 344., hvilken, såväl på grund af den lokalkännedom
han på stället inhemtat, som ock till följd af från andra
erhållna underrättelser, ansåg detsamma verkställbart.
Sjelf erbjöd han sig att utföra mätningen, hvarifrån han
dock förhindrades af andra vetenskapliga uppdrag, som
lemnades honom. Enligt Sabines förslag skulle
mätningen, utgående från Hope Island, belägen söder om de
egentliga Spetsbergen, sträcka sig till Seven Islands och
således omfatta en meridianbåge af nära 4½ grader. Norr
om Hope Island inskjuter en fjord, Jans Water eller
Storfjorden, på hvars båda sidor triangelpunkterna borde
utväljas, hvarigenom kommunikationen mellan de särskilda
stationerna blefve betydligt underlättad, hvilket vore af
särdeles vigt. Men huruvida det kan vara möjligt att
här finna lämpliga triangelpunkter, är dock osäkert;
endast en närmare undersökning på stället kan derom
lemna upplysning. Det synes derföre lämpligt att efterse,
icke endast huruvida passande triangelpunkter kunna
finnas, utan äfven om en baslinie kan på tjenligt ställe
uppmätas och med hufvudtrianglarne konnekteras, samt
för öfrigt i allmänhet fästa uppmärksamheten på de
omständigheter, som på utförbarheten kunna hafva
inflytande. Ett sådant uppdrag torde likväl för en enda
person blifva väl drygt».

»Vi hafva i korthet antydt, hvilket vidsträckt fält
för betydelsefulla forskningar här ligger öppet, äfven om
den geografiska exkursionen icke tages i beräkning. Det
är arbetena på detta fält, som böra skänka expeditionen
ett fullt tillfredsställande resultat. Men detta kan icke
ske, om den har blott ett enda fartyg, hvilket blifver
bundet i den trakt, der det skall invänta den
geografiska afdelningens återkomst.»

»Det är af dessa skäl, som vi fästa Kongl.
Akademiens synnerliga uppmärksamhet vid det af adjunkten
Torell framställda förslaget om två fartyg. På detta sätt
blir allting gynnsammare. Det ena fartyget är
hufvudsakligen afsedt för den geografiska expeditionen och för
de undersökningar, som kunna göras i omgifningen af
den hamn, der det inväntar dennas återkomst. Det
andra beseglar kusten så fullständigt som möjligt, för
dess vetenskapliga granskning. Denna fördelning på två
fartyg är också numera, efter den utveckling företaget
fått, nästan alldeles oundviklig».

»Det gäller nemligen att från Finmarken till
Spetsbergen öfverföra en ej obetydlig personal och materiel,
hvartill hör ett tillräckligt antal båtar, expeditionens
egentliga rörelsemedel. Om båt någongång saknas, kan
något vigtigt förfelas, till och med någon olycka inträffa.
Ensamt behofvet af båtar, nemligen: två isbåtar för
geografiska exkursioner, — dessa dyrbara farkoster, byggda i
England af amerikansk alm och kopprade, och som för
närvarande äro upplagda i Molde, måste naturligtvis
föras med särskild omsorg; — två draggningsbåtar för
zoologiska och botaniska arbeten; två eller tre mindre
till fysikerns, astronomens och geologens disposition,
taga ett utrymme i anspråk, som ej kan erbjudas af
ett enda fartyg, såvida icke detta fartyg skall tagas af
större dimensioner än eljest lämpligt är».

»Af dessa skäl, nemligen att med tvenne fartyg
expeditionens resultater utan tvifvel blifva mycket
betydligare, att personal och materiel ej kunna föras på ett
enda, samt att expeditionen derigenom vida mera
betryggas mot de faror, som kunna förväntas i de trakter
den skall besöka, föranledas vi att tillstyrka adjunkten
Torells förslag, att expeditionen ordnas att ske med
tvenne fartyg.»

Vetenskaps-Akademien beslöt med anledning häraf
att hos Kongl. Maj:t i underdånighet framställa vigten af
expeditionens ordnande på detta vis, och på hennes
förord täcktes Kongl. Maj:t till densammas utförande anvisa
ytterligare 12,000 R:dr. Tillika behagade H. K. H. Prins
Oscar befrämja företaget med den frikostiga gåfvan af
4,000 R:dr. Äfven bland enskilda fann det välvilliga
befordrare, och dess ekonomiska bestånd var nu så
betryggadt, att det blef möjligt att ordna en större vetenskaplig
resa än som förut blifvit utförd från Sverige.
Utredningen för de zoologiska samlingarna hölls af det
naturhistoriska Riksmuseum tillhanda. Den var ordnad med ledning
af en länge pröfvad erfarenhet. Den vetenskapliga
materielen för fysiska och astronomiska iakttagelser lemnades
af Vetenskaps-Akademien, af Universiteterna i Lund och
Helsingfors samt af enskilda företagets gynnare. Det
var slutligen ett vilkor, till hvilket alla deltagarne
förbundit sig: att sjelfva bekosta sin resa till Tromsö och
tillbaka samt lefnadskostnaden ombord under resan,
uppassningen och akterkajutans förändrade inredning. Det
antogs, att dessa utgifter skulle uppgå till omkr. 1000
R:dr, men det visade sig sedermera, att de ej obetydligt
öfverstego detta belopp. Man antog visserligen, att under
en resa sådan som denna fångst af hvalross, sälar m. m.
skulle kunna inbringa ej obetydligt till expeditionens
befrämjande. Men på denna tillgång ansåg man sig ej
böra lita. »Det skall utan tvifvel inträffa», heter det i
Vetenskaps-Akademiens kommitterades utlåtande, »att för
de vetenskapliga resultaten månget tillfälle till
vinstgifvande fångst åsidosättes, och vi förutse, att
expeditionens ledare skall — till de ansenliga uppoffringar han
redan under föregående resor gjort — för företagets skuld
få vidkännas vida större enskilda utgifter än de, som
ofvan äro beräknade för hvar och en af de andra
deltagarne. Det är nemligen icke möjligt att noga beräkna
allt på förhand, och när saken är i gång, är det
stundom lika omöjligt att inskränka dess dimensioner.» När
expeditionen återkom, hade dess kostnader också med
en ansenlig summa öfverstigit tillgångarne. K. Maj:t
framställde vid sistförflutne riksdag till Rikets Ständer
proposition derom, att den uppkomna bristen måtte af
statsmedel betäckas. Ständerna lemnade dertill sitt bifall,
och företagets ledare erhöll sålunda ersättning för hvad
han förskjutit, utöfver de bidrag han i öfverensstämmelse
med den ursprungliga planen lemnat, i likhet med
expeditionens alla öfriga medlemmar.

Sådan var uppkomsten och utvecklingen af denna
resa. Deltagarne deri voro alla på den utsatta
mötesdagen den 15 April i Tromsö. Tidigast kommo
professor A. E. Nordenskiöld, sekundlöjtnanten i svenska
marinen B. Lilliehöök och medicine candidaten A. Goës
från Stockholm vintervägen öfver Falun, Rörås och
Trondhjem. Senare anlände magistrarne K. Chydenius
och A. J. Malmgren, båda finnar, från Helsingfors, och
magister F. A. Smitt från Upsala. De hade tagit vägen
öfver Östersund, medan d. v. adjunkten i kemi vid
universitetet i Lund C. W. Blomstrand och amanuensen
vid dess astronomiska observatorium N. Dunér, jemte
C. Petersen från Danmark gingo öfver Hamburg till
Trondhjem. Torell, kapten Kuylenstjerna och von Yhlen
färdades öfver Christiania och Dovrefjell. Det först
anländande partiet hade att i Tromsö utrusta de
förhyrda fartygen, antaga manskap m. m., medan Torell i
Lund och Köpenhamn gjorde öfriga ytterst
maktpåliggande förberedelser.

För den utmärkta välvilja, som expeditionen fått
röna i Norge och som icke minst bidragit dertill, att
trådarna till företaget kunde på utsatt tid löpa tillsammans
på en aflägsen ort, står expeditionen i stor förbindelse.
Redan flera gånger förut har Norges regering åt svenska
vetenskapsmän beviljat fri fart med norska statens
ångbåtar. Denna stora fördel har i vidsträcktaste mån
kommit äfven denna expedition till del. »Vi kunde
ej nog prisa», skref en af oss till hemmet, »den stora
välvilja, hvarmed vi öfverallt blifvit bemötta i Norge.
Befälhafvarne på postångfartygen, som gå mellan Trondhjem,
Tromsö, Hammerfest och Vadsö, löjtnanterna Petersen,
Otto, Knap och Lysholm hafva, långt utöfver hvad dem
ålegat, understödt oss på ett sätt, hvilket är så mycket
mera prisvärdt, som vi tagit deras tålamod starkt i
anspråk genom vårt stora bagage, och många båtar. Med
den äkta sjömannens varma hjelpsamhet hafva de ofta
oombedda och med uppoffring af egen beqvämlighet,
på allt sätt underlättat våra bemödanden och räckt oss en
hjelpsam hand. Med samma tacksamhet kunde vi nämna
alla norska auktoriteter, med hvilka vi varit i någon
beröring; här i Tromsö stiftsamtmannen Nannestad, kaptenen
Tidemand, konsulen Aagaard, öfverläraren Sten,
stadsfogden Krogh, sakföraren Ebeltoft m. fl.; i Namsos dr Greve, i
Trondhjem grosshandlaren H. Meyer. Norrmännens
hjertliga gästfrihet är så väl känd der hemma, att jag ej behöfver
beskrifva den — vi hafva i fullaste mått fått njuta deraf.»

Under någon tid hade Torell stått i underhandling
om förhyrandet af det från M'Clintocks resa så väl kända 
ångfartyget Fox. Detta förslag blef om intet, och vi
fingo åtnöja oss med Aeolus och Magdalena. De voro
visserligen mindre kostsamma, men alla de ojemförliga
fördelar, som ångan eger framför seglen, måste vi också
undvara. Emellertid voro, såsom det heter i det
yttrande, som afgafs af besigtningsmännen i Tromsö, de
båda fartygen »i hvarje hänseende starka och solida
samt så förhydda och förstärkta in- och utvändigt, som
väl rustade fartyg från Finmarken pläga vara för
expeditioner till Ishafvet. Aeolus är 29 ½ kommersläster,
Magdalena 26, hvilken drägtighet är den sedvanliga för
fartyg, som afgå från dessa orter till Spetsbergen, och
tillika den mest ändamålsenliga, emedan man med dem
lättare kan söka sig in genom öppningar i isen till
fjordarne och mellan de många små öar, hvaraf
Spetsbergen omgifvas. Utom vanliga båtar för exkursioner,
draggning och fångst ega fartygen en jernbåt och två
större båtar; de senare äro ankomna från England,
och synas såväl till konstruktion som materiel vara
sällsynt goda.» Dessa båda båtar voro under ledning af
kapten Sherard Osborne byggda af en berömd
båtbyggare, Mr Searl i London, af amerikansk alm, med tunn
kopparbeklädnad. Jernbåten, som vägde 20 lispund,
var byggd i Köpenhamn af galvaniserad plåt.

På de båda fartygen voro expeditionens deltagare
fördelade på följande vis. Ombord å Aeolus, som fördes
af Lilliehöök, befunno sig Torell, expeditionens chef;
Nordenskiöld, hvilken med honom deltog i ledningen
af det hela och utförde geologiska Undersökningar och
geografiska ortbestämningar: Malmgren såsom zoolog och
botanist; Chydenius såsom fysiker och rekognosör för
gradmätningen och Petersen såsom guide. — På slupen
Magdalena, som fördes af Kuylenstjerna, var Blomstrand
geolog och ledare af de vetenskapliga arbetena; Dunér
astronom och fysiker; Goës och Smitt zoologer och
botanister, den förre tillika expeditionens läkare, samt v.
Yhlen jägare och tecknare.

Den sjuttioårige Anders Jakobsson från
Fiskebäckskil i Bohus län, hvilken var på Aeolus såsom biträde
åt zoologerna, tillhörde verkligen mera deltagarnes antal
än besättningens. Gubben, som efter många färder och
äfventyr såsom sjöman, i långliga tider gått de i hans                                                                                     
hemtrakt arbetande naturforskare tillhanda, och
medföljt Torell på hans resor till Island, Grönland och
Spetsbergen, var lifligt intresserad af denna resa, och
oaktadt sin höga ålder ännu ganska arbetsför.

Styrman på Aeolus var E. Breii, och besättningen
utgjordes af 15 man, de flesta norrmän, några svenskar
och quäner. För jagtens skull voro deribland tre
fångstmän och två harpunerare, af hvilka den ene var quänen
Uusimaa, som tillbragt tjugofem somrar på Spetsbergen,
deribland 1858 i Torells och Nordenskiölds tjenst; han
var god lots, säker skytt och rask harpunerare.

Besättningen på Magdalena bestod af 11 man,
deribland en harpunerare och tre fångstmän. Styrman var
F. Mack från Tromsö. Alla voro norrmän, utom
harpuneraren, som var quän, och en fångstman, som var
svensk.

Besättningarna, som till största delen voro
förhyrda i Tromsö, hade den aflöning, som der var
bruklig, med en liten tillökning i anseende till det mera
jemna arbete, hvartill de skulle användas, och den
möjligen större risk, de lupo hos oss än på vanliga
fångstfartyg. Bland de öfrige voro Carl Petersen och gubben
Anders Jakobsson aflönade. 1[**sist i boken**]

Under den tid, som läsaren behöft för att göra
bekantskap med expeditionens personal samt den allmänna
plan, enligt hvilken densamma skulle utföras, kunna
de tvenne dygn, som tillbragtes för ankar vid Carlsö,
anses förflutna. Vinden var hela denna tid N.O. och
växte slutligen så, att tvenne ankaren af hvardera
fartyget måste anlitas. Under tiden företogo vi
exkursioner inåt ön till fots och på skidor. Snön hade fläcktals
N. FUGLÖ,
d.9 Maj.

lemnat marken, och här och der började redan Saxifraga
oppositifolia utveckla sina täcka violetta och lilasfärgade
blommor. Zoologerna hade, så långt vinden det tillät,
draggbåtarne i rörelse, och en maskin för djuplodningar
pröfvades. För öfrigt ordnade vi oss i kajutorna, gjorde
några besök ombord hos hvarandra, gästade den vänliga
prestfamiljen på Carlsö, och skrefvo de sista brefven före
afresan, som vi nu hoppades ej länge skulle låta vänta på sig.

Längre än tvenne dygn blef ej heller denna väntan;
den 9 Maj kl. 8 om aftonen lättade Magdalena sina
ankaren, sedan vinden, som dragit sig på S.O., blifvit mera
jemn. Något senare, omkr. kl. 9 ½, hade äfven Aeolus
satt till segel. Vi styrde för en svag bris uppåt sundet
mellan Arnö och Vandö. I norr hade vi Fuglö, en
klippa, som brant reser sig ur hafvet med en höjd af
omkring 2,500 fot och tillsammans med omkringliggande
snöhöljda fjell och klippor i kal och ödslig vildhet lät
oss, liksom på förhand, se en bild af nordvestra
Spetsbergens öar. I N.W. hade vi Vandtinden, som med sin
glacier reser sig på den stora Vandön till en höjd af mer
än 3,000 fot. Vinden aftog alltmer och när vi hunnit
till Skårö utdog han alldeles. Solen dröjde numera
endast omkring två timmar under horizonten,
morgon-och aftonrodnad sammansmälte med hvarandra, och
färgade i öster, vester och norr den klara och lugna
natthimmeln med en skiftning af purpur och guld, som i
sydost af den snöhöljda Pipertinden återgafs med ett
rosenskimmer, — ett »Alpenglühn» — som åt den
storartade och vilda taflan gaf ett mildt behag.

Mot morgonen började vinden tilltaga och växte snart
till en frisk kultje, så att vi kl. 4 d. 10 passerade
Spennen och snart hunno mynningen af Fuglösund, ett af
de nordliga inloppen till Vestfinmarkens skärgård. Allt
mer friskade vinden, det efterlängtade hafvet låg framför
oss, majestätiskt med sina vördnadsbjudande hvitryggade
böljor, fartygen började rulla och lägga sidan till, och
med ett »gud være dere naadig» tog vår lots farväl. Kl.
8 samma morgon hade vi Loppen och Arnö akterut,
och togo snart den sista pejlingen af Europas fastland.

I loggboken, förd på Aeolus, läses för vakten från
kl. 4 till  8, »svår rullning»  och för de tvenne följande
»svår slingring»; hafvet bjöd oss sitt välkommen, och
man såg en och annan lemna däcket för att i kojens
ensliga lugn mottaga helsningen.

Den starka vinden förde oss emellertid raskt framåt.
Middagstiden den 10 voro vi på 70° 44' N. L. och 20°
32' O. L. På aftonen mötte oss de första hafhästarne
(Procellaria glacialis), en högnordisk fogel af måsarnes
familj, som från sina häckplatser på Ishafvets öar och
fastland ströfvar vidt omkring och förkunnar seglaren,
det denne uppnått det arktiska områdets gräns. Det
är ej lätt att härleda hans norska namn, Hafhäst, som
han äfven bär på Färöarne (Hêavhestur). Holländarne,
som tidigast besökte dessa trakter, kallade honom
Mallemuck, ett namn, som ännu ofta höres och enligt gamle
Martens's tolkning betyder den »dumma myggan», och
torde syfta på hans gråa färg, enformigt svärmande
flygt och dumdristiga näsvishet.

Med beundran sågo vi denna i sanning hemska
härold från polarlandet med den stirrande lömska
blicken, den smygande tystnaden, den jemna, sväfvande
flygten, sällan afbruten af några hastiga vingslag. Länge
plägar han med orörligt spända vingar sväfva öfver
fartygets kölvatten och sänker då än den ena, än
den andra vingspetsen mot vågen och följer hennes
gång, men utan att beröra henne. Sällan hvilar han
sig en stund i svallet och ligger då mycket högt
och lätt, ofta med utsträckta vingar och lyfter sig,
springande på vattnet, utan ett enda vingslag. Träffande
säger Keilhau, att formen af hans askgrå vingar ger
honom ett visst tycke af Dödskallefjäriln (Sphinx
Atropos). Han är en glupsk fogel; med yttersta påpasslighet
störtar han öfver hvad som utkastas från däck; späck
och fläsk behaga honom mest; torr fisk försmådde han.
En vanlig förlustelse bland sjöfarande är att efter
fartyget utkasta ett stycke späck, fastbundet i ändan på
ett kabelgarn; knappt är lockbetet kommet i vattnet,
förrän hela svärmen störtar öfver det. Nu höras
snattrande skrän och ett förfärligt oväsen, den ene söker
fördrifva den andre, och först efter mycken strid och
förtviflade ansträngningar lyckas det en af sällskapet
att bemäktiga sig läckerheten och sluka den tillika med
en del af snöret. Frossaren märker dock snart att allt
ej står rätt till; han känner sig bogserad af fartyget,
gör motstånd, lyfter sig och tvingas att återgifva hvad
han med så mycken möda förvärfvat. Knappt synes
späckbiten åter på vattnet, förr än samma lek ånyo börjar
för att alltjemt upprepas, tills intet mera bete återstår;
men kastar man ut ett kortare snöre med ett bete i
hvardera ändan, blir måltiden dubbelt lifvad, och sättes
betet på krok, som icke sällan, grymt nog, händer, är
han lätt fångad. Sin vanliga föda hemtar eljest
hafhästen, när han är till sjös, af de otaliga skaldjur och
mollusker, som hvimla i hafvets yta; bland dem vi
skjöto hade en frossat på den vackra snäckan Limacina
arctica. Sitt hem har han i den högsta norden, på
Färöarne, Islands klippöar, Grönland, det arktiska
Amerika, Kamschatka och Novaja Semlja. Han häckar bland
de högsta fjell i kolonier af många tusen par och hvarje
par har blott ett, men mycket stort, ägg, som lägges
redan i början af Maj, undantagsvis i Juni, men ungens
fostring är likväl ej slutad förr än i midten af September.
Jemte stormåsen (Larus glaucus) och »tjufjo» (Lestris
parasitica) är han den öfriga fogelskarans farligaste
fiende, genom att plundra deras bon på ägg och ungar.
Måhända är det unga individer på andra året, som
ströfva vidast omkring på hafvet. Det är
anmärkningsvärdt , att han vintertiden blott sällan nedkommer till
Finmarkens kuster; han håller sig då sannolikt till sjös
bland isen och återvänder tidigt till sina häckplatser.

Hela fogeln och den plats han bebor har en
qväfvande aslik lukt och, fångad lefvande, utsprutar han
öfver den, som oförsigtigt söker gripa honom, ur näbbet
en tranlik, illaluktande vätska,

»Obscenæ pelagi volucres, foedissima ventris
Proluvies, uncæque manus, et pallida semper
Ora fame.»

Den 11 Maj tilltog vinden än mera och blef
sydligare, och kl. 5 e. m. hade vi uppnått 72° 57' N. Lat.
vid 20° 4' O. Long. Vi voro således nu på den
polhöjd, der solen denna tid ej går ned, och väntade att
för första gången få skåda midnattssolen, men denna
gång förgäfves, ty en tjock molnbank i N.O.
undanskymde hvarje solglimt. Omkring kl. 8 e. m. fingo vi
en obetydlig snöby, några segel togos in, men tillsattes
snart åter. Ju längre natten framskred, desto mera
gick vinden mot norr; den 12 Maj blåste en kall och
isig N.N.O. med mulen himmel, och fartygens stäf,
bogspröt och stag voro belagda med is. Det kunde nu.
befaras, att fartygen under stormen skulle åtskiljas och
möjligen sedan hafva svårt att träffas. Det signalerades
derföre från Aeolus, och sedan Magdalena inväntat
honom, erhöll hon från chefen följande skrifvelse: »Ordres
för slupen Magdalena. Magdalena eger att följa och
rätta sin kurs efter Aeolus, tills vi uppnå norra kusten
af Spetsbergen och isexpeditionen blifver afsänd. Skulle
fartygen genom storm eller mist blifva åtskiljda, träffas
de vid Kobbe Bay eller Smeerenberg Bay eller norra
udden af Prins Charles Foreland. O. Torell.»

Samma morgon, den 12 Maj, pejlades Beeren
Eiland första gången. Längre fram på dagen närmade vi
oss denna ö än mera. Den stora mängden af alkor,
som numera ständigt omgåfvo våra fartyg, gaf tillkänna,
att det land, vi uppnått, var ett arktiskt.

PROCELLARIA GLACIALIS.


ANDRA KAPITLET.

Beeren Eiland. — Dess historia. — Klimatiska förhållanden. — Is och
strömmar. — Djuplodning. — Jagt under segling i is. — Ankomst till
Spetsbergen. — Ankring mellan Amsterdam Eiland och Vogelsang.

Beeren Eiland observerades, som nämdt är, den 12
Maj, efter det vi tillbragt icke fullt tvenne dygn ur
sigte af land. Som vi med all makt ville sträfva mot
norden, för att icke förlora någon den tillämnade
isfärden gynnande omständighet, var det beslutet att icke
fördröja resan genom en landstigning på ön. Men då
vinden på eftermiddagen tillät oss att göra endast högst
ringa framsteg mot vårt mål, ändrades detta beslut,
och vändes kursen kl. 3 mot ön, i afsigt att, såvidt
tiden det medgaf, undersöka detta lilla, fullkomligt
isolerade land, som i många afseenden borde kunnat
erbjuda lärorika iakttagelser. Magdalena, som middagstiden
befann sig på 74° 1' N. L. och 17° 15' O. L., således
nordligare än Aeolus, hvars läge samtidigt var 73°
59,7' N. L. och 17° 22,3' O. L.För utrönande af hafsströmmens riktning utkastades här en flaska,
innehållande ett till svenska ministern i London adresseradt bref
med sedvanlig uppgift om tid och ort., hade redan på
förmiddagen mött någon drif-is; men från Aeolus
varsnades det första isstycket ej förr än omkring kl. 5 e. m.
Under det vi kryssade mot den N.O. vinden för att
uppnå öns norra sida, genomseglades det ena bandet
efter det andra af stycken af hvad man kallar strand-is
eller »bay-ice», och som slutligen sågs ligga packad invid
landet. Försigtigheten bjöd att ej tränga in med båt i
denna is; ty om ock landstigningen lyckats, hade
exkursionspartiet sannolikt ej kunnat åter nå fartygen
utan att resan fördröjts mer än skäligt var.

Efter att en del af natten hafva hållit vesterut,
gjorde vi den 13 åter ett försök att närma oss ön;
men som drif-isen ännu låg qvar och förhållandena i
öfrigt voro desamma, vidhölls beslutet att icke gå i land.

Ehuru insvept i någon dimma framträdde öns
konturer någorlunda tydliga. Den visar sig såsom en brant
i hafvet stupande mörk, taffelformig klippa, som i norr
temligen tvärt sänker sig till ett vidsträckt lågland.
Den kägellika klippa, som reser sig straxt söder om ön,
benämnes af normännen »Stappen». Keilhau uppgifver
att han ej kunde finna Gull Island, den fordom mycket
omtalade ön, hvarest man med anledning af några
omtalade blyglansbrott hade trott sig kunna erhålla silfver,
och säger, att de norska sjöfarandena ej heller kunde
uppgifva, hvarest Gull Island skulle vara belägen.
Denna ö lärer dock vara en obetydlig kustklippa på
öns sydöstra sida. Öns kuster undergå inom ganska
kort tiderymd betydliga förändringar. Enligt Keilhau
— hvilkens beskrifning, jemte den af Marmier och
Scoresby, vi anlita, då vår egen kännedom är högst
ringa — är ön kring sina stränder omgifven af
stenpelare, som äfven i äldre berättelser omnämnas, och
som uppstå då klipporna genom förvittring småningom
sönderfalla och dervid qvarlemna dessa stenvårdar, hvilka,
sedan de en tid såsom ruiner betecknat frostens och
vågornas förstörande magt grusas och försvinna i hafvet.
Utmed den vanligen brant stupande stranden finner man
endast här och der smala låga landremsor eller
strandskär, der en landstigning kan göras.

Landet, som sluttar från söder mot norr, är högst
på dess sydostligaste del, der det når en höjd af 200
till 300 fot; men två berg höja sig deröfver. Det
ostligare af dessa, Mount Misery, blef mätt år 1839
vid den franska expeditionens besök derstädes och
funnet vara omkring 1,200 fot högt. För öfrigt
erbjuder landet betraktaren ingen synnerlig omvexling,
utom den, som uppstår mellan snöfläckarne (Beeren
Eiland har nemligen inga verkliga glacierer) i några
dälder och den omgifvande gråa och svarta marken,
samt mellan den sistnämnda och åtskilliga små sjöar,
som finnas på bergsplatån; men något så vidrigt intryck,
som man tillagt det i äldre beskrifningar, torde det ej
kunna åstadkomma, ty äfven der finnas grönskande
fläckar, hvilka tillsammans med utsigten öfver det vida,
gränslösa hafvet, som sköljer den fantastiskt sönderbrutna
stranden, böra vara rätt behagliga. Keilhau berättar
nemligen, att han nära foten af Mount Misery träffade på
en liten dal, som var rikt vattnad af en bäck, och der
det förekom en gräsoas, hvilken på flera hundra fots
längd och ett hundra fots bredd fullkomligt skylde
stengrunden med sitt halfalns höga gräs, bland hvilket några
barn af den höga nordens flora, en Cardamine,
Polygonum viviparum och Saxifraga cernua här och der visade 
sina täcka blommor. Rhododendron lapponicum har här
enligt Malmgren, som 1864 besökte ön, sitt nordligaste
vextställe, och att för öfrigt vegetationen erbjuder någon
BEEREN EILAND 

d. 13 Maj 1861

omvexling, synes deraf, att Keilhau erhöll 28 olika arter
högre vexter och af kryptogamer 23 arter.

Bland större vattendrag, som finnas på ön, är
Engelsk-elfven, så kallad efter en vid dess mynning
begrafven engelsman. Helt nära detta ställe komma
tvenne stenkolslager ut i dagen mellan de öfriga vid
kusten afbrutna bergarterna, och äfven på ett annat ställe
på östra kusten, vid den så kallade Stenkolsbugten,
finnas fyra stenkolslager, hvilka ligga på lika afstånd
öfver hvarandra. Utom denna bergart, en qvarlefva
från ett lyckligare klimat i dessa trakter, nämnas såsom
hufvudsakligast förekommande lerskiffer, sand- och
kalksten, innehållande petrefikater, och äfven blymalmer
skola i ringa mängd kunna spåras på ön True description of three voyages by the North-East towards Catay
and China undertaken by the Dutch in the years 1594, 1595 aud
1596 by Gemt de Veer. Amsterdam 1598. Edited by Ch. Beke.
Works issued by the Hakluyt Society. London 1853..              

Menniskornas begär efter vinning har skänkt denna
lilla ö en historia. Hon upptäcktes d. 8 Juni 1596Den 9 Juni antages vanligen såsom den dag Beeren Eiland
upptäcktes, men af Gerrit de Veer's reseberättelse synes att man såg ön d.
8, kom till den d. 9 och landsteg d. 10 Juni. G. d. Y. pp. 74, 75.
af den frejdade holländske navigatören Barentz på
hans tredje och sista resa, från hvilken han sjelf
icke mer skulle återvända, utan finna sin graf på
Novaja-Semljas ogästvänliga kust. Med hela sin
expedition uppehöll han sig på Beeren Eiland under tre
dagar. På land gjordes intet annat byte än en stor
mängd fogelägg; men i sjön dödades en björn om
tolf fots längd, hvilken händelse gaf anledning till det
namn, ön ännu bär, Beeren Eiland eller BjörnönDet ursprungliga namnet var »Het Beyren Eylandt». G. d. Y. p. 76..
Den 1 Juli, då han åter kom till ön efter en i hög grad
märklig resa norrut, hvarunder äfven Spetsbergen
upptäcktes, var man icke i land; och oenighet mellan Barentz
och John Cornelisson Rijp, befälhafvare på det andra af
expeditionens båda fartyg, vållade att dessa skiljdes åt,
hvarvid den förre gick öster-, den senare norrut. Öfver
sju år var ön nu obesökt, till dess engelsmannen Stefan
Bennet kom till densamma d. 17 Augusti 1603Enligt Scoresby anf. st. och enligt J. Barrow i hans arbete: A
chronological history of voyages into the arctic regions. London
1818, p. 218. Enligt Ch. Beke 1604., utsänd af
en Francis Cherie för handel på Lappmarken och för att
sedan gå på någon upptäcktsresa. Han benämnde då ön
Cherie IslandSom redan blifvit nämndt, var det ursprungliga namnet på Beeren
Eiland »Het Beyren Eylandt». Cherie Island har sedan blifvit
förvrängdt till Cherry Island och namnet nästan lika allmänt
begagnadt som det verkliga. Ryssarne kalla ön Medvyed, såsom Beke
uppgifver. efter sin patron. Ehuru allt det byte,
han denna gång fick, endast bestod af två räfvar, ett
stycke blymalm och några hvalrosständer, kom han dock
åter dit det följande året, och gaf genom den erfarenhet
han då gjorde anledning till ett af de mest lönande
fångstföretag, hvari Europas nationer någonsin täflat med
hvarandra. Den ofantligt vinstgifvande jagten i norra
polarhafvet blef nemligen en följd af denna resa. Af foglar
funnos då på denna ö en sådan mängd, att de betäckte
marken och flögo i så stora flockar, att de förmörkade
solen. Hvalross fann man till tusental, och samma
förhållande fortfor under de närmast följande åren, och detta
djur blef nu föremål för regelbundna fångstresor. För
hvarje år blef denna jagt allt förmånligare, sedan man
blifvit mera förfaren i sättet att döda hvalrossen samt
derjemte lärt sig att taga vara på, ej allenast dess
tänder, utan äfven dess skinn och späck. Såsom
exempel på huru ofantligt rik jagten kunde vara, må det
nämnas, att man en gång år 1608 på mindre än sju
timmar lyckades döda mellan 900 och 1000 hvalrossar.
På ett af de två fartyg, hvilka det året voro vid Beeren
Eiland, försökte man äfven att till England hemföra ett
par lefvande hvalrossungar, af hvilka den ena dog under
resan, men den andra åtnjöt hedern att blifva
presenterad på hofvet, innan han dukade under för så
främmande förhållanden.

Det följande året eller 1609 voro engelsmännen
åter vid ön, och då togs hon formligen i besittning af
det redan 1555 Enligt Xavier Marmier i hans berättelse om franska expeditionens
resa upprättadt 1606. Anf. st. Tom. I. p. 257. upprättade bolaget för drifvande af
handel med de norra länderna, förnämligast Ryssland,
och som derföre kallades Muscovy Company eller Russia
Company, ehuru det egentligen hette »Company for the
discovery of unknown countries» Scoresby, An account etc. Tom. II. p. 20.. Man fick äfven nu
en stor mängd björnar och räfvar, samt upptäckte såväl
den omtalade blymalmen på Gull Island, som äfven
stenkol, ett fynd, som vunnit i intresse derigenom, att
man i våra dagar fått visshet om stenkolens
vidsträcktare förekomst i ännu nordligare trakter. Poole,
hvilken af bolaget det följande året utsändes för att göra
vidare upptäckter norrut samt för att göra försök med
hvalfångst, fann äfven på Spetsbergen stenkol, »som
brunno ganska bra» Barrow, A cronological history etc. p. 224..

Pooles nyssnämnda resa jemte den som företogs
af honom 1611 gaf anledning, att man upphörde att
uteslutande jaga hvalrossar och begynte att förfölja
hvalarne, ett vida förmånligare byte, hvarföre man
äfven var tvungen att förflytta fältet för fångsten
längre mot norr till Spetsbergens vest- och nordkust.
Beeren Eiland besöktes likväl ofta såväl af
engelsmännen som af holländarne, ehuru ön förlorade sitt
värde som jagtplats i jemförelse med Spetsbergen, ända
till dess hvalarne blifvit nära nog utrotade och sälar
samt hvalrossar åter började anses som godt byte. Ifrån
1820 således, då hvalfångsten kan anses vara slutad i
dessa trakter, kan man antaga, att norrmännen, hvilka
jemte ryssarne egentligen numera voro de enda nationer
som bereste Spetsbergen, åter började drifva
hvalrossfångsten vid Beeren Eiland, och det med sådan oklok
skoningslöshet, att numera väl knappast ett af dessa
märkvärdiga djur kan få ses i nejden af ön. Ännu
1827 såg Keilhau en hvalrosshjord på öns strand; men
detta är troligen bland de sista åren som de funnos der
i större mängd, ty man öfvervintrade ofta under denna
tid på ön och fortsatte förstörelseverket hela året om.
Intet slag af djur försmåddes: fogel, räf, björn och
hvalross, allt utrotades af vinningslystnaden; ja man dödade
blott för att döda, obekymrad om man ens kunde föra
med sig allt sitt byte och lemnade högar af kadaver
qvar på stranden, utan att betänka att stället derigenom
måste blifva skydt af de qvarlefvande djuren. På detta
vis har Beeren Eiland längesedan upphört att vara en
källa till rikedom genom hvalrossfångst. Dess
omgifning har i stället under senare åren börjat lemna riklig
sysselsättning för Norges företagsamma fiskare, ehuru
någon betydligare fångst ännu ej kommit i gång; men
början synes lofva mycket för framtiden och förtjenar
de fiskeriidkande nationernas, isynnerhet norrmännens
hela uppmärksamhet. Malmgren meddelar, från sin
senaste resa, att vissa fiskarter, som ega vigt för handeln,
uppträda här i stor ymnighet: torsk (Gadus morrhua),
hälleflundra eller queite (Hippoglossus maximus), kolja
eller hyse (Gadus æglefinus), den för tranberedning
vigtiga hajen, haakjæring (Scymnus microcephalus), hvaraf
endast lefvern användes, och den lika läckra som till
färgen präktiga kongsfisken eller uern (Sebastes
norvegicus).

Haakjæringfiske idkas numera årligen med flera
fartyg från Ost- och Vestfinmarken icke blott här, utan
stundom äfven vid Spetsbergens vestkust till och med
på 78° N. Lat. Trovärdiga ishafsfarare veta omtala,
att torsk under våren finnes samlad vid Beeren Eiland
i dylika massor, som i Finmarken och Lofodden
benämnas »torskeberg». Hälleflundran tyckes här vara
särdeles talrik. Den skeppare, som 1864 förde den svenska
expeditionen till Spetsbergen, berättade sig en gång på
en kort stund med handsnöre hafva upphalat ej mindre
än trettio större flundror, af hvilka ingen vägde mindre
än en half, men mången mer än en hel våg eller omkr.
42 svenska skålpund. En och annan hvalrossfångare
plägar också under återresan från Spetsbergen anlöpa
ön, om vädret det tillåter, för att fiska hälleflundror,
som af all fisk i Finmarken står högst i pris.

Äfven af lodde (Mallotus villosus), som är vigtig
för torskfisket, der den begagnas till agn, tror man
sig hafva sett stora stim, och sannolikt är, att sillen
ej heller saknas här, ty Malmgren iakttog honom 1864
utanför sydvestra Spetsbergen. Kortligen, allt antyder,
att Beeren Eiland sannolikt en dag kommer att i lif
och mensklig verksamhet erbjuda, om ock i mindre
skala, ett motstycke till Lofoddens, Shetlandsöarnes och
New Foundlands fiskrika stränder och bankar.

Bland dem, om hvilka man med visshet vet, att
de frivilligt öfvervintrat på ön, är den skeppare, med
hvilken Keilhau reste. Han hade vistats der vintrarne
1824—25 och 1825—26, och ingen af hans åtta män
hade varit sjuk.2 Men icke alltid hafva öfvervintringarne
aflupit så lyckligt; partier, utrustade från Tromsö och
Hammerfest med all möjlig omsorg, hafva om våren
funnits alle man döda af skörbjugg. Det är likväl icke
så mycket i klimatet, utan mer i sättet att sköta sig
under den kalla och mörka tiden, som den största
faran ligger.

Om Beeren Eilands klimatiska förhållanden har man
icke någon särdeles noggrann kännedom. Ingen af dem,
som vistats der längre tid, har förstått att anställa
erforderliga observationer, och de som gjort några
iakttagelser hafva uppehållit sig der blott under högst kort tid,
Keilhau 1827 under några dagar, och den franska
expeditionen under Gaimard 1839 blott några timmar. Man
har dock af många skäl anledning antaga, att öns klimat
är vida hårdare än man af hennes läge kunde förmoda.

Hvilka af de arktiska reseberättelserna man än må
läsa, alla stämma de öfverens i att angifva ett sjunkande
af temperaturen, när man närmar sig Beeren Eiland.
Dimmor blifva mera allmänna, och under Maj, Juni och
Juli månader träffas i vanliga fall is uti hafvet.

Då Hudson, känd såväl genom sina resor och
upptäckter i de arktiska regionerna, som genom sitt olyckliga
slut, på sin första resa år 1607 kom nära Beeren
Eiland, öfverfölls han af storm och tjocka, hvilken dock
för en tid lättnade, så att han kunde se ön. Poole,
hvars resa nyss omtalades, och som förut ofta besökt
Beeren Eiland, säger, att Spetsbergen har mildare
klimat. Buchan och den berömde John Franklin,
liksom Hudson en arktisk martyr, möttes under sin resa
år 1818 den 24 Maj af storm och is i närheten af
Beeren Eiland, och ifrån nordliga sidan af ön i riktning
åt Spetsbergen var isen hopad i sådana massor, att det
ej skulle hafva varit en möjlighet att genomtränga
dem. Clavering och Sabine träffade den 27 Juni
under färden till Spetsbergen år 1823 den första isen
vid denna ö och hade samtidigt en stark storm. Den
franska expeditionen försökte att 1838 på återfärden från
Spetsbergen gå till Beeren Eiland, men träffade på is,
så snart de närmade sig detta land, och efter att hafva
gått genom drif-isen, funno de den 8 Augusti hela ön
omgifven af fast is, sa att det ej var möjligt att komma
henne närmare. Lord Dufferin fann äfven is på sex
mils afstånd derifrån, efter att redan tidigare hafva erfarit
att det blef allt kallare, ju mer han närmade sig ön. Isen
sträckte sig i vestlig riktning omkring 140 eng. mil och
sedan norrut upp till Spetsbergen. Detta observerades
sista dagarne i Juli och i början af Augusti månad.
Äfven 1858 träffades här is af Torell och Nordenskiöld.
Lovén mötte 1837 i närheten af Beeren Eiland dimmor
och stormar, hvilka hindrade honom att landstiga. Han
uppgifver också, att den norske spetsbergsfararen har
mycken respekt för farvattnen omkring ön — hvilket
äfven vi erforo — samt att året förut is legat från                                                                                      
Spetsbergen till densamma, och att detta år passagen till
östra sidan af Spetsbergen var stängd af is, hvaraf han
fick sigte något nordligare, vid 75° 8' N. L.

Äfven vi träffade, som nämndt är, is vid Beeren
Eiland och hade under färden till Spetsbergen länge
att skaffa med densamma. Dess ungefärliga gräns gick
i riktning åt N.W. Under seglingen i närheten af ön
var denna understundom dimhöljd, och temperaturen
såväl i luften som vattnet aftog märkbart, då vi kommo
i hennes farvatten. Rådfrågas de journaler, som i
enlighet med en af Maury föreslagen plan fördes å våra
fartyg ända ifrån det vi lemnade Norges kuster,
så var luftens temperatur under den 10 och 11 Maj
mellan +2° och +4° C, men föll då vi närmade oss
ön under 0 och höll sig hela den tid, vi den 12 och
13 seglade i hennes närhet mellan — 1,4° och — 5° C,
men steg åter, då vi aflägsnade oss, så att den under
flera dygns segling åt norr och nordvest icke sjönk under
—1,4° C. Med vattnets temperatur var detta
förhållande ännu mera märkbart. Ifrån att likasom luftens
hafva varierat mellan + 2° och + 4,2° C, föll
temperaturen, de dagar vi sökte anlöpa ön, under nollpunkten
och höll sig omkring —1,2° C. (mellan—1° och —1,6°),
men så snart vi något aflägsnat oss från densamma, steg
den till + 2,0° à 3,3° C. och höll sig så hög, ända till dess
vi närmade oss Spetsbergens kuster. Der sjönk den åter
af andra orsaker, men högst sällan var den så låg som
vid Beeren Eiland.

Att denna anmärkningsvärda kyla i luft och vatten
ej kommer af drif-isen allena, visar sig bland annat
deraf, att vi många gånger iakttogo is i vatten, hvars
temperatur var öfver 0°, t. ex. den 14 Maj, då vi en
längre tid seglade genom is, der hafvets temperatur var
+ 3°. Och då vi under vår segling i nordvestlig riktning
mötte varmt vatten, men i riktningen mot öster och
nordost kallt, så framgår deraf, att det kalla vattnet
kommer från det sistnämnda hållet. Det uppgifves
vidare af dem, som öfvervintrat på Beeren Eiland, att
hafvet kring ön stundom under större delen af vintern
är fritt från drif-is och fryser blott invid hennes
stränder, samt att isen kommer från norr, nordost och ost.
Den skeppare, som Keilhau omtalar hafva öfvervintrat
på Beeren Eiland och hvars berättelse om denna vinter
han anför, säger, att i julveckan föll regn och snö, att
April var den kallaste månaden, då isen först tyckes
hafva lagt sig kring ön, att den bröt upp i Maj, och
att först i Juli månad drif-is kom ifrån nordost.
Lägger man härtill, att Golfströmmen med sitt varmare
vatten har sin östliga gräns vester om ön, så har man
i dessa omständigheter att söka grunden till den,
åtminstone under sommarmånaderna sänkta temperaturen
i hennes närhet.

Den is, vi hittills genomseglat, var drif-is eller
större och mindre isstycken hopade intill hvarandra;
blifva dessa block af vind och våg tätt packade och
uppstaplade på hvarandra, få de namn af pack, pack-is
eller skruf-is, engelsmännens »hummocks». Genom en
sådan pack-is är det vanligtvis omöjligt att segla fram,
den bildar ett ogenomträngligt hinder; men den, vi
träffade vid Beeren Eiland, var ej sådan, utan en lös
eller såsom man brukar säga segelbar drif-is.

En segling deri fordrar dock sin egna method och
stora erfarenhet. I mastens salning är en tunna fästad
och i denna står en med isen förtrogen man af
besättningen; han är utkiken, fartygets öga, som spejar vidt
omkring, för att finna en led, der man kan komma
fram; hans vink följa skepparen och rorgängaren, på hans
ord lyssna alla, och alle man äro på däck, för att staka
fram fartyget, om det behöfves, och freda dess sidor
från de svåraste isblocken, allt under rop och larm, då
och då afbrutet af utkikens »luff» (lova) och »fall», som
varnande ljuder från höjden. Vinden kan vara frisk,
men hafvet är stilla, dess rörelser äro dämpade af de
flytande massorna, och endast en storm förmår
framkalla någon dyning; eljest vore faran vida större.
Fartyget vänder än på ena, än på andra bogen, än finner
det för en stund en mera öppen väg; men hur det är,
får det mottaga mången stöt och behöfver väl sin
förstärkta stäf och bog, sin inre förtimring, och
skepparens hela vaksamhet att rodret ej må skadas. För de
fleste af oss var det något nytt, när fartyget första
gången med god fart törnade mot ett isblock och det
brakade i dess fogningar; men någon yttrade, då: »detta
skall hädanefter blifva vår musik», och snart voro vi
vana dervid. Ett mindre fartyg har här fördelen framför
ett större; det är jemförelsevis starkare och finner
lättare sin väg.

Isen sjelf saknade ej för våra ovana ögon ett
egendomligt nyhetens behag. Väl torde en och annan
resebeskrifvare med öfverdrift hafva tecknat intrycket af
isens vexlande former, men skådespelet är dock alltid
fängslande. Från salningen tror man sig se en vidsträckt
skärgård af simmande öar af mångfaldiga skepnader
och färgskiftningar. Än är det ett väldigt block,
uppburet af tvenne otympliga  pelare, ej olikt ett forntida
monument, än en ofantlig pokal eller seglet af en båt,
än ett bord eller en svamp med smaragdgrön fot och
välformad snöhvit hatt, än är det en svan med sin långa
hals och hvita fjädrar. Än är isstyckets yta vågrät och
låg, än är dess ena ända nedtryckt och den andra
uppstående och vildt brusten; brottytorna skifta af blått
och grönt, snö betäcker de öfra ytorna, som stundom
äro färgade af mörkt grus, som de medfört från den
strand, hvarifrån de kommit. Är hafvet också stilla,
glida likväl dessa skepnader för strömmen om
hvarandra, och taflan vexlar ständigt, än belyst af den låga
midnattssolen, än till en del höljd af dimma. Det
är vågorna, som med sitt rörliga arbete i vattenbrynet
skölja och slicka bort en del af den fasta ismassan och
forma den till dessa bilder, och lemna både öfver sig
hängando partier och under vattnet, något djupare,
utskjutande spetsar, dolda försåt för den ovarsamme seglaren.

Den 13 Maj middagstiden voro vi på 74° 25' N. L.
och 17° 3' O. L. och hade således under sista dygnets
kryssningar kommit något nordligare och vestligare.
Vinden var hela dagen nordlig, vädret kallt, och något
snö föll emellanåt; men i dessa trakter hade vi ej att
vänta något annat. Beeren Eiland förlorades på
eftermiddagen ur sigte. Hafhästar visade sig ibland isen
mera sparsamt, hvaremot alkorna blefvo talrikare. De
förra flögo som vanligt efter fartygen och slogo ned i
deras kölvatten, alkorna inväntade dem deremot, döko
ned under deras kölar och voro efter en stund åter
synliga ett godt stycke från sidan.

Den 14 Maj på förmiddagen hade vi ännu ymnig
drif-is, slät bay-is eller, såsom spetsbergsfararen äfven
kallar den, »detta ars is», och vinden från N.N.O. Vi
kryssade och ändrade kurs efter isens läge. Vid
middagstiden stodo vi på 74° 40' N. L. och 15° 14' O. L.,
och straxt derefter, då vi hade kommit ur isen, hvilken
här, som redan förut anmärkts, flöt i ett vatten af
+ 3° C, fingo vi stiltje med några kast från W. t. S.
och S.W., och det snöade något. Längre fram på
eftermiddagen sprang vinden öfver till N. t. W., höll sig
sedan fortfarande på nordlig kant och tilltog mot
aftonen. Zoologerne erhöllo en god fångst af talrika
mollusker, crustaceer och medusor, som i så ofantligt
antal här lefva i vattenbrynet.

Temperaturen, som till den 14 på morgonen hållit
sig lika låg som vid Beeren Eiland, höjde sig den dagen
något, utan att dock under den 15 öfverstiga + 0,2° C.
Om morgonen sågs åter ett isband. Vinden var
densamma till riktning och styrka, men gick mot aftonen
på N.O. och mojnade af. Det snöade något hela dagen.
Vid middagen stod Magdalena 74° 45' N. L. och kl. 4
e. m. på 13° 59' O. Long. Den 15 visade sig hvalar
för första gången. Deras blåsande hördes på långt håll,
då de med en svag smäll stötte ut den immiga luften
igenom sitt spruthål. De voro mycket närgångna, styrde
ofta kurs rakt på fartygen och följde dem en stund, två
till fyra tillsammans, samt liknade genom sin skenbara
overksamhet timmerstockar, drifvande bland böljorna.
Det var små näbbhvalar, hörande till delfinslägtet
Hyperoodon, med trubbig panna och upprättstående,
bakåtböjd ryggfena, ofvantill grönaktigt gråa, undertill ljusa.

Vid middagen den 16 voro vi på 74° 59' N. L.
och 11° 11' O. L. Vinden var fortfarande motig, N.N.O.
NÄBBHVALAR.

intill natten, då den drog sig åt vestlig kant.
Temperaturen var densamma som dagen förut, dock något
högre vid middagstiden. På eftermiddagen föll det
obetydligt snö. På aftonen kl. 9 ändrades kursen åt N.O.
Kl. 2 f. m. d. 17 utkastades från Magdalena flaskan N:o 2.
Vid middagen voro vi på 75° 18' N. L., 11° 19' O. L.
Årsdagen af den norska konstitutionen firades med
flaggning och extra förplägning. Vinden aftog allt mera;
en seglare var synlig, och följande dagen voro
ytterligare två i sigte. Dessa dagar hade vi besök af
snösparfvar (Emberiza nivalis), stadde på flyttning från
söder; de slogo ned på fartygens tackel och däck; bland
dem funnos äfven årsgamla ungar. De tycktes vara
mycket uttröttade och visade ej minsta skygghet; efter
en kort hvila återtogo de sin mödosamma flygt mot
norden.

Den 17 och 18 var vinden för det mesta svag och
sjön stilla. Torell beslöt derföre, att en djuplodning
skulle anställas ifrån Aeolus. I ändamål att från det
stora oceaniska djupet upphemta prof af bottnen och
med detsamma, som man hoppades ett eller annat af
de djur och vexter, som der kunna lefva, var
expeditionen försedd med två omsorgsfullt gjorda apparater,
under Chydenii ledning förfärdigade i Tromsö. Den
ena var ett djuplodningsinstrument efter Brooke's modell,
den andra en bottenhuggare, i hufvudsaken
öfverensstämmande med den, som kort förut blifvit begagnad
på fartyget Bulldog och är känd under namn af »Bulldog
Machine», men med väsentliga förbättringar. Ifrån en
båt, bemannad med fem man, utförde Chydenius
lodningen, under det Aeolus kryssade i närheten. Den
varade från kl. 4 till 9 e. m. Med »Bulldog Machine»
och 1,200 famnar lina uppnåddes bottnen, likväl utan
att apparaten kunnat verka. Upphalningen medelst
vindspel medtog två timmar. Efter en stund gick han åter
ut, denna gång med en Brooke's apparat, som tog botten
på 1,320 famnar. Litet lera med små nästan
mikroskopiska djur, polythalamier, hade fastnat vid densamma.

Den 18 på e. m. förnyades djuplodningen på
ungefär 75° 40' N. Lat., 12° 31' O. Long. Med Brooke's
apparat, som först användes, erhölls botten på 1000
famnar, och med Bulldog Maskin på 1050 famnar, sedan
de kulor, som begagnas att sänka apparaten, en gång
förlorats på 50 famnars djup och nya hemtats från
fartyget. Apparaten upptogs alldeles full och bevisade
sålunda sin fullkomliga duglighet, hvarpå man, ehuru den
några gånger förut med framgång blifvit försökt, likväl
haft något skäl att föregående dagen tvifla. Efter
återkomsten ombord undersöktes bytet. Den upptagna leran
bestod af fem olika lager, innehållande djur, bland andra
Annelider och Holothurier, af hvilka djurklasser man ej
förut funnit någon art på så stort djup. Belåtenheten
med dessa fynd var naturligtvis stor.

Under tiden hade snötjocka uppstått. Fartygen hade
kommit hvarandra ur sigte och styrde nu hvar för sig
mot den gemensamma mötesplatsen. Näbbhvalar, som
allt sedan den 15 ofta gjort oss sällskap, hade nu
upphört att visa sig. Medan vi passerade detta bälte af
Ishafvet, der de uppehöllo sig, hade vattenytans
temperatur vexlat mellan + 2,5° och + 3,8° C. och
hafsvattnets färg varit vackert azurblå. Men då vi den 18
Maj befunno oss på 75° 45 N. Lat. och 12° 31' O.
Long., föll vattnets temperatur till mellan 0° och +1,3°
C. och antog en smutsgrön färg, som till stor del
härrörde af en mängd mikroskopiska, slemmiga,
illaluktande alger af Diatomaceernas och Desmidiaceernas
familj. Vi hade öfvergått gränsen mellan
Golfströmmen med dess kända blå färg och det egentliga
Ishafvet. Näbbhvalar återsågos ej förr än under hemresan
i September på 78° N. Lat. Äfven då var vattnets
temperatur omkring 3,8° C. Denna iakttagelse är
anmärkningsvärd och gör sannolikt, att näbbhvalar
aldrig vistas i kallare vatten och att gränsen för deras
nordliga utbredning sammanfaller med hafvets af denna
temperatur. Det är dock att ihågkomma, att denna
gräns om sommaren rycker några grader nordligare än
om vintern.   

Den 19 Maj var en ganska vacker dag, ehuru
termometern icke steg öfver fryspunkten och vinden var
som förut på nordlig kant. Vid midnatt njöto vi första
gången af att se solen fullkomligt klar rätt i norr gjuta
sina strålar öfver hafvet och drif-isen, hvilken vi åter
genomseglade under den senare delen af natten.

Huru mycket än anblicken af midnattssolen må
prisas af dem, som ofta göra långa resor för att blott
under en enda natt betrakta hennes herrlighet från
något högt berg — visst är att så lifligt kan hon icke
annorstädes beundras för sin storartade skönhet och
prisas för sitt gagn, som här, der hon, om också ofta
dold af töcken, men utan nedgång är den ensliga
seglarens ledstjerna bland polarhafvets isar.

För första gången observerade Nordenskiöld
polhöjden på midnattssolen, och fann den vara 75° 49'.
Observationen förnyades natten mot den 20, då Aeolus
befann sig på 76° 9' N. Lat. och 11° 49' O. L.
Drif-isen, som hela föregående dagen varit synlig först
i O. och S.O., sedermera i N., träffades åter, och vi
seglade i is nästan hela dagen. Vinden var nordlig
eller N.O. ända till kl. 4 e. m., då han blef O. med
någon dyning från S.W. Isen var nu mera snöhöljd
och dess former mera storartade och vexlande än vid
Beeren Eiland.

En stor mängd rotges (Mergulus Alle) och teistar
(Uria grylle) hvimlade dykande och flygande mellan
drif-isen, vädret var det vackraste man kan tänka sig,
ehuru luftens temperatur på hela dagen ej öfversteg
— 1° C. Vinden stillnade och Nordenskiöld, Malmgren,
Petersen och Chydenius foro ut på fogeljagt. Båten var
snart nedfirad, och gled fram mellan de höga
isklipporna på den lugna vattenytan, som helt sakta häfdes
af en svag dyning, hvilken kunde skönjas nästan endast
af vattnets spolande emot isblocken, som långsamt följde
dess rörelser. Luften var klar med blå, sparsamt
molnbeströdd himmel, som i förening med isens klart blåa
brottytor gaf åt omgifningen ett hänförande behag på
samma gång som ett högtidligt allvar. Aeolus skred
nästan omärkbart framåt. seglen hängde slappa, från däcket
betraktade besättningen sysslolös deras färd, och foglarne
kommo utan fruktan ända till fartygets sidor. Allt
andades en trygghet och ett lugn, som endast då och då
afbröts af skotten från båten och fartyget och af de
skrämda foglarnes flygt. Derpå inträdde åter samma
högtidliga stillhet. Sedan ett par tiotal rotges och
några teistar blifvit fällda och när de länge nog betraktat
isen och sceneriet, hvilket från vattenytan tog sig vida
bättre ut än från däck, återvände de ombord. Vinden
sprang öfver till S.O., en god bris fyllde seglen och
med raskare fart än hittills fördes vi mot norden.

Af foglarnes närvaro hade vi kunnat antaga att vi
ej voro långt från land, och vid middagstiden
observerades 76° 19' N. L. och 12° 6' O. L. På förmiddagen
hade man från Aeolus trott sig se en skymt af ett
aflägset land. Äfven ett segel syntes i N.N.O., men det
var icke våra reskamraters fartyg, efter hvilket
fortfarande hölls utkik ända till kl. omkring 10 på aftonen,
då Magdalenas kända gestalt visade sig vid horizonten
i nordvest.

Slupen hade efter skiljsmessan under lodningen och
snötjockan hållit vestligare kurs än skonaren och
allestädes der drif-is påträffats hållit vestvart och nordvart
och således, friare från is, bibehållit sitt försprång. Den
19 träffade den omkring kl. 1 f. m. drif-is och höll af,
hade en tid stiltje, styrde sedan till kl. 4 e. m. kurs
åt W.N.W., föll kl. 7 af åt öster, då den på 11° 12' O. L.
träffade is, hvarför den åter vände och styrde åt N.W.
Denna dag utkastades tvenne flaskor, kl. 10 f. m. och
kl. 10 e. m. Den 20 vid middagen var Magdalena på
76° 21' N. L. och 9° 17' O. L. Liksom Aeolus hade
hon stillt, och, allt efter som strömmen satte henne,
gick hon ömsom i blått, ömsom i grågrönt vatten och
dref långa stunder akterut, utan att oroas af dyning.
Hvalar visade sig, och några kommo alldeles nära; de
voro fortfarande af mindre storlek. I det östliga fjerran
sågs en skymt af ett snöland, som äfven kunde tagas
för hvita molnhopar af den ovane betraktaren — man
påstod det vara Bellsundstindernas snöklädda toppar.

Det land, som antingen inbillningen eller ock blott
det öfvade sjömansögat under den föregående dagen
trott sig kunna varsna, upptäcktes den 21 och visade sig
allt tydligare. Det var Spetsbergen.

Efter att begge fartygen med den friska sydosten
styrt mot norden, dervid Aeolus först gjorde ett slag
åt N.W., tills han omkring kl. 2 f. m. blef fri för
drif-isen, voro de vid middagen temligen nära hvarandra,
och enligt pejling af det land, som nyss dykt upp ur
böljorna, på 77° 54' N. L. och 10° 35' O. L., hvilket i
det allra närmaste öfverensstämde med loggböckernas
bestick.

Kl. 1/2 6 på morgonen igenkände man från slupen
fjelltopparne kring Bellsund och Isfjorden, och kl. 9 sågs
från båda fartygen Prins Charles Foreland. Middagstiden
sågo vi redan tydligt dess ännu snöhöljda, spetsiga
toppar, och ströko på eftermiddagen för frisk, numera
nästan förlig vind förbi dess långa kuststräcka. Landet
påminte mycket om Norge, sådant vi lemnade detta i
sin vinterdrägt, endast att de i hafvet brant stupande
glacierbräckorna med deras sköna grönblåa färg tydde
på en vida kallare natur. Ett lågland af helt ringa
utsträckning delar ön i tvenne massor af vildt sönderrifna,
fastän ej särdeles höga alper. Ur ett chaos af spetsar
och kammar höjer sig här och der en enstaka fjelltopp
öfver de öfriga, den väldiga tvåklufna »Sortepynt» (de
gamle holländarnes Zwart-Hoek) med sin mörka
fjellmassa, som starkt afsticker mot den omgifvande snön,
och det präktiga, sadelformiga, omkring 4.500 fot höga,
från foten till toppen snötäckta berget på öns norra
ända. Vinden var isynnerhet på eftermiddagen
genomträngande kall, temperaturen vexlade mellan — 3° och
— 4° C, men hafvet var likväl fullkomligt isfritt, med
undantag af en liten fläck af små (glacier-) isstycken.
Dess temperatur hade ifrån Beeren Eiland ända till
Prins Charles Foreland ej varit under + 0,4° C. med
undantag af seglingen i isen d. 20, då observationerna
gåfvo —0,2° och —0,3°.

Klockan åtta på aftonen den 21 Maj passerade vi
Forelandets norra udde. De lägre luftlagren hade denna
klarhet och utomordentliga genomskinlighet, som är så
egen för dessa trakter, och då vi kort derefter seglade
förbi mynningen af Kings Bay och Cross Bay, tedde sig
med öfverraskande tydlighet, och i slående kontrast mot
Forelandets och den öfriga omgifningens vilda
bergsspetsar, de så kallade »Tre Kronor», som lika tre
pyramider höjde sig långt bort i öster i bottnen af Kings
Bay ur den milsvida glacierbädd, hvaraf de omgifvas.
Sådana vi nu sågo dem, voro de täckta af snö med
undantag af sina nästan vågräta afsatser, som likt röda
band i det klara solljuset bjert stucko af mot det
glänsande hvita snöhöljet. Derefter följde en kuststräcka af
omkring femton engelska mil, som utgöres af nästan en
enda ofantlig glacier, här och der afbruten och delad af
uppskjutande fjellryggar och derföre benämnd de »Sju
Isbergen»; en oerhörd ismassa, som åt hafvet nedstörtar
i vilda branter, men inåt landet fortsättes så långt dess
höjning tillåter att se.

På morgonen den 22 passerades Magdalena Hook,
Deenes Eiland och Amsterdam Eiland med dess norra,
mycket omtalade spets Hakluyts Headland, och slupen
erhöll ordres, att om möjligt söka hamn vid Norsk-öarne
(Norway Islands) eller Cloven Cliff, men snart möttes
den af pack-is, som låg norr om Vogelsang, mellan
fastlandet, Norsk-öarne och Cloven Cliff och, så långt ögat
kunde nå, sträckte sig åt norr och nordvest. Det beslöts
derföre att söka ankarplats norr om Amsterdam Eiland,
och sedan derifrån med båt nogare undersöka isens läge.
Vinden, som allt mer aftog, dog slutligen helt och hållet
bort. På eftermiddagen kastade Aeolus ankar utanför
Amsterdam Eiland på tolf famnars vatten nära Magdalena,
som kommit några timmar förut. Fyra andra fartyg,
som vi sedan morgonen haft i sigte, lågo äfven i närheten,
liksom vi hindrade af isen att framtränga vidare. De
voro hvalrossfångare från Hammerfest och Tromsö.

SORTEPYNT PÅ  PRINS CHARLES FORELAND.


TREDJE KAPITLET.

Båtfärd för undersökande af isens tillstånd. — Hvalross- och säl-jagt. —
Exkursioner till Amsterdam Eiland. — En båtfärd norrut. — Vistelse
i Kobbe Bay. — Sötvattenssjö. — Segling norrut och längs med
nordkusten af Spetsbergen. — Storm och kryssning i Wyde Bay. —
Sötvattenssjöar. — Ankomst till Treurenberg Bay.

Drif-isens läge, hur orubbligt det kan synas för
det ovana ögat, förändras likväl hastigt af vind och
ström, och en väg kan öppnas, der man minst väntar
den. Det gällde för oss, att snart få veta hvad vi hade
att hoppas och om någon utsigt var för handen att
framtränga norr om Spetsbergen. Knappt hade derföre
ankaret fallit och däcket på Aeolus blifvit befriadt från
de båtar, som under färden belamrat det, förrän ett
båtparti i detta syfte genast utsändes. Det var Dunér
och Chydenius med tre man, de mest beresta i dessa
farvatten: lotsen Uusimaa och harpuneraren på Aeolus,
Helstad, jemte en man från Magdalena. De skulle
landstiga på Stora Norskön, för att göra magnetiska
observationer på samma punkt, der Sabine för 38 år sedan
anställt sådana, medan manskapet borde bestiga öns högsta
punkt, för att derifrån öfverse isens läge österut. Efter
att hafva lemnat fartygen kl. 5 e. m. d. 22 Maj försökte
de först att mellan ön Vogelsang och fasta landet tränga
österut, men detta var omöjligt för drif-is, som uppfyllt
sundet och der instängt ett norskt fartyg. Kosan vändes
derföre åt nordost i afsigt att från vestra sidan uppnå
Cloven Cliff eller Norsköarne, men förgäfves, och slutligen
gjordes försök att norrifrån komma fram till dem, men
äfven detta hindrades af drif-isen. Som oftast släpade
de båten mellan och öfver isstycken, men det skred så
långsamt framåt, att de slutligen funno det ändamålslöst
att färdas äfven på det viset. Dertill hade vattnets
temperatur under den lugna och kalla natten, då blott helt
svaga vindfläktar kommo än från ett, än från annat
håll hela kompassen rund, sjunkit till —1,5° C, så att
isbildning börjat såväl i fritt vatten som isynnerhet
mellan isstyckena, och hotade nu att göra rodden långt
svårare än eljest och kanske till slut omöjlig, ty den
försvårades redan märkbart af de nybildade isnålarnes
mängd. Emellertid kunde de från isstycken af 10 till
12 fots höjd ganska tydligt se isens tillstånd ända till
Grey Hook. Bortom denna udde syntes en öppen ränna,
men vägen dit var stängd af ett bredt isbälte, som,
så långt ögat kunde se, fortsattes åt nordost; denna is
syntes likväl öfverallt sönderbråkad och ingenstädes var
något sammanhängande isfält att se, och det var att
förmoda, att den icke länge skulle hindra färden för
våra fartyg, om blott en ostlig eller sydostlig vind kom
dem till hjelp. Partiet, som sålunda fann omöjligt att
framtränga at nordost, styrde kurs åt nordvest, der
hela hafvet tycktes ligga nästan öppet; endast här och
der sågs ett enstaka isstycke. När de uppnått ungefär
80° N. L. — att döma efter afståndet från Cloven Cliff—,
och isen började bli mera sammanträngd, under det
drif-isbältet i N.O. visade sig oförändradt rodde de till
ett fartyg, som hela tiden legat och drifvit för de
AMSTERDAM-EILAND,

d. 25 Juli.


svaga vindkasten. Dess skeppare, den erfarne quänen
Mattilas, underrättade dem, att äfven norrut ett isband
fullkomligt stängde passagen, såsom man tydligen kunde
skönja från hans korpnäste. Med denna upplysning
vände de åter mot fartygen, en stund gynnade af en
nordlig bris, som likväl snart dog ut, så att årorna
måste tillgripas, och kommo ombord den 23 Maj kl. 7
på morgonen.

Under hela färden till höjden af Vogelsang hade ej
några andra djur visat sig än alkor och teistar, som i
ofantliga skaror drogo norrut, för att återuppsöka sina
gamla häckplatser. Samma natt såg man från fartygen
stora flockar af gäss (Anser Bernicla) draga mot nordost,
kanske till något land ännu nordligare än Spetsbergen.
Om tillvaron af ett sådant land hålla sig hvalrossjägarne
fullkomligt öfvertygade deraf, att, som de berätta, huru
långt man än må komma norrut, dylika skaror af foglar
ses med ilande fart styra sin kosa ännu längre mot
norden.

»Vi voro som bäst sysselsatta med granskningen af
denna hypothes, hvilkens utredande tillhör framtiden,
då vi afbrötos af ett äfventyr, som så mycket mindre
bör lemnas utan beskrifning, som det för oss hade
nyhetens hela behag och derföre blef mer än vanligt
lifvadt. Två man af båtbesättningen voro, som förut blifvit
nämndt, harpunerare och bland de bästa hvalrossjägare,
man kunde finna. Gevären lågo tillhands laddade med
spetskulor, de blankslipade lansarne, de noggrannt
uppskjutna fångstlinorna lågo på sina ställen, och
harpunerna hängde i fören, der harpuneraren satt, och liksom
den ej mindre skicklige lotsen, hvilken styrde båten med
akterårorna, ifrigt spanade efter rof.»

»Hittills hade likväl intet varit i sigte, men nu
tillkännagaf rorsmannen, att han såg hvalrossar på ett håll,
som han med handen utvisade.  I denna riktning sågos
på isen två små svarta punkter, hvilka ett ovant öga
på ett så ofantligt afstånd aldrig skulle upptäckt och
än mindre hos dem kunnat spåra den ringaste likhet
med djur. Jägarne påstodo emellertid, att det var
två sofvande hvalrossar på ett isstycke, och vi fortsatte
rodden en stund, i afsigt att kunna bedöma, huru
långt in bland drif-isen djuren lågo. En kort
rådplägning hölls om den genaste och lättaste vägen att
komma dem på lifvet: vi valde att gå in i en öppen
ränna eller bugt i isen, vid hvars slut det återstod att
söka sig fram mellan isstycken omkring 100 alnar, för
att komma inom skott- och kasthåll. Ännu i början af
den hastiga färden genom rännan hade djuren för våra
ögon ej annat utseende än af två gulbruna oformliga
klumpar. Plötsligt stucko tvenne hvalrossar helt nära
båten upp sina hufvuden öfver vattenytan, med sina
två långa, hvita, från munnen nedskjutande betar. En
del af sin trinda kropp höjde de ur vattnet,
betraktade båten, och döko åter hastigt ned med hufvudet
förut. Efter några ögonblick kommo de åter upp, men
det ansågs bäst att ej förfölja dessa, för att icke
tilläfventyrs skrämma dem, som först utsetts till byte.
Emellertid hade vi kommit dessa så nära, att
harpuneraren upphörde att ro, fästade linan vid harpunen
och stack denne på sin stång. Härunder stod han i
fören och tecknade med handen den väg han önskade
att båten skulle styras. Högst få ord, blott de
nödvändigaste yttrades, helt ljudlösa smögo sig de åtta
»mufflade» årorna genom vattnet, och tyst, men i 
hastig fart gled båten öfver dess yta. Djuren rörde sig
ej. Ändtligen lyckades det att komma i skjul bakom
ett väldigt isblock. Man behöfde nu ej längre befara,
att djuren skulle blifva skrämda, och började att med
åror och båtshakar efter harpunerarens anvisning arbeta
sig fram mellan isstyckena. Snart var båten tätt under
det stora isblocket, mot hvilket en långsam dyning, som
häfde de mindre ismassorna i en gungande rörelse, bröt
i starka bränningar. Dessa måste undvikas, och båten
kom åter inom synhåll för hvalrossarne, och ehuru det
af bränningen förorsakade bullret till större delen förtog
ljudet af båtens rörelse i isen, dröjde det ej länge,
innan djuren började röra sig och det ena höjde
hufvudet. Ögonblickligen stod båten stilla, alla hukade
ned sig så godt de kunde, och snart hviskades det: »de
äro stilla.» Harpuneraren ställde sig med harpunen
färdig till kast och gevären lades så nära till hands
som möjligt. Ännu några famnar och harpunen hade
kunnat nå dem, då djuren åter lyftade upp sina
hufvuden, betraktade oss med stolta blickar och höjde
främre delen af kroppen, hvarvid den tjocka huden
på halsen lade sig i stora veck. »De gå ned! Skjut!—
jag den, du den — tätt bakom örat!» Båten stannade,
harpunen hven genom luften och två skott brunno af.
Båda djuren sjönko ned på isen, det ena orörligt —
lotsens kula hade träffat — det andra med tecken till lif.
Dunér räckte sin bössa åt rorsmannen. Åter en knall,
och en blodström från halsen visade, hvar skottet träffat.
Djuret reste sig upp till sin halfva längd. »Skjut, jag
hinner ej taga bössan!» ropade Uusimaa åt Chydenius.
Skottet gick, djuret sjönk, och en ny blodström från
bröstet ingaf hopp om att det fått nog; men hvalrossen
var redan med en del af sin kropp utom iskanten, sjönk
ned i vattnet och försvann.»

»Båten sköts nu fram till kanten af det låga
isstycket, på hvilket vi alla sprungo upp. Den
qvarliggande hvalrossen, ett djur af tio fots längd, erhöll
för säkerhets skull ett lansstyng och beröfvades sin
hud med dess tre tum tjocka späck, och sitt hufvud
med de 1 1/2 fot långa elfenbenslika tänderna. Denna
gång hade bössan och ej harpunen varit det afgörande
vapnet. Kulan hade ganska riktigt träffat bakom örat,
det enda ställe der hon ögonblickligen dödar, ty råkar
hon ett annat ställe af hufvudet, plattas hon mot
dess otroligt fasta benbyggnad eller träffar en del af
hjernan, hvars förstöring ej medför omedelbar död.
Intränger hon i någon annan del af kroppen, stannar hon
oskadlig i det tjocka späcklagret, — man får ofta
hvalrossar, som hafva kulor i späcket — eller ock följer ej
döden, förrän djuret hunnit i vattnet, såsom nu var
händelsen. Träffas en simmande hvalross dödligt,
sjunker han genast, och derföre bör bössan då användas
endast för att förvirra honom, till dess han kan nås
af harpunen, ty denna och lansen äro dock alltid
hufvudvapnen i denna jagt. Vi hade knappt hunnit kasta
loss vår båt, innan en otalig mängd måsar, som strax
efter djurets fällande församlat sig i närheten, slog ned
för att frossa på dess qvarlemnade kropp. Nu som
alltid var stormåsen (Larus glaucus), som af den gamle
Martens för dess värdiga hållning fick namnet
»Borgmästaren», den ifrigaste och mest oblyge bland gästerne,
dernäst den sköna, snöhvita ismåsen (Larus eburneus),
Martens' »Rådsherre», och till dem sällade sig äfven en
och annan »Krykkie» (Larus tridactylus) och hafhäst.»

»Länge hade ej färden varat, innan vi åter fingo sigte
på två simmande hvalrossar. Vi kunde ej komma dem
inom kasthåll för harpunen, och gevären begagnades
utan verkan.

En stund derefter sågs ytterligare en hvalross. Vi
skickade honom en kula, han dök genast och var, när
han åter kom upp på ett annat håll alldeles ur sin
förra kosa, tydligen förvirrad, dök åter och kom åter
upp, men nu i fullt raseri. Han framstötte ett kort
vrålande, ställde sig upprätt i vattnet och slängde sig
hit och dit. Vid båtens annalkande försvann det stora,
präktiga djuret i djupet och uppkom först på ett så
stort afstånd, att vi ej ansågo mödan värdt att vidare
förfölja det.»

Då man närmar sig hvalrossen, måste man,
isynnerhet om han ligger på is, vara så tyst som möjligt,
för att ej skrämma honom; men detta är ej nödvändigt
med sälen, utom då han ligger på fast is bredvid sitt
hål, ty då är han ytterst lättskrämd. Är han deremot
i öppet vatten eller bland drif-is, kan man genom
hvissling eller annat oljud narra honom att komma båten
närmare, såsom vi på denna färd flera gånger iakttogo.
Hvissling, men isynnerhet blåsning i signalpipan kunde
locka en säl ganska nära båten. Han höll då hufvudet
länge öfver vattnet, synbarligen lyssnande på det
skärande ljudet, dök ned och kom åter upp på ett annat
håll. Ett skott skrämde honom endast för en stund.

Den 22 och 23 var för öfrigt hvar och en
sysselsatt på sitt håll. Zoologerna hade draggbåtarne i gång,
och med glad öfverraskning sågo vi för första gången
det nordligaste ishafvets yppiga djurformer hemtas upp
ur djupet. Den kolossala räkan, Crangon boreas, med
sin svarta, klumpiga kropp och våldsamma språng, hopar
af Hippolyternes täcka familj och myriader märlor,
Gammari, hvimlade i våra håfvar och bottenskrapor och
deribland en och annan fisk af slägtena Cottus och
Liparis. I bottnens sandblandade lera gräfde besynnerliga
kräftor af Cumafamiljen, stora skaror af musslor och
snäckor, Tellina, Yoldia, Astarte och Tritonium,
blandade med stora bofasta eller nomadiserande maskar af 
lysande färger, Terebella, Nephtys, Phyllodoce, Polynoë,
m. fl., Vid sådant voro vi ej vane, ty vid våra kuster
söker man förgäfves en sådan rikedom på individer af den
yppigaste utveckling, som om möjligt öfverträffade den
föreställning, vi af föregående ögonvittnens berättelser
erhållit. Exkursionspartier afgingo nu i land. Under den
mest stilla och angenäma väderlek landstego vi för första
gången på Amsterdam Eiland, dock ej utan möda. På
stränderna reste sig allestädes en tio fot hög brant eller
lodrät vägg, den så kallade isfoten, hvilken bildad
undertill af is och ofvan till största delen af snö, ännu stod qvar
från vintern. Med händer och fötter höggo vi
trappsteg i den fasta snön och klättrade så uppför. Hela
landet var ännu betäckt med 8—10 fot djup snö
med hård skare, och blott de tverbranta fjellsidorna,
der ingen snö kunnat lägra sig, voro bara och bevuxna
af Cetraria nivalis, cucullata, islandica och den svarta
Umbilicaria arctica, detta högnordiska nödbröd, hvarmed
mången polarfarare uppehållit lifvet, samt andra laf-arter.
Brungröna mattor på afsatser och i sprickor bildades af
Salix polaris och mossor, bland hvilka de allmännaste
voro Ptiliclium ciliare, Dicranum scoparium, Rhacomitrium
lanuginosum, Gymnomitrium concinnatum, Hypnum
cupressiforme, Polytricha m. fl. Här och der uppstucko
Cerastium alpinum och Cochlearia, skörbjuggräset från
fjolåret, nästan lika gröna som om sommaren.

Det ödsliga i omgifningen mildrades något af
sjöfoglarnes skri i klipporna och snösparfvens vårsång,
som påminner om lärkans. Det mesta oväsendet fördes
af rotges, som i tallösa skaror omkretsade bergens toppar
och i snabb flygt sväfvade utefter deras branter under
ett ej obehagligt kuttrande och knirrande läte. Alkor
och teistar sällskapade i stora flockar på de högre
terrasserna. De förra blandade sitt knarrande oljud
till den döfvande chorus, hvilkens enformiga melodi då
och då afbröts af stormåsens klangfulla stämma, som
genljöd i bergen.

De klippor, som bilda denna och omkringliggande
öar, äro något öfver 1000 fot höga. Deras nedra
sluttningar omgifvas till flera hundra fots höjd af grus,
skarpa större och mindre block, ofta lösa och gillrade
på smärre stycken — allt isens verk —, hvilket gör en
fjellstigning om sommaren ej allenast besvärlig, utan
äfven i högsta grad farlig i följd af lätt inträdande ras.
De bestå till största delen af en vanligen finkornig
grå granit, hvilkens ryggar hafva den kullriga form,
som erinrar om den svenska berggraniten. På
Amsterdam Eiland öfvergår den i gneisgranit och glimmerskiffer,
med ådror af verklig granit. Kastar man härifrån
blicken öfver till de egendomligt vilda och sargade kammar,
som utmärka fastlandet, ser man genast, att man har
framför sig området för gneisen och glimmerskiffern,
sådana dessa vanligtvis uppträda. — Gneisgraniten här
erbjuder mineralogen litet af intresse. Några gångar af
urkalk uppträda med åtskilliga vackert utbildade
mineralier af förvillande likhet med dem, som träffas i våra
kalkbrott: idokras, kalkgranat, vollastonit, augit, skapolit,
chondrodit, grafit m. fl.

Slupens fångstbåt, som den 23 gjorde sin första
utflygt, hemförde en hvalross och en hop af de foglar,
som pläga infinna sig vid denna jagt. Natten förut
hade Dunér och Blomstrand under en båtexkursion
skjutit två sälhundar. Manskapet var hela tiden
sysselsatt med fartygens rengöring utan och innan och med
andra nödiga skeppsarbeten.

Fartygens befälhafvare hade hela tiden ansett vår
nuvarande ankarplats för något osäker. Den låg öppen
för hafvet, utsatt för norrifrån neddrifvande is. Slupen
hade derföre redan en gång varit färdig att afgå till en
bugt, kallad Kobbe Bay, på den något sydligare liggande
Dansk-ön (Deenes Eiland), men man ansåg sig böra, om
möjligt, på nära håll afvakta isens skingrande och
stannade derföre tills vidare qvar. Den 24 Maj blef vinden
stark nordost. Magdalena, som låg för varpankare,
färdig att lätta hvilket ögonblick som helst, kom på
morgonen i drift mot land, satte till segel och gick
norrut för att efterse, huru det förhöll sig med isen.
Under tiden anlände från en närbelägen hamn norrifrån
ett fartyg, hvars skeppare, Rönnbäck, underrättade
Torell om isens läge och medtog ordres till
Magdalena att gå till Kobbe Bay, dit han sjelf ämnade sig
efter att hafva gjort några slag nordöfver. Magdalena,
som fann isen tätare packad än förut, ställde genast
kosan ditåt, men redan då hade ett drif-isband sträckt
sig från de nordliga öarne ned mot Amsterdam Eiland.
Efter något sökande lyckades hon dock att finna sin
väg genom detta isbälte, som äfven genomseglades af
Aeolus, hvilken kl. ett e. m. lättat ankar, sedan man
länge men förgäfves väntat på Nordenskiöld, som på
morgonen med fångstbåten och fyra man gått norrut för
att ytterligare rekognoscera isen. Längre fram på dagen
uppstod stiltje. Magdalena ankrade då för en stund i det
lilla sundet mellan Amsterdam- och Deens Eiland, Deens
gat kalladt, till dess en svag bris något skingrade ett i
vägen liggande isband, då hon bogserades emellan ön
och dess skär, der hon fann blott 10 fots djup, och
slutligen för segel gick in i Kobbebay, der hon ankrade
på 4 famnars sandbotten. Skonaren hade under stiltjen
bogserats af tre båtar, och ankrade på natten strax
utanför viken. Nordenskiöld hade med sitt parti under
tiden återkommit från sin utflygt. De hade lyckats,
ehuru med stor möda, att igenom den ännu ganska
täta drif-isen framtränga till sundet mellan Norway
Island och Vogelsang. Der träffade de Mattilas,
Spetsbergens lyckligaste, lugnaste och mest originelle
hvalrossjägare. Han hade af is blifvit instängd i sundet,
men kort före deras ankomst ånyo kommit loss. Ett
ifrån hans slup utsändt parti hade framträngt ända till
Red Bay, men ej funnit någon utväg att komma
vidare mot öster och han hade derföre beslutat att segla
söderut. Våra resande föredrogo hans varma kajuta
framför sin öppna båt, läto honom taga den på släp
och gingo sjelfva ombord. Mattilas tycktes gifva sig
god ro och bjöd ett ypperligt kaffe, en högt värderad
undfägnad. Men knappt hade de seglat ett par timmar
mot söder, då deras dittills tyste värd plötsligt och utan
märkbar anledning tillkännagaf, att han tänkte ändra kurs
och styra norrut, ett drag af denna nyckfulla och
oförklarliga ombytlighet, som ej är ovanlig hos dessa
ishafsfarare. De våra måste derföre göra hemresan i båt.

Vinden hade blifvit svagt nordlig, och drif-isen,
som de mött vid färden norrut, tycktes alldeles
skingrad och försvunnen. De hissade en liten, fångstbåten
tillhörig segellapp, och fröjdade sig redan åt en
angenäm seglats tillbaka. Det visade sig likväl snart, att
drif-isen icke aflägsnat sig långt, utan i stället packat
sig till ett ogenomträngligt band, som sträckte sig i
N.O. och S.W. emellan dem och skonarens ankarplats.
Öfver detta ungefär en fjerdedels mil breda isband blef
det nödvändigt att draga båten, ett för fem man
ingalunda lätt arbete. Medan de voro sysselsatta dermed
sågo de med kikaren våra fartyg lyfta ankar och
begifva sig till Kobbe Bay, der dessa enligt aftal skulle
uppsökas, i händelse Amsterdam Eiland blifvit lemnad
före partiets återkomst. Efter en besvärlig rodd, under
hvilken de upprepade gånger voro nödsakade att draga
båten öfver stora isflakor, hunno de ändtligen fartygen
i Kobbe Bay.

Under hela färden hade de ej sett några hvalrossar,
endast några stora sälar, men ingen blef skjuten. Under
jagten efter dessa var en olvcka nära att inträffa. En
skonaren tillhörig refflad bössa var så rostad, att kulan
ej kunde drifvas ända ned, och då harpuneraren detta
oaktadt afsköt skottet, sprang geväret i tusen stycken,
men lyckligtvis utan att skada någon af de fem
personer, som voro i båten. Endast den, som aflossade skottet,
fick en lindrig kontusion i tummen.   

Lyckligt och väl voro vi sålunda alla församlade i
Kobbe Bay. Natten var i början stilla och vacker och
några partier voro ute på alkskytte, men inom kort
utbröt från N.O. en så våldsam storm, att skonaren på
morgonen måste inlöpa i hamnen, der han ankrade 
några hundra alnar från slupen. Zoologerna försökte
att dragga, men måste snart uppgifva företaget; med
knapp nöd kunde man för storm och sjö från fartygen
besöka hvarandra, och af ren barmhertighet måste vi
återföra ombord våra hundar, som vi landsatt på en
holme, der de ej funno skydd för sjön, som yrde
öfver dem.

Danskön, belägen på 79° 41' 59" N. Lat., omkring fem
engelska mil lång och ungefär hälften så bred, består
till större delen af branta afrundade klippmassor, som
mot norra udden blifva mer tillspetsade och der nå ända
till 1,200 fots höjd. På vestra sidan inskär emellan dessa
klippor Kobbe Bay (holländarnes Robbenbay) två engelska
mil djupt, och öppnar sig för seglaren inbjudande genom
sitt temligen skyddade och lätt tillgängliga läge. En liten
holme i inloppet ger lä för vest och sydvest, och på
denna hafva spetsbergsfararne till sjömärke upprest ett
stenkummel eller såsom det på norska heter »varde»,
som äfven någon gång begagnas till postlåda. Vid
inseglingen, då man kommer söderifrån, bör man
ihågkomma att från inloppets södra strand ett stenref skjuter
långt ut i sjön, på hvilket en och annan okunnig seglare
redan strandat. Hela konsten består endast i att ej gå
landet för nära och ej hålla af, förrän man kommit
midt för viken, samt att företrädesvis söka den norra,
djupare och renare stranden. Refvet sammanhänger
sannolikt med det två engelska mil vester från landet
befintliga blindskär, som i storm och vid dyning lätt röjes af
bränningarne. Från äldsta tider har Kobbe Bay varit
känd som en god hamn, hvilken, ehuru öppen för
nordvest, erbjuder många fördelar. Den är den första, som
om våren blir fri från is, och på hösten håller den sig
längst öppen; den eger god ankarsättning på 3—14
famnar sandbotten och — hvad som är af största värde
— man kan der erhålla godt, för fartygens alla behof
användbart vatten. I en inskärning på södra stranden
vidtager en dalgång, som löper tvers öfver ön och är
betäckt af kantiga, svårt tillgängliga klippblock. 1 denna
däld är en liten, men djup insjö, som under alla
årstider ger vatten, ty alla spetsbergsfarare öfverensstämma
deri, att han aldrig bottenfryser.

Denna uppgift, som i betraktande af de långa
vintrarne och den förmodade låga jordtemperaturen på en
så hög breddgrad föreföll nästan otrolig, funno vi riktig.
Vi genombröto det ej mindre än sex fot tjocka istäcket
och mätte derunder mellan tolf och fjorton fot vatten.
Bottnen var i tjocka lager betäckt af ett grönt slam,
nästan uteslutande bestående af kiselskaliga alger,
Diatomaceer, samt andra lägre alger, Oscillatorier och
Desmidiaceer. Bland dem lefde en art insektlarver,
Chironomus, mikroskopiska crustaceer, Cyclops, samt
smärre maskar. Våra fysici undersökte temperaturen
och funno vid bottnen + 1,1° C, vid ytan 0° C. och 1/2 fot
derunder + 0,2° C. Häraf torde man med temlig visshet
kunna sluta, att vintrarne, på detta håll af Spetsbergen
åtminstone, ej äro särdeles stränga och att kälen icke
här tränger ned till ett så betydligt djup som i Sibirien
redan vid mycket lägre breddgrad.

Hamnen uppmättes af Kuylenstjerna och
Lilliehöök. Kompassens missvisning iakttogs vara 23° 15' W.
De magnetiska bestämningarne gjordes dels i dälden,
dels på ett sandref vid norra stranden, bredvid
lemningarne efter en gammal koja. Denna hade fordom varit
bebodd, sannolikt af ryska fångstmän, af hvilka några
hade sina grafvar strax derintill. En nästan dyster
stämning grep oss, då vi här en stilla natt, under det
den låga solen spred sin egendomligt dämpade dager
öfver den ödsliga, stenfrusna stranden, omgifven af de
svarta, lafhöljda klipporna, stötte på en af dessa
grafvar: en alnshög påle och en liten stenhög deromkring,
hvarur två ännu väl bibehållna renskinnsstöflar med
sulor af hvalrosshud stucko fram, jemte ett och annat
ben, tydligen framdraget af rofdjur. Så jordas man
här, der marken ej har mylla nog till en graf, som
skyddar mot björn och fjellräf. Intet betecknar det
öde, för hvilket dessa så väl som de tusental
menniskor, hvilka på Spetsbergen fått sin graf, dukat under;
men på förra tiders mordengel i dessa trakter,
skörbjuggen, faller närmaste misstanken. Det var måhända
några af dessa samme män, som Franklins och Buchans
officerare besökte 1818, och hvilkas värdiga skick och
religiositet de skildrat med så lifliga färger.

Isens oförändrade läge i norr föranlät oss att dröja
några dagar i denna hamn. Hvarje dag inkommo
alltjemt lika nedslående underrättelser med fångstfartyg,
som inlupo i viken, bland andra med briggen Jaen
Mayen, hemma i Tromsö, som nu anlände från Jaen
Mayen, dit han gjort en misslyckad resa för sälfångst.

Vinden, som redan efter första dagen saktat sig,
vexlade sedan ständigt i rigtning och styrka.
Medeltemperaturen för hvarje af de sex dygn, vi lågo här,
vexlade mellan — 1,7° C. och — 4,6° C. Det högsta 
observerade gradtalet var + 0,5° C. och det lägsta — 5,4° C.

Vattnets temperatur på mindre djup öfversteg
luftens med 2 till 3 grader, såsom följande exempel visa:
den 26 Maj var                                                  
62

luftens temp. kl.  4 f.m. —3,9° o. samtidigt vattnets —0,6°

  »       »   kl. 12 f.m. —2,4° »    »          »     —0,4°

  »       »   kl. 10 e.m. —1,8° »    »          »    + — 0°

  »       »   kl. 12 e.m. —2°   »    »          »     —0,5°

Först den 30 Maj,då vi under seglingen kommo
längre från de isbelagda stränderna, mötte vi åter vatten
öfver 0° temperatur.

Vädret kunde ej kallas angenämt. Utom en
obehaglig, isande, ehuru ej stark kyla, hade vi första dagen
storm, tredje dagen dimma och snöslagg, hvilket vi,
orättvist nog, då gåfvo namn af spetsbergaväder.
Öfverallt var marken ännu betäckt af djup snö och
utsigten att framtränga längre mot norden ringa. En
hittills okänd nedslagenhet tycktes vilja smyga sig öfver
oss, och på Magdalena aftog hoppet att snart få
börja den efterlängtade färden mot söder utefter landets
vestra kust, enär expeditionens ledare på grund af flera
omständigheter beslöt att detta fartyg tills vidare skulle
åtfölja Aeolus norrut. Det ansågs nemligen vanskligt,
att vid segling i isfyldt farvatten hafva alla behöfliga
båtar och tillbehör för isfärden ombord på den senare,
och man beräknade dessutom för de första dagarne af
denna isfärd förstärkning af manskap från slupen.

På förberedelser till denna färd, hvilkens
företagande en tid bortåt blef expeditionens förnämsta syfte,
användes också all den tid, som ej upptogs af de
löpande göromålen. Ingen längre utflygt gjordes, utom
af fångstbåtarne. Våra utfärder gällde förnämligast
vikens stränder, de närmaste bergen och dälden på södra
stranden. De branta klipporna voro denna tid föga
tillgängliga; den skarbelagda snön gjorde väl
uppstigningen möjlig, men återfärden blef ofta hastigare än
man önskade, äfven om man af alla krafter och i alla
möjliga positioner sökte hejda den, och ej utan
betänkligheter. Bergarten är gneisgranit, fullkomligt lik den
på Amsterdam Eiland. Den botaniska skörden var klen;
pä ännu en månad var ej att vänta en utslagen blomma,
och mossorna voro till det mesta täckta af snö;
lafvegetationen var yppig, men fattig på arter; utom de
stående arterna af Cetraria och Umbilicaria observerades
Peltigera aphthosa, canina och venosa, Cladonia
bellidiflora, digitata och furcata, Lecanora tartarea,
turfacea, chlorophana, varia och cinerea, Lecidea
geographica, atroalba, jemte många andra. Jagten inbragte
den 27 en ovanligt stor isbjörn, som under en
exkursion med fångstbåten harpunerades af Aeoli manskap;
den 29 hemförde samma båt två storsälar, och
Magdalenas fångstmän slogo en hvalross.

Våra fogelskyttar förskaffade oss en mängd för
bordet välkomna alkor och teistar, och för första gången en
lunnefogel, som är synnerlig med sitt höga,
sammantryckta, röda och hvita papegojnäbb, hvilket jemte blicken
och hela hållningen ger honom ett egendomligt uttryck
af dumdryg sjelfbelåtenhet. Han kunde kallas
Spetsbergens nämndeman. Isländarne kalla honom prest för
hans allvarliga, patriarkaliska skick, der han sitter
långa stunder utanför sin boning, och för hans svarta
och hvita drägt. Han är en fogel med afgjordt
flegmatiskt temperament. Hela timmar sitter han, helst
om aftnarne, och solar sig utanför sitt bo, och låter
höra än ett å-hå, som nästan liknar en gäspning, än ett
snarkande hrro. Han sitter i nedhukad ställning, men
inträffar något, som tilldrager sig hans uppmärksamhet,
reser han sig med lodrätt bröst och gör dervid en mängd
egna vridningar på hufvudet, liksom ville han med hela
sin eftertanke taga kännedom om hvad som är på färde.
Han flyger ej gerna, utom under den tid han har
ungar; då ser man honom under temligen snabb flygt med
täta vingslag från sin häckplats kasta sig i hafvet och
såsom en konstsimmare köra hufvudet, likasom tyngdt
af det stora näbbet, först i vattnet, under hvilket
kroppen för ett ögonblick försvinner. Aldrig träffar man
honom inuti landet, utan på eller vid hafvet, och sällan
flyger han högre än till sin häckplats. Skrämmes han
i vattnet, flyger han ej gerna derur, utan dyker eller
flyktar halft simmande, halft flygande, och slutar flykten
vanligen med en dykning, under hvilken han liksom
teisten och alkan simmar med vingarne och styr med
fötterna. Enstaka foglar äro temligen svåra att komma inom
håll, emedan de ständigt dyka. Men träffar man dem
i sällskap, hvilket här sällan händer, litar den ena på
den andra, de blifva djerfva och komma ända till båten.
Det är löjligt att bland en skara simmande lunnefoglar
aflossa ett skott: i ett ögonblick äro alla försvunna
under vattnet, för att straxt derpå nyfikna åter dyka upp
nära båten. Deras utseende är nu i högsta grad
förvirradt och komiskt, och sedan de ett ögonblick spejat
omkring sig, gömma de sig åter under vattnet.

Lunnen är egentligen ej någon högnordisk fogel,
utan en nordatlantisk. På Spetsbergen och Grönland
förekommer han ej ymnigt, och hans sydliga gräns
torde i Europa vara Bohuslän, der några par häcka på
Väderöarne, och i Amerika trakterna omkring Fundy
Bay. Spetsbergens lunn är större och har ett högre
näbb än sydligare trakters, men det är likväl samma
art. I sällskap med alkor och teistar bebor han de
brantast i hafvet stupande fjellsidorna. På dessas
afsatser, der marken ej är för hård eller der klippan är
förvittrad, gräfver han med sina klor och starka näbb
en gång, som leder till en utvidgning, rymlig nog för
två eller flera foglar, och lägger der ett enda i
förhållande till sin storlek mycket stort ägg. Hane och hona
hafva båda liggfläckar, ofta flera än en, de ligga
vexelvis på äggen och begge deltaga i ungens vård, så
att när den ene är sysselsatt i boet, är maken ute för
att hemta föda. Ungarne äro tvertemot hvad fallet
är hos en mängd andra simfoglar, gäss, änder, svan
och lom, under första perioden efter kläckningen lika
hjelplösa som sångfoglarnes och måste länge matas i
boet, tills de bytt ut sin dunbeklädnad mot fjäder,
och först då börja de visa sig på vattnet. Likt öfriga
sjöfoglar, som bebo fogelfjell, är lunnen under liggtiden
så uppmärksam på sitt kall, att han lätt kan gripas
med handen och dragas ut ur sitt hål. Hans talrika
förekomst på Finmarkens öar, Island och Färöarne, der
han för en stor del af befolkningen är ett vigtigt
lifsmedel, har gjort honom till föremål för denna
beryktade och lönande, lika farliga som grymma och
förödande fångst. Hans förnämsta kläckningsplats i
Finmarken är Nord-Fuglö, der äfven under de sista
decennierna sådant utrotelsekrig mot lunnen begynt.
På denna ö, som eges af en enskild man, dödas
numera årligen omkring 30-40,000 foglar, hvaribland äfven
alkor och tordmular ingå till ej ringa del. Fångsten
göres af fattiga fjell-lappar, som i lön erhålla köttet af
de dödade foglarne, men aflemna ägg och fjäder till
egaren. Under denna fångst händer det nästan årligen
att en eller flera lappar nedstörta utför de flera
hundrade fot höga och branta klippväggarne och omkomma,
men det oaktadt har egaren hvarje vår flera
kontraktsanbud än han kan antaga. Endast på ett och annat
ställe, såsom på Vestmanö vid Island, skötes denna jagt
med någon urskiljning, och man dödar blott ungfoglar
och lemnar de gamla i fred; man är i så fall viss på
att hvarje år hafva säkra leverantörer af ny afkomma.
På Spetsbergen skulle denna jagt ej löna sig, der lunnen
är en obetydlig kontingent af fogelfjellens bebyggare,
för hvilkas skaror han helt och hållet träder i
bakgrunden.

Ehuru vinden, som hela tiden hållit sig på
nordkanten, fortfarande var vidrig, och underrättelserna om
isens tillstånd alltjemt desamma, beslöt Torell likväl att
våga ett försök att tränga norr om Spetsbergen. Massor
af is sågos drifva söderut förbi oss, och vi kunde häraf
sluta att någon förändring inträffat der de kommo ifrån.
Kl. 10i på aftonen den 30 Maj gingo derföre båda
fartygen till segels, följda af briggen Jaën Mayen, och
för en laber nordnordostlig bris började vi i sakta mak
kryssa mot norr. Efter ett längre slag från land
möttes vi redan på natten af ett tätt drif-isfält, som åt
vester sträckte sig så långt ögat från salningen kunde
se; mot norr var farleden ännu öppen, endast här och
der mötte spridda isblock. Stora skaror teistar, rotges
och alkor flögo och simmade kring isstyckena; under
döfvande larm och skrän var ett ofantligt stort sällskap
»Borgmästare» på ett isstycke församladt kring en
flänsad sälhund. Stundom stack en storsäl sitt vackra
hufvud öfver vattnet helt nära oss; han visade sig dock
mindre allmänt än vi väntat, förmodligen i följd af den
temligen låga lufttemperaturen, då han ej gerna vistas
i vattenytan oftare än när han skall hemta andan.

Vinden aftog alltmer, men Magdalena hade
inkommit i en norrut löpande strömfåra, och fick ett
betydligt försprång framför Aeolus. Hon uppnådde snart
Vogelsang, mötte der ett isband, vände mot söder och
lade bi midtför Amsterdam Eiland, för att invänta
honom. De sammanträffade snart och började på
eftermiddagen att arbeta sig in i den ännu temligen glesa
isen. Vinden friskade, och på aftonen hade vi nått
höjden af den tvåklufna klippan Cloven Cliff,
Spetsbergens nordvestligaste förpost, utan att, fartygen ännu
tagit någon svårare törn mot isen. Vi vände mot öster,
rännorna mellan isen blefvo allt trängre, i norr och
nordost låg en oöfverskådlig sträcka af högt upptornad
pack-is, mindre och flatare stycken omgåfvo oss på
alla sidor, och det fordrades oaflåtlig vaksamhet och
påpasslighet att i den numera något tjocka luften, så
godt sig göra lät, undvika de block, som ständigt lågo
i vår väg. Esomoftast törnade vi emot, men utan skada
för fartygen. Vi räknade den 31 Maj och thermometern
visade ej mera än —6,5°. Vinden var isande kall, och
man vistades ej gerna på däck, men våra förhoppningar
voro nu lifligare och utsigten till deras förverkligande
vida ljusare än då vi förra gången sökte tränga fram
på detta håll.

Den 1 Juni på förmiddagen började luften klarna
och vinden aftog. Vi voro midt för Norskön, på 79° 49'
N. Lat. och hade sedan den 22 Maj sålunda gått framåt
mot norr endast 3 minuter. På middagen inträdde
stiltje, och vädret blef det blidaste och vackraste vi
hittills haft. Hafvet var stillt som en spegel, ingen fläkt
rörde seglen, och Magdalena lade sig, i afbidan på Aeolus,
för ankare mellan lilla Norskön och Biscayer Hoek på
10 famnar sand- och algbotten. Fångstmän, jägare och
zoologer togo tillfället i akt och satte sig i verksamhet.
Magdalenas fångstbåt gick till Rood Bay, Norrmännens
Röde Bay, och hemkom med en säl och en ren, den första
som fälldes; det var en drägtig fullburen ko, liksom alla
renar denna tid på året, så mager, att hon ej räckte till
mer än ett mål. Aeolus erhöll en sju fot lång hona af
storsälen; hon hade nyss fällt det mesta af sin gamla,
gråa, långhåriga drägt, som ännu fläcktals satt qvar.

Välkomna fläktar från S.O. började mot aftonen
afbryta stiltjen, och kl. 9 lättade Magdalena varpankaret
och fortsatte i Aeoli sällskap kampen mot drif-isen, som
i stora flakor och ända till tolf fots höjd satte på oss, och
med båtshakar och bärlingar voro alle man i arbete att
sätta den ifrån. Den blef allt tätare. Från Grey Hook,
som pejlades i O.S.O., sträckte sig ett ogenomträngligt
isfält mot norr, i nordost och nordvest, så att man redan
strax efter midnatt fick vända mot vester, för att efter
någon stunds kryssning i den segelbara isen åter vända i
afbidan på pack-isens öppnande af ström och vind. Med
samma loverande fram och tillbaka utanför Rödestrand
fortsattes hela dagen den 2 Juni, under laber S.S.O.
omvexlande med stiltje, klar luft och —2° C, alltjemt i sigte
af landet, som här erbjuder en olika anblick mot
nordvestra kusten. Mindre söndersplittrade former,
långsammare sluttningar, regelbundnare och mjukare konturer
gifva tillkänna, att andra bergarter än granit och gneis
här äro öfvervägande. Vid Rödestrand, så benämnd
efter den röda färgen hos här rådande bergart,
sandsten och conglomerat, sänka sig bergen, hvad som är

NORSK-ÖARNE,
d.1 Juni 1861.

ytterst sällsynt på Spetsbergen, efter hand till ett flackt,
enformigt och vidsträckt lågland, som nu låg så höljdt af
snö, att man ej kunde skilja stranden från deromkring
lägrade isband.

I den intressanta Grey Hooks-kedjan uppträda bergen
åter till vanlig höjd, omkr. 2,000 fot, med stor
omvexling i de egendomliga mer eller mindre isolerade
formerna, regelbundna pyramider, rundade kullar, tvärt
afskurna eller kittelformigt urgröpta koner. Öster om
Wijde Bay åter visade sig landet, så långt ögat kunde
nå, som en långsamt mot hafvet sluttande snörygg utan
en enda bergspets.

Vattnets temperatur höll sig omkring —1,5°, och dess
färg drog än i grönt, än i blått, det senare isynnerhet
utanför Grey Hook. Först på morgonen den 3 Juni hade
pack-isen satt ut något från denna förtretliga udde, genom
en smal ränna passerade vi den utan svårighet och
inkommo i Wijde Bays mynning, som nu bildade ett litet
öppet vatten, pa alla sidor omgifvet af is. I söder bay-is
ännu knappt uppbruten, i norr den oöfverskådligt stora
pack-isen, som i öster var tätt sammanbunden med
Verlegen Hoeks lågland genom ett isband, bortom hvilket vi sågo
öppet vatten. Vi voro sålunda ånyo spärrade, och under
afbidan på isens rörelser upptogs tiden med loverande
fram och tillbaka i vikens mynning. Luften mulnade,
då och då föll någon trindsnö, vinden var ombytlig
och svag, barometern sedan gårdagen i ständigt
fallande, och alla tecken gåfvo vid handen, att en stark
och stadig vind var att vänta, som skulle blifva
afgörande, antingen föra oss åt öster, våra önskningars mål,
eller inklämma oss i drif-isen. Så hade mången före oss
blifvit fångad i dessa trakter, och inmurad af pack-isen,
redlös fått deltaga i dennes med ström och vind
vexlande drift, tills fartyget krossats af de påtryckande
massorna. I sådan händelse voro båtarne vårt enda val,
på hvilka vi alltid kunnat berga oss, men expeditionens
framgång hade blifvit om intet. Den stod nu
uppenbarligen på spel, dagens lösen blef: »vi måste fram!»
och under väntan på hvad som komma skulle var ingen
sysslolös. Fångst- och draggbåtarne voro i verksamhet,
och de senare gjorde uti stora, praktfulla hafsstjernor
och borrar ett godt byte på 90 famnar stenbotten.
Magdalenas fångstbåt återkom med en utsvulten ren. Kl. 9
på aftonen uppstod helt plötsligt en frisk S.S.O. kultje,
som lifvade oss med hoppet, att vi i den hade att vänta
befrielse och framgång. Den fortfor hela natten
äfvensom följande dag den 4, då vi kryssade än i sjelfva
mynningen, än något längre in i bayen, och ofta flera
timmar lågo bi under dess östra strand. Mot aftonen
växte kultjen till full storm, seglen minskades, och vi
höllo oss i lä under land. Ännu följande dag den 5
hade stormen ej förmått rubba isens läge, ty mot
aftonen, sedan vinden aftagit, gjorde vi ett försök att tränga
förbi Verlegen Hoek, men förgäfves, och återtogo vår
enformiga kryssning. Flerfaldiga gånger vände vi under
Grey Hook, hvilkens plata med branta sidor är ett
förträffligt sjömärke. Mot aftonen afgick ett parti på
exkursion inåt bayen, hvarom Nordenskiöld berättar:

»Tillfället att genom jagt afbryta kryssningens
enformighet, att från dessa aflägsna trakter insamla några
naturalster, och att undersöka dessa nejders, för oss
ännu alldeles okända geognostiska förhållanden,
omfattades med begärlighet af Malmgren, Petersen och mig.
Genast då det blef fråga om att sända en båt i land,
erbjödo vi oss derföre att medfölja, och några minuter
derefter rodde vi i fångstbåten med fyra man emot
Wijde Bay's östra strand. Sjögången var icke särdeles
märkbar medan vi voro ombord på skonaren, men blef
ganska känbar för den lilla båten, och de för dylika
utfärder i allmänhet föga benägne sjömännen
förutspådde derföre att bränningarne vid stranden alldeles
skulle hindra oss från att landstiga. Vi rodde dock
raskt vidare, och så snart vi kommit närmare land
samt dragit båten öfver ett smalt bälte drif-is, som
sträckte sig utmed kusten, några tusen alnar från den
fasta iskant, som ännu öfverallt låg qvar vid
stranden, afstannade sjögången alldeles, så att landstigningen
kunde verkställas utan någon svårighet. Båten drogs
ett stycke uppför den fasta iskanten; en man, den
beskedlige quänen Bergström, qvarlemnades såsom vakt,
vi öfrige gingo inåt landet, hvar åt sitt häll, Petersen
och Hellstad för att jaga renar, Malmgren för att samla
lafvar, jag för att geologisera.

Landet pa östra sidan af Wijde Bay är ganska flackt
och utan jemförelse den ödsligaste landsträcka jag ännu
sett på Spetsbergen. Låga, kala, knappast med lafvar
betäckta bergkullar eller alldeles ofruktbara grus- och
stenåsar, tydliga lemningar af gamla moräner, omvexla
här, täflande med hvarandra i ofruktbarhet. Den
storartade vildhet, som är så egendomlig för vestkustens
branta, spetsiga fjell och der gifver omvexling åt
naturen, saknas här helt och hållet. De lågländta
kullarne bilda ej heller några lämpliga kläckningsställen
för foglar, och äfven djurlifvet är derföre här ganska
inskränkt. Allt förenar sig att gifva trakten en prägel
af obeskriflig köld och ödslighet.

De lösa jordlagren äro nästan uteslutande bildade
af granit- och gneisfragmenter, hvilka tydligen blifvit
af jöklarne nedförda från det inre af landet; den fasta
klyften åter är bildad af upprättstående qvarzitlager,
hvilka omvexla med lager af hornblende eller
glimmerskiffer. Några försteningsförande bildningar, som kunde
fängsla geognostens intresse, förekomma således ej här,
men deremot företer nejden ett annat ganska
anmärkningsvärdt förhållande. Som de gamla moränerna utvisa,
har trakten nemligen förut varit betäckt med jöklar,
ehuru dessa numera nästan fullständigt försvunnit.
Dälderna mellan bergen, grus- och stenåsarne upptagas i
stället af större eller mindre sjöar, som, emot hvad
man hade skäl att förmoda om sötvattenssamlingar vid
80:de breddgraden, icke bottenfrysa under vintern.
Enligt uppgift af fångstmännen finnes den största af
dessa sjöar strax söder om Mossel Bay, men äfven strax
invid vår landstigningsplats sågo vi några tusen alnar
från stranden en ganska betydlig insjö, belägen på 50
till 100 fots höjd öfver hafvet. Den tycktes vara en half
mil lång och kanske hälften så bred, och betäcktes ännu
af ett jemnt, ehuru redan alldeles vattendränkt istäcke.
Längre inåt landet bildades insjöns strand af en väldig
jökel, hvilken stupade lika tvärbrant ned emot sjön, som
de, hvilka mynna i hafvet.

Sedan vi några timmar vandrat längs med denna i
klimatologiskt hänseende ganska intressanta sjös stränder,
och några utmärglade renar blifvit skjutna, beslöto
vi att återvända till fartyget. Men den redan förut
friska vinden hade under tiden ökat sig till en
fullkomlig storm, så att vi för det närvarande ej kunde
tänka på att med båten lägga ut från stranden. Vi
måste finna oss i att fortfarande dröja qvar, och trösta
oss dermed, att vårt jagtbyte, tre renar, åtminstone
nödtorftligen kunde sörja för våra magars kraf under
vår ofrivilliga arrest. I förmodan att färden blott skulle
komma att räcka några timmar, hade vi nemligen ej
medtagit några lifsmedel, en stor oförsigtighet vid en
båtfärd i Spetsbergens farvatten, der matsäcken bör
vara ett lika nödvändigt tillbehör för den båt, som
lemnar fartyget, som årorna och rodret.

Såsom ofvanföre nämndes, lemnade vi, då vi gingo
i land, vår bat uppdragen på kanten af den is, hvilken
ännu låg obruten qvar vid stranden. Under vår
frånvaro hade dock denna iskant blifvit alldeles
sönderbråkad af sjögången och stormen, som blåste rätt emot
land, och endast med yttersta ansträngning lyckades det
för den enda vid båten qvarlemnade mannen att i mån
som isen krossades draga båten närmare land. Vid vår
återkomst var han alldeles uttröttad och förtviflad öfver
detta arbete, och länge hade han säkert ej kunnat hålla
ut dermed. Vår för några timmar beräknade färd hade
derföre lätteligen kunnat förändra sig till ett vistande
under flera veckor på denna kala, ogästvänliga strand.
Varnade af detta hotande tillbud, drogo vi båten, innan
vi ånyo lemnade den, högt upp emot stranden, bakom
ett derstädes sedan hösten fastsittande grundisblock,
hvilket  bildade  ett säkert värn emot storm och drif-is.

Vi återvände derpå ånyo till jagten, men endast en
snösparf och en stor vacker ripa blefvo skjutna, den
senare med lod af Petersen. Efter några timmar hade
vinden så mycket saktat sig, att vi ånyo kunde tänka
på vår återfärd, emot hvilken dock ett nytt hinder
uppreste sig. Drif-isen hade nu i ansenliga massor hopat
sig längs med stranden, och för att komma ut måste vi
passera detta isfält, som bestod af idel smärre, under
våra fötter sjunkande stycken. Detta var en ingalunda
lätt sak, och dels för att kunna hvila oss något, dels
för att få en öfverblick öfver isens läge utanför, sökte
vi först att uppnå en hög grund-is, som låg ett stycke
från det ställe, der vi skjutit ut båten. Emellan
stranden och denna isklippa låg drifisen nästan alldeles
stilla och orörlig, och att komma ut till den var
visserligen mödosamt, men icke förenadt med någon fara;
utanför bildade deremot drif-isfältet en med otrolig
hastighet och starkt buller emot fjordens mynning ilande
isström, hvilken för det mesta bestod af stora, ännu
ej sönderbråkade stycken. Att genast skjuta ut båten
i denna våldsamma ström var tydligen en betänklig sak,
och så otåliga vi än voro att snart uppnå fartyget,
nödgades vi dock bakom vår fasta klippa ännu en god stund
vänta på ett gynnsamt ögonblick, då isen i
strömmen skulle blifva mera skingrad och söndersmulad och
således äfven den ögonskenliga faran att få båten
krossad mindre. Detta ögonblick inträffade ändtligen,
båten sköts ut, och efter en och annan våldsam törn,
en kort stunds häftigt arbete och brak nådde vi den
ett stycke från stranden nästan isfria fjorden, samt
sedan seglet blifvit hissadt äfven snart vart i fjordens
mynning kryssande fartyg.»

Att man på Aeolus varit särdeles orolig för detta
båtparti, torde knappt behöfva omtalas. Våra farhågor
hade än mera ökats vid åsynen af den från det inre af
viken kommande isdriften och vår glädje var derföre i
samma förhållande stor, då vi åter sågo deltagarne i
denna färd oskadde ibland oss.

Under fortfarande storm gjorde vi följande
förmiddag ånyo ett fåfängt försök att genomtränga ismassorna
utanför Verlegen Hoek, och måste således återtaga vår
kryssning.

Slutligen förmådde isen ej längre motstå
sydostvindens starka påtryckning. Passagen norr om Verlegen
Hoek öppnades, och den 6 Juni på morgonen ströko vi
ändtligen för en afdöende vind förbi denna udde och
inkommo i det öppna farvattnet norr om Treurenberg
Bay och Waaijgats eller Heenloopen Strat. Icke nöjde
med denna framgång, försökte vi att tränga fram åt
nordost till en vik, benämnd Brandewijne Bay, men vår
gamle motståndare, isen, var oss genast till mötes och
spärrade vår väg. Nu höllos långa rådplägningar om
hvad som borde företagas. Vägen var blott öppen nedåt
Heenloopen Strat och till Treurenberg Bay. Men från
Heenloopen kommo isstycken, dock blott så kallad bay-is
eller årsgammal flat-is, och visade att detta sund ännu
ej var fritt i sin södra del. Som vi för närvarande ej
hade någonting att uträtta i detta sund, hade vi således
blott att välja emellan att kryssa bland drif-isen eller
gå till ankars i Treurenberg Bay. Vinden började
öfvergå på nordlig kant, och ordres gafs att inlöpa i
bayen, för att der vara skyddad för drif-isen. En
föreslagen båtfärd ansågs ej böra företagas, emedan
arbetsstyrkan ombord derigenom skulle minskats och
utrustningen af slädexpeditionen fördröjts. På natten till
den 7 Juni inlupo vi derföre i viken, och gingo till
ankars vid dess vestra strand, under Grafnäset, Aeolus
på 6 famnars djup kl. 2 på morgonen och Magdalena
strax bredvid på 16 famnar kl. 4, och hade vi efter en
långsam veckas segling således tillryggalagt en sträcka,
som under gynnsamma omständigheter kunnat göras på
mindre än en dag. Vårt exempel följdes af fyra
fångstfartyg, som på morgonen ankrade i viken, en klok
försigtighet, ty vinden hade nu afgjordt öfvergått på
nordlig kant.

LUNNEFOGELN, MORMON ARTICUS.


FJERDE KAPITLET.

Treurenberg Bay.

Det hade varit vår afsigt att framtränga med
fartygen ännu längre mot norr, men sådana förhållandena
nu voro, kunde vi skatta oss lyckliga att så tidigt på
året hafva uppnått en hamn nära åttionde breddgraden,
der vi hade skydd mot isen, så länge vinden höll sig
nordlig, och från hvilken vi vid första lägliga tillfälle
kunde styra mot nordostlandets ännu af pack-is och
bay-is spärrade kuster. Det var i denna samma vik,
Treurenberg Bay, som Parry, den ryktbare
polarfararen, lemnade sitt fartyg »Hecla» och företog den
verldsbekanta isexpeditionen, då han uppnådde 82° 45'
N. Lat., en polhöjd, som bevisligen ingen före eller efter
honom hunnit. Under hans frånvaro, från den 21 Juni
till den 22 Augusti, utförde hans officerare vidsträckta
undersökningar i omgifningarne, och vi väntade derföre
icke att erhålla några naturhistoriska efterskördar i
denna trakt, som vi ansågo vara en bland de hittills bäst
kända på Spetsbergen. Våra fartyg ankrade tätt under
vestra landet helt nära vikens mynning, för att genast
vara färdiga att sticka ut i sjön, när så ansågs lämpligt.

Sedan vi något rådplägat om, huru den sannolikt
korta tid, som vi hade att uppehålla oss här, bäst skulle
användas, gingo vi nästan alla i land. Bredvid vår
ankarplats höjde sig en kulle omkring femtio fot; på denna
stod ett resligt kors på en hög stenfot, hvilket vi sett
på långt håll redan strax efter det vi passerat Verlegen
Hoek, och som tjenat oss till sjömärke. Det var icke
något af de ryska dubbelkors, som eljest så ofta möta
i dessa trakter, utan de civiliserade nationernas enkla
kors. Dit ställde vi våra steg och läste snart, ej utan
förvåning, denna inskrift:

OPSAT B. 26:TE JUNI AF
KAPT. J. HOLMGREN,
SKONEREN ÆOLUS AF BERGEN
ANKOM DEN 5.TE JUNIOG ER
OMRINGET AF IS

ty, såsom vi sedan erforo af en bland besättningen,
detta gällde just vår Aeolus. Det var år 1855, som
korset blifvit rest under hans sex veckor långa fängelsetid
det året, men han hade redan förut en gång, som det
sades, under nio veckor varit inspärrad på samma ställe,
men båda gångerna kommit loss utan men för
besättning eller fartyg. Korset fick derför bland oss namnet
»Aeoli kors». Strax bredvid var en »varde» af äldre
obekant ursprung. Från detta ställe togo vi först en
öfverblick af den nedanför oss liggande viken, och det
lif och den rörelse, som för tillfället rådde i denna
frän menskliga boningar så aflägsna hamn. Der lågo
de sex fartygen, med tillsammans ej mindre än 102
man, en numera sällsynt befolkning i dessa nejder.
Flera båtar voro af en eller annan orsak i rörelse, några
hade sina segel hissade, och ilade snabbt fram för en
frisk vind, fjorden häfde sig oroligt, alkor, måsar och
hafhästar höjde sig här och der öfver den mörka vågen,
som syntes nästan svart mot strändernas isfot, 
hvilken under döfvande brus undergräfdes af de regelmässigt
återkommande böljslagen. Nära till iskanten lågo redan
draggbåtarne från Aeolus och Magdalena; Smitt och
gubben Anders i hvar sin båt halade än in 
bottenskraporna, än rodde de ut för att åter sänka dem ned,
allt under liflig sång.

Denna tafla var infattad i en ram af högnordiskt,
vinterligt och ödsligt allvar. Gent emot oss på andra
sidan viken reste sig det ståtliga Hecla Mount, hvars norra
branta fjellmassor stupade mot ett lågland, som med
deromkring lägrade fasta och brustna isband bildade ett
snöfält, hvilket med ringa afbrott förlorade sig i den
oöfverskådliga pack-isen i norr, hvilkens luftiga, ojemna
konturer småningom trädde tillbaka i tydlighet, höljda i
en gles hafstjocka. I nordost skymtade det nordligaste
af Nordostlandets klippor och högsta öar, uppdykande ur
massor af snö och is. Söder om Hecla Mount-kedjan
öppnade sig en vidsträckt dalgång på vikens sydöstra
strand och derintill längst in i bugten, omkring
trefjerdedels mil från oss, kunde vi skönja en glacier, som
knappt var att urskilja från det täcke af snö och is, som
ännu låg öfver mer än hälften af fjorden.

Söder om oss utbredde sig ett slättland, hvarpå
höjde sig enstaka, låga, stympade, såsom det tycktes
isolerade, käglor, hvilka mot söder alltmer närma sig
vikens strand, tills de slutligen lemna endast en smal
rand mellan sig och hafvet. Det närmaste af dessa
platåformade fjell, utmärkt genom sin kettilform, fick snart,
efter vårt ena fartyg, namnet Magdalenafjellet, på hvilket
en vård restes till minne af vår vistelse här. Straxt
nedanför vår kulle och norr om den är en öde slätt,
sakta sluttande mot stranden äfvensom inåt landet,
nästan utan snö; marken är idel grus och sten. Derpå
synas en mängd små högar af kullersten tätt bredvid
hvarandra, de flesta med en liten påle. Vi igenkänna
åter en grafplats i högnorden. Norr och nordvest
derom begränsas utsigten af afskurna mindre bergåsar,
som höra till Verlegen Hoeks-kedjan. Ännu varade
vintern; landet var till det mesta täckt af djup snö; men
de omgifvande fjellens branta, svarta sidor voro endast
fläcktals höljda af snö, som lägrat sig i deras längs- och
tverlöpande fåror och sprickor. Allt var svart eller
hvitt, och dessa färger, korset och grafvarne, allt
förenade sig att stämma sinnet till ett vemodigt allvar och
ledde tanken tillbaka till de nu förgätna händelser, som
för mer än hundra år sedan gåfvo stället det namn, det
ännu i dag bär: Treurenberg.

Korskullen består af hyperit, rik på titanjern; det
öfversta lagret var lossadt från det fasta berget och
söndersprängdt i större och mindre block, som ännu
till stor del hade sitt ursprungliga läge, åtskilda af
smalare remmor. På några ställen synas stora hål, ur
hvilka block om 50 till 100 kubikfot blifvit utlyftade,
hufvudsakligen genom frostens och isens inverkan.

På blocken och i gruset uppstucko en mängd mossor
och lafvar, förnämligast Encalypta rhapdocarpa,
Gymnomitrier, Hypnum moniliforme, Distichium capillaceum,
och för första gången sågo vi den högnordiska Voitia
hyperborea m. fl. Af lafvar voro de mest framstående
Parmelia elegans, saxatilis, Lecidea atrobrunnea, Solorina
crocea och Psoroma hypnorum. Mossornas fruktsättning
tycktes i allmänhet på denna breddgrad försiggå trögt,
och en stor del togos sterila.
TREURENBERG-BAY


Den mark, som här och der på kullen och i dess
granskap var snöfri, saknade all mylla och lemnade
endast sparsam näring åt ett och annat strå af Cerastium
alpinum, ännu med fjolårets hvita blomma till utseendet 
nästan oskadd. Saxifraga oppositifolia och cernua,
Cochlearia, en och annan liten Draba och polarpilen,
Salix polaris, den enda, högst ett par tum öfver jorden
höjda, trädartade vext, som naturen i dessa trakter förmår
framalstra, började utveckla sina första knoppar; alla
förkrympta och enstaka, nästan försvinnande till intet
bland stenblock, skärfvor och grus.

Vi gingo ned till grafplatsen och räknade nära
tretio stenhögar. De hade aflång form och omkring
en och en half à två fots höjd och i ena ändan en liten
påle, hvaraf en och annan hade en rostad spik, som
synbarligen hade burit en tafla med inskrift. Vi funno
också ett par sådana på marken och läste på en:

HIER LEUT BEGRAVEN MICHIEL PIETER VAN
SILT OP T SCHIP DE MEY BOOM. DA-
ROP COMMANDEUR KLAAS DANIELS MEIJER

på en annan stod:                    

JACOB HANS
GESTORV OP SCHIP
DE JOSUA.                                                        
COMMANDEUR
JAN DE INES
ANNO 1730 DEN 26 JUNII

Den färg, hvarmed inskriften gjorts, hade skyddat det
underliggande trädet, och bokstäfverna derigenom blifvit
upphöjda, under det hela den öfriga ytan afnötts af väder
och vind. Här och der lågo strödda ben jemte bräder
af likkistor af väl bibehållet virke — så långsamt går 
förmultningen i dessa trakter — på hvilka en och annan trädlaf, 
Caloplaca cerina och Lecanora subfusca hade utvecklat
sig. Det är sannolikt, att dessa grafvar ej tillkommit under
ett enda år, liksom ej från ett enda fartyg, utan stället
har troligen under flera år blifvit begagnadt till
begrafningsplats, den tid holländare och andra nationer i
tusental drogo till Spetsbergen i härnad mot hvalarne.
Parry fann på vikens östra sida en dylik tafla med 1690
till årtal. Platsen företedde nu, under det en kall
nordvest sopade det magra gruset och de nakna grafhögarne,
en bild af den gränslösaste fattigdom och elände, en
tafla, inför hvilken åskådaren tycker sig sjelf försatt i
den mest öfvergifna ensamhet och i en belägenhet, blottad 
på hjelp och utvägar. Anblicken af det hela skulle
också sannolikt hos oss väckt dystra tankar, om ej vår
lyckliga ankomst hit, till nära åttionde breddgraden,
lifvat oss med de bästa förhoppningar att våra önskningar
nu skulle gå i fullbordan, och en obunden verksamhet
taga sin början.

På isen begåfvo vi oss öfver fjorden till Hecla
Cove, Parrys hamn, som mot norr är skyddad af Cap
Crozier med dess bergkulle af quartzit. Det var på
denna udde Parry och hans löjtnant, Crozier, anställde
sina magnetiska och astronomiska observationer, och på
dess höjd uppreste en flaggstång med en koppartafla, på
hvilken en inskrift skulle förvara minnet af deras vistelse
här. Då vi kommo dit, stod der visserligen en stång,
men den var blott öfversta delen af Parrys flaggstång. 
De öfriga bitarne lågo på berget invid och
koppartaflan var bortskuren, så att blott under hufvudena 
af de spikar, hvarmed den varit fästad, ännu
några små kopparstycken funnos qvar till ett 
minnesmärke af Spetsbergsfararnes hejdlösa förstörelselust. På
den låga, nästan snöfria stranden låg en mängd drifved,
dels stycken stora som långved, dels hela stammar med
rötter. Veden var nästan alltid beröfvad sin bark, som
blifvit afskalad under den långa färden i hafvet. Men
den var frisk, här och der genomborrad af sjödjur, att
den liknade en svamp och hufvudsakligen af två slags
träd: furarter, hvilka såsom drifved hafva stor
benägenhet att antaga rödbrun färg, och pilar, som
bibehålla sin hvithet.

Vi samlade stenprof och lafvar och togo vägen åt
det stora kullriga berget öster om Hecla Cove, af oss
benämndt Hecla Mount. Vi följde dess vestra sida, tills
vi trodde oss hafva funnit ett lämpligt ställe för att
bestiga det, men hade ej hunnit mera än 4- à 500 fot
uppför den temligen branta fjellväggen, då vi erforo,
att den väg vi tagit var alltför svår och farlig, och
funno rådligast att vända om. Bergsidan var nemligen
till den grad söndersprängd, att den blott tycktes bestå
af små lösa stenbitar, hvilka vid hvarje steg rasade
undan fötterna, och ju högre upp man kom, desto större
stycken funnos inblandade i den lösa stenhopen, ja,
stundom verkliga block, hvilka, om de en gång kommit
i rörelse, skulle hafva bragt en stor del af lagret ofvanför 
ur jemnvigt och föranledt ett ras, för hvilket det
varit alltför vådligt att utsätta sig.

Från nordöstra sidan är berget tillgängligare. Det
består af tvenne olika delar, af hvilka den norra är 800
till 1000 fot hög och liknar ungefär en afstympad kegla
med nästan tvärbrant stupande sidoväggar och på toppen
af denna vidtager en bergplatå, som småningom stiger mot
det inre till en höjd af omkring 1720 fot. Det är bildadt 
af flera olika lager, grå kalk utan försteningar, quartsit
af omvexlande färg och strukturnyancer, åtskilliga olika
skifferarter, en egendomlig blandning af lerskiffer och
sandsten, samt hyperit. De sedimentära lagren stryka för
det mesta åt nordost eller öster och stå nästan upprätta
med en ringa lutning åt norr eller söder. Man tror
vid första anblicken, att de blifvit uppresta och
omkastade vid frambrytandet af de väldiga hyperit-massor,
som så ymnigt förekomma i dessa delar af Spetsbergen;
men detta är dock icke fallet, såsom senare observationer 
på de yngre, med hyperit betäckta vågrätt liggande
formationerna i södra delen af Heenloopen Strat utvisa.
Bergets yta är så förstörd genom köldens och atmosferens 
inflytande, att endast på jemförelsevis få ställen
någon fast klyft kan skönjas, och hela den stora, för
det mesta snöfria platån är alldeles höljd af idel små,
kantiga bitar och skärfvor, på hvilka en omvexlande och
jemförelsevis rik vegetation af lafvar slagit sig ned, och
här och der ett stånd af Papaver nudicaule, den
högnordiska vallmon, Cerastium alpinum och Carex
misandra, ännu blott vissnade qvarlefvor sedan fjolåret.
Det enda, som erinrade om djurverldens lif, var några
mygghopar (Chironomus arcticus), hvilka till en för
Spetsbergen ovanlig mängd svärmade i solskenet kring
den varde, som, förmodligen sedan Parry's tid, var
upprest på sjelfva spetsen af berget.

Från fjellets topp hade vi en vidsträckt utsigt: åt
nordost och öster Nordostlandet; åt söder de inre
delarne af Nieuw Vriesland; åt vester de höga och spetsiga
fjellen på andra sidan Wijde Bay. Nordostlandet
visade sig som ett vid kusterna ganska flackt land, med
afrundade bergkullar af föga betydlig höjd. Dess inre 
var en enda sammanhängande snöslätt af ungefär samma
eller något större höjd öfver hafvet än toppen af Hecla
Mount. Äfven det inre af Nieuw Vriesland upptogs af
en liknande oafbruten snöplatå. Sedda från hafsstranden 
hade bergen kring Treurenberg Bay utseende af
isolerade, afstympadt kägelformiga toppar. Ifrån toppen
af Hecla Mount kunde man likväl tydligen se, att de
alla endast äro delar af en gemensam 1000 till 2000
fot hög bergplatå, som närmast hafvet öfverallt blifvit
af frost, is och fjellelfvar nedskuren i dälder och
afdelad i skilda massor, hvilka åt det inre sammanhänga
med hufvudplatån.

Hecla Mount blef sedermera ett af de förnämsta
föremålen för våra utflygter och undersökningar på land,
såväl för dess intressanta geologiska bildning, som för
det tillfälle det erbjöd att öfverskåda isens läge.

Under vandringen vidare inåt viken längs bergets
fot öfverföllos vi af en temligen stark snöby, hvarföre vi
omkring en fjerdedels mil från fjordens botten vände våra
steg hemåt från färden, som för öfrigt varat länge nog och
hvarunder vi lastat oss med en rik geognostisk och
mineralogisk skörd. Vägen togs öfver isen till dess fria
kant, der vi under väntan på båt från fartygen sköto
några alkor och en ismås. Bland bergarter, vi hemförde,
var äfven hyperit, hvilken från Parrys expedition
alldeles icke omtalas, ehuru den uppträder i stora massor.
Såsom vi sett, fanns den äfven i stor mängd vid Aeoli
kors och var genom sin jernhalt den sannolika orsaken
till några oregelbundna förhållanden, som visat sig vid
de magnetiska observationerna. Upptäckten af denna
eruptiva bergart äfven på vikens andra strand, var för
geologerna intressant, men icke så för våra fysici, som 
funno att alla magnetiska observationer skulle komma
att mer eller mindre lida af dess närvaro.

Vår ankarplats i Treurenberg Bay — norrmännens
»Sorgebay» — var belägen på 79° 56' 31" N. Lat. och 16°
55' 30" O. Long. I mynningen är fjorden omkring två
engelska mil bred, men innanför Grafnäset svänger den något in
åt vester och blir bredare. Vill man ankra under
Grafnäset, bör man, så snart man passerat den holme, som ligger
utanför detta, styra upp längs landet, tills man kommer
midt för stenvården och korset; här träffar man god
ankarsättning på 12 à 15 famnars lerbotten. Sydost om
Grafnäset, 1½ engelsk mil från vestra och ½ mil från den östra
stranden är ett stengrund på 2½—3½ famnars djup, eljest
är djupet i viken från 12—60 famnar. På östra sidan
erbjuder Hecla Cove en utmärkt hamn med god
ankarsättning och lä för alla vindar. Tidvattnet skiftar hvar
sjette timme, och skillnaden mellan hög- och lågvattnet
belöper sig till fyra och under springtid till sex fot.

Redan straxt efter vår landstigning, medan vi som
bäst njöto af utsigten från korskullen, landade der en
båt från en bland fångstjakterna och medförde
underrättelsen, att ett af dessa fartyg, som försökt gå till
sjös, spärrats af ett isbälte, hvilket dragit sig omkring
vikens mynning. Också upptäckte vi nu en hvit strimma
från öster till vester tvers öfver utloppet, och innan vi
vände åter från vår bestigning af Hecla Mount, hade vi
erhållit visshet om att vi verkligen voro instängda.
Våra förhoppningar om snar befrielse voro likväl icke
så lätt nedslagna. Ett isband kan skingras lika hastigt
som det kommit. En eller annan dag kunde vi derföre
gifva oss till tåls och fortsätta undersökningarne af vår
omgifning.


Partier gingo ut på jagt och fångst, likväl med ringa
framgång. Endast alkor, som i talrika flockar höllo sig
i fjordens midt, erbjödo jägarne ett lätt förvärfvadt byte;
de voro ej skygga, och man erhöll stundom fem i skottet,
så att efter några timmars jagt ett par tjog ofta
hemfördes. Alkan är af en liten gräsands storlek, men ej
så köttig; sedan fogeln blifvit flådd, frigöras
bröstmusklerna och vingarne från den öfriga kroppen, hvilken
förkastas såsom mindre ätlig; hårdt stekta i smör, äro
de ganska välsmakande, ehuru ej så fina i köttet som
anden. Af Spetsbergens öfriga foglar anses endast
ejdern, som här ej har någon transmak, pilgås och rotges
af vigt för bordet; de öfriga ätbara foglarne äro dels
så små, såsom snösparfven och snäpporna, dels så
sällsynta, såsom sädgåsen och ripan, att deras jagt i
och för kosthållet är föga lönande. Teisten eller grisslan
är oftast så torr och mager, att hon endast i nödfall
tillgripes.

Vinden var fortfarande nordlig och isbandet i norr
förstärkte sig mer och mer. Först den 9 Juni inträdde
stiltje, och på aftonen uppblåste en sydostlig vind, som
fortfor de närmaste två dagarne och skingrade isbandet
något, men utan att upplösa det. Den 9 var söndag,
som eljest öfverallt är invigd åt hvilan; men en
hvalross visade sig bland isen, vid en sådan anblick kan
intet hejda fångsmännens ifver, och från Jaen Mayen
utsattes en fångstbåt. Det var en hona med sin unge,
och harpuneraren hade den oförsigtigheten att först döda
ungen. Vid dennes skrik rusade modren i vildt raseri
mot båten och med en hos ett till utseendet så klumpigt
djur otrolig vighet reste hon sig upp och högg den i
luren stående mannen med en af sina betar högt upp i
låret. Lyckligtvis blef såret ej mer än en tum djupt,
och hugget hade träffat partierna utanför lårpipan;
mannen slapp undan från äfventyret, som kunnat aflöpa
olyckligt nog, med obehaget att ligga några veckor till
sängs.                                                                               

Några timmar efter denna händelse sågs en präktig
isbjörn med nankinsgul pels komma på fastisen från det
inre af fjorden och i god ro vanka bort mot Hecla Cove.
Båda våra styrmän begåfvo sig genast åstad att jaga
det vackra djuret, men jagten blef störd genom att folk
från de öfriga fartygen obehörigt blandade sig i vår
sak, och björnen, skrämd af bullret och sina många
förföljare, började draga sig undan. Vi sågo från fartygen
huru han ömsom stannade för att betrakta sina okloka
fiender, ömsom galopperade så mycket han förmådde åt
det inre af viken. Jagtifvern grep nu äfven några af
oss, som med tre man af besättningen i båt skyndade
till fastisen. Eftermiddagen var stilla och herrlig. På
ett stycke skrufis låg en väldig storsäl uppkrupen, för
att njuta af den milda solen och den angenäma luften,
och mellan några isstycken helt nära iskanten simmade
ett par mindre af samma slag och höjde esomoftast
sina hufvuden, vettgiriga att lära känna de främmande
gästerna. På den stora sälen bomade Uusimaa i sin
ifver och brådska; de två andra fingo gå ostörda.
Björnen hade emellertid flyktat i land, förföljd af några
hundar, som tagits med, försvann bland fjellen och
så slutade den första björnjagten, hvari någon af oss
tog del.

Följande dagen sent på aftonen bestego Torell,
Blomstrand och Dunér Hecla Mount från nordöstra sidan.
De sågo der huru den sydostliga vinden rasade i 
Heenloopen Strat och sträckte sig öfver mynningen af vår
vik och verkade på isbandet derutanför, så att norra
delen af sundet och en liten sträcka af hafvet
deromkring låg öppet. När de tidigt på morgonen under
hemvägen vid Parry's flaggstång sammanträffade med
Nordenskiöld, Lilliehöök och Chydenius, hvilka der hela
natten varit sysselsatta med magnetiska och andra
iakttagelser, och fingo höra att vattnets temperatur
samtidigt höjt sig, syntes utsigterna ljusna och man gladde
sig åt tanken, att isfärden snart skulle kunna begynna,
Åeolus gå mot Nordostlandet och Magdalena söderut.
Den senare var nu färdig till afsegling; den båt och
de tillbehör för isfärden, hon fört, voro aflemnade till
Aeolus, pemmikanförrådet var redan i Kobbebay
öfverflyttadt och hon väntade endast på läglighet att komma
ur viken. Vid en flammande brasa af drifved tillredde
man sin måltid och glömde alla bekymmer för framtiden.

Men isen tycktes ej vilja försvinna; tre af de
jakter, som jemte oss legat i viken och denna morgon
utgått, kunde ej ens komma ur synkretsen; äfven
briggen Jaen Mayen måste efter en liten seglats till
mynningen af viken snart återvända och ånyo lägga sig
bredvid oss, och slutligen återkom ett parti, som blifvit
sändt i land, för att från höjderna öfverse isens läge,
med den underättelse, att den ej var segelbar.

Utsigterna blefvo sålunda allvarsammare och det
beslöts att vi skulle den 12 lätta ankare, för att
forcera isen, men stiltje och tjocka tillintetgjorde denna
afsigt, och detta, som vi snart funno, sannolikt till vår
lycka.

Af de tre jakterna, hvilka begifvit sig ut i
Heenloopen, inlupo snart efter en besvärlig kryssning två
åter i Treurenberg Bay och lade sig i lä under östra
låglandet, der de blefvo liksom vi spärrade, men den
tredje höll sig qvar i sundet och hade der att utkämpa
mången svårighet så mot is, som storm, tills han mot
slutet af månaden blef indrifven i packisen, och endast
med knapp nöd räddade sig derutur.

Hittills hade i den öppna delen af viken visat sig
blott enstaka mindre stycken af skrufis, så att utflygter
med båt lätt kunnat ske såväl till den fasta iskanten i
söder, som till den östra stranden; men den starka
dyningen, som under stormen inträngde från hafvet,
uppbröt denna iskant, och de lösbrutna flakorna började
drifva kring, äfven isfoten bräcktes delvis, våra fartyg
omgåfvos af knastrande isstycken, och viken blef mindre
tillgänglig för båtfärder.

Stiltjen den 12 bebådade ändring i vinden, och
denna lät ej länge vänta på sig. Redan följande dag
började åter nordlig vind med tjocka och medförde ett
skådespel, som till en början försatte oss i någon häpnad.
Medan hvar och en var sysselsatt på sin post, skingrade
sig tjockan något, och vi blefvo varse, huru stora block
af skrufis, det ena efter det andra, från norr med
temligen stark fart kommo seglande in i viken, förda af
floden och vinden. Det var en egendomligt storartad
anblick att se dessa vördnadsbjudande 20—30 fot höga
istorn och snömassor, af hvilka ett och annat i höjd
uppgick till Jaen Mayens storrå, styrda liksom af en
osynlig kraft, ställa kursen rakt mot våra fartyg. Nu var
ingen tid att förlora, alla båtar bergades in på däck och
draggbåtarne hemkallades, emedan allt manskap
behöfdes för att sätta fartygen i säkerhet. Aeolus lyckades
snart hala sig upp mot landet på grundare vatten, der
han var fredad för den större och farligare isen. Ett
litet berg af sådan upptornad is nalkades i riktning
mot Magdalena och skulle med all visshet tagit henne
med sig, men lyckligtvis hade floden ännu ej stigit
till sin högsta höjd, och det strandade på hennes
babords ankare, som låg 8 famnar djupt. Med den stigande
floden blef istornet snart åter flott, och sedan
Magdalena fått sin kabel fast i briggen Jaen Mayen, som
redan låg förtöjd, halade hon sig upp mot land; ankaret
hifvades, som ansetts så godt som förloradt, en akterända
fastgjordes med isdragg i land, och med sitt ena ankare
på 15 famnars uppgående grund lade hon sig på 4
famnars vatten mellan två stora grundisar. På detta sätt
lågo båda fartygen i en hamn, bildad af sådana på grund
stående block, hvilka skyddade dem för den drifvande
skruf-isen och de flata, omkring 12 fot tjocka ispallarne,
hvilka endast med 4 fot lågo öfver vattenbrynet. Alltmer
fylldes fjorden, och innan aftonen voro vi bokstafligen
fjettrade af is. Vi kunde numera knappt med båt komma i
land eller från det ena fartyget till det andra, och det
såg ut som vi ej så snart skulle slippa härifrån. Från
vår ankarplats, så långt ögat i norr och nordost kunde
nå, höjde sig dessa ismassor i en vild oordning af
kantiga block, spetsar och snökullar, trotsande hvarje försök
att framtränga öfver dem. Isen hade förvandlat allt,
hvad af behag och vänlighet naturen här kan erbjuda,
i kall och obeveklig hårdhet, och hade vi ej denna dag
skrifvit den 13 Juni, hade vi snarare kommit att tänka
på förberedelserna till en öfvervintring än på
exkursioner och sommararbeten.                                              

Vår sysselsättning på hafvet blef nu i hög grad
begränsad. Ebb och flod förmådde väl stundom ändra
isens läge och öppna en och annan ränna mellan
blocken, men arbetsfältet för draggningen måste
inskränkas till dessa sparsamma öppningar och till fartygens
närhet. Alkor, teistar och hafhästar försvunno och
togo sin tillflykt till mera öppet vatten, och endast
måsar, tärnor och tjufjo funno trefnad i vår omgifning.
Fotvandringar så på land som öfver isen började också
bli högst besvärliga; skaren upptinade för den allt
starkare verkande solen och förlorade sin bärkraft, isen
»murknade» och brast ofta under stegen. Vid nästan
hvarje steg nedsjönk man till långt öfver knäen, och en
sjettedels mil medtog krafterna lika mycket om ej mer,
än en hel mils vandring under vanliga förhållanden.
De första bland oss, som fingo röna dessa svårigheter,
voro Blomstrand och Smitt, som den 14 Juni gjorde en
3/4 mils vandring till det inre af viken. Härom Smitt:
»Vägen går längs den numera snöfria stranden öfver
rullade småsten, som hopats samman till en vall,
hvilken från hafvet afgränsar en nu frusen och
snötäckt lagun. Men der fjorden svänger in mot vester
är det genare att taga vägen öfver sjön. Ofvanpå
fastisen är en vattendränkt snö betäckt af ett tunnare
islager. För hvarje steg gungar och brister detta täcke
under våra fötter, och vi vada till knäen i issörja. Långt
borta vid en vak synes en säl njuta af lugnet och solen.
Att låta den ligga i fred är ej möjligt, när bössan är
till hands och laddad. Vi närma oss försigtigt den
mörka fläcken. Men det är omöjligt att smyga sig tyst,
när isen brakar för hvarje steg. Ännu är hållet för
långt, och likväl anar sälen oråd. Han lyfter sitt
hufvud, ser sig orolig omkring och lyssnar till misstänkta
ljud, dem vinden förer till hans öra. Det är ej tid att
dröja: ett knä mot isen och bössan till kind. Skottet
går af, men sälen dyker trygg i sin vak. Vi ville pröfva
om Uusimaa hade rätt, då han härom dagen försäkrade,
att, när sälen ej är sårad, kommer han åter upp om en
stund. Väl en halftimma vaktade vi med färdiga gevär,
men ingen säl kom, och ett kallt fotbad blef lönen för
vårt besvär och afkylde jagtifvern. Efter en fjerdedels
mils gång nådde vi land, som öfverallt bär märken
efter fordna glacierers inverkan. Sådant är låglandet
mellan stranden och den platåformiga bergsträcka, som
brant reser sig en fjerdedels mil vester från fjorden. Man
har att gå öfver afbrutna, några famnar höga vallar och
kullar, bildade af glimmerskiffer- och qvartsflisor från de
närliggande bergen. Den påträngande snöisen har samlat
och danat dessa vallar i sträckor, som här och der
genombrutits af vårens och sommarens strida bäckar. Ännu
är det väl vinter, men hans magt är förbi. Snörasen
ifrån bergen, hvilka ljuda likt en aflägsen kanonad, tala
om den rörlighet, som solvärmen ger den smältande
snön, och här äro låglandets kullar fria från den. Den
lilla Saxifraga börjar utveckla sina blomknoppar, hvilka
likt röda prickar här och der skymta fram mellan grus
och mossa. Och strandvipan, norrmännens »fjæreplytt»
(Tringa maritima), springer pipande bland stenarne med
sin egendomligar vana att skiftesvis sträcka upp sina
vingar, den ena efter den andra. Man får syn på den
lilla varelsen, innan bössan är i ordning, har hon
försvunnit bland stenarne, hvilkas färg äfven är hennes,
men slutligen blir hon vårt byte. Emellan kullarne är
färden tröttande nog öfver snön, täckt af skare, så svag
att foten vid hvarje steg sjunker alnsdjupt ner. Men på
afstånd skymtar en gråhvit fläck, hvilken kikaren visar
vara en ren, och gången lifvas. Djuret var uppskrämdt
förut, och blott en skymt af mensklig skepnad var
tillräcklig att jaga den bort med vindens fart.

Nu måste matsäcken fram och måltid hållas. I hvar
fördjupning på låglandet, der snön smält, finnes vatten.
Deromkring hoppa i otalig mängd små stålgrå Poduror,
dessa den eviga alpsnöns förunderliga bebyggare, hvilka
sannolikt taga sin näring bland den lilla verld af
djur-och växtorganismer, som i sjelfva snön har sin moderjord.
I tusental flyta de döda och lefvande på vattnet, som
är klart och kallare än en källas. Man dricker
försigtigt och, af fruktan att få vänta länge innan nästa
tillfälle till förfriskning erbjuder sig, så djupt man förmår.
Rådsherrar och Borgmästare med den snikne tjufjo
i sällskap kretsa derborta. De slå sig ned kring
inelfvorna af en ren, som helt säkert fallit för det skott, som
nyss hördes från det hållet. Skytten har försvunnit med
sitt uppskurna byte, men snart låter han höra af sig
igen, och tvenne renar rusa fram från det håll, derifrån
knallen kom. Vi träffa också snart skyttarne i bottnen
af fjorden, Hellstad, harpuneraren från Aeolus, hade
fällt två renar, och Jaen Mayens harpunerare en och, som
landet häromkring var fattigt på vildt och derjemte
mindre tillgängligt, voro de stolta nog öfver sin jagt,
ehuru djuren denna tid voro ytterligt magra. Vi vexla
ett hastigt god dag och farväl och skiljas. Den låga
strandremsan har mer och mer krupit tillsammans,
bergen resa sig närmare sjön. Från en hög kulle, en
gammal moränbildning, ser man fram mot en väldig glacier,
som i brant stupning, men utan någon egentlig bräcka,
slutar en fjerdedels mil från fjorden. Närmast framför
den är ett lågland, täckt af rundslipade skiffer- och
andra stenflisor, och med tvenne små färskvatten, der
pilgässen redan tänka på rede. Det är såsom ett
deltaland genomskuret af en mängd grenar af glacierbäcken,
som ilar ned mot hafvet. Närmare oss öfvergår detta
lågland i en ås af 70 fots höjd, bildad af lera och sand,
påtagligen en ändmorän, som glacieren fordom skjutit
framför sig, då dess verksamhet var större än nu. På
sina ställen har leran bredt ut sig som en ström, och
från glacieren nedspolas ansenliga massor af slam och
grus, och elfvens vatten är tjockt deraf. At vester går
härifrån en trång öppning mellan bergen, dit vi styra
stegen upp mot det branta stenraset vid deras fot. En
rödgul quartsit var här rådande jemte glimmerskiffer och
kalk. Allt mödosammare blef vandringen, och då
skörden af mineralier var klen, togo vi vägen åter hemåt.
Den blef långsam och tröttande, och först kl. 5 om
morgonen den 15 stodo vi åter på Magdalenas däck.»

Öfver vår fjord låg ofta dimma, men lugna, klara
och vackra dagar blefvo ej sällsynta, så att man äfven
med måttlig beklädnad kunde arbeta sig varm. Solens
ljus och värme återkastades kraftigt och behagligt
emellan de bländande isblocken, som hvarhelst de träffat
sex famnars vatten stodo på grund, och en båtfärd,
som slingrade sig fram genom irrgångarne af öppningar
och rännor mellan de hvita, till utseendet lätta, luftiga
isklipporna, var i sanning njutningsrik. Så långt ögat
kunde se mot norr, höjde sig dessa brustna torn och
rasade murverk af snö och staplad is, som, ju längre bort
man sökte följa dem, småningom förlorade sina fina, men
djerfva begränsningslinier, tills de jemnades af afståndet
och i det aflägsna fjerran, såsom ett tunnt snötäcke,
sammansmälte med en horisont af renaste blåa färg. Det
starka ljuset, om natten något dämpadt, men under
middagen i hög grad lifligt, nästan bländande, blef likväl
för en och annan besvärligt, och Kuylenstierna fick
göra bekantskap med den i dessa trakter lika ofta
förekommande som pinsamma snöblindheten. De flesta af
oss voro försedda med snöbrillor med nät af svart
metalltråd, men under en topografisk exkursion hade
Kuylenstierna försummat att använda dem, och fick för
denna oförsigtighet plikta med en så olidlig värk öfver
panna och hjessa, att han måste afbryta sitt arbete och
lägga sig på stället i en snödrifva. Han hemkom med
svårighet och kunde knappast hålla ögonen öppna, men
efter några timmars hvila blef allt bättre. Opiivin,
indrupet i ögonen, är ett af mången polarfarare
bepröfvadt hjelpmedel mot snöblindhet och blef med framgång
användt på några bland manskapet.

Under sådana vackra dagar, medan vår vik med
dess närmaste omgifning låg i det klaraste ljus, sågo vi
huru bergen i söder och sydost höljdes i tät dimma.
Den hade sitt ursprung från Heenloopen Strat och
uppsteg derifrån till dessa berg, hvilka skilja det från
Treurenberg Bay. Detta sunds egendomligheter voro
redan tidigt kända af de holländska hvalfångarne och
omtalas redan 1671 af den gamle Martens, som derom säger:
»Weihegattet är benämndt efter vindarne» — waaijen
betyder blåsa, gat ett hål — »emedan en ganska stark sydlig
vind blåser ut från detsamma.» På ett annat ställe talar
han om, huru han och hans folk vid mynningen af
Heenloopen Strat, hvilket namn han äfven begagnar — ehuru
han ej vet om det är ett sund eller en vik — icke
vågade fortsätta en genom hvalrossarnes anfall afbruten
hvalrossjagt, emedan en så stark dimma kom öfver dem,
att de fruktade att ej återfinna fartyget. Denna
sydliga eller rättare sydostliga vind var äfven rådande i
sundet nästan hela den tid, vi lågo i Treurenberg Bay,
under det att, blott med få undantag, nordliga vindar
herrskade såväl i viken som på nordkusten i allmänhet.
Den var nästan alltid ytterst häftig och åtföljdes oftast
af en otroligt tät dimma, som begynte nära sundets
mynning och lik en mörk vägg sträckte sig norrut till
närheten af Low Island. På denna molnbank gåfvo vi
mycket noga akt, och önskade innerligt, men förgäfves,
att erhålla om också endast en ringa fläkt af den vind,
som fanns deri. Utan att vi kände ens det minsta af
den storm, som rasade på knappast en half mils afstånd,
och hvilkens brus hördes ända till oss, sågo vi huru under
flera dagar molnmassorna oafbrutet jagades efter hvarandra
med ilande hastighet och försvunno norrut. Från denna
framilande molnström uppstego nu de dimmor, om hvilka
vi talat och hvilkas orsak är lätt att finna. Ehuru hafvet
norr om Spetsbergen var höljdt af is, steg likväl dess
temperatur efter d. 10 Juni så hastigt, att den redan efter fyra
dagar höjde sig öfver fryspunkten, och med detsamma
måste äfven det deröfver hvilande luftlagrets värme ökas.
Vid den östra kusten af Spetsbergen deremot och i södra
delen af Heenloopen Strat hålles hafvet nästan hela året,
eller åtminstone längre än någon annan del af ögruppen
belagdt af ismassor och är såsom en fortsättning af det
Sibiriska ishafvet och enligt alla spetsbergsfarares
utsago kallare än hvarje annan trakt af Spetsbergen.
Ehuru sundet, så långt man från bergen kunde se,
visade sig öppet, var dess södra del det likväl icke,
hvilket syntes af de ismassor, som kommo derifrån, och                                                                                   
det erforo vi sedermera af en bland de fångstmän, som
utlupit ur vår fjord den 11 Juni. Från dessa trakter
strömmar nu den kalla luften genom sundet för att
blanda sig med den varmare och tunnare norr om dess
mynning. När denna kalla ström råkar den varmare
luften, förtätas en del af den senares fuktighet till
dimmor, hvilka framdrifvas, tills de åter upptagas och
försvinna i ett varmare luftlager. Då den störda
jemnvigten är återställd, upphör fenomenet för någon tid,
och der den ena dagen den tjockaste dimma herrskat,
råder en följande den klaraste luft, i hvilken det aflägsna
Nordostlandet visar sig i en renhet och tydlighet, som
så ofta förvillar, då fråga är om att bedöma afstånden
här uppe.

Den hittills gångbara isen blef allt mera falsk, och
exkursionerna i samma mån inskränkta och vanskliga
att företaga. Blomstrand gick den 19 Juni på skidor
öfver till östra stranden och tog vägen öfver isen inne
i viken, emedan hvarje annan numera var ofarbar.
Vägens längd och tyngden af de mineralier, han hade
samlat, gjorde att tiden förgick, och vi, som stannat
hemma på fartygen, väntade honom hela natten, och
slutligen i hög grad oroliga, gingo vi ut att söka
honom. Som isen på många ställen redan var så
sönderfrätt, att den icke har en karl, hade vi också stora skäl
till farhågor. Men till allas gläje återkom han lyckligt
efter många utståndna svårigheter och omkring 3/4 dygns
frånvaro, utan mat och utan annat sällskap än en af
hundarne, en trogen följeslagare, men nu besvärlig genom
att springa i vägen för skidorna. Att våra farhågor
icke saknat grund, visade sig följande dag, då isen brast
under tre man från Aeolus, hvilka höllo på att släpa
hem en skjuten säl, men blefvo likväl jemte sitt byte
räddade af en fjerde man, som icke föll i.

Sälarne äro något nyfikna, äfven då de ligga på is,
och betrakta noggrannt jägaren, men äro tillika ytterst
försigtiga och släppa honom ej för nära, och säljagt
på is är derföre ingen lätt sak. Men Grönländarne
hafva funnit ett sätt, hvilket Petersen lärde oss, att
komma honom inom håll. På tvenne vid hvarandra
fästade små medar uppsättes en träram af omkring 1 1/2 alns
höjd och 1 alns bredd, försedd med en tvärslå 1/2 aln
från medarne. Från det öfversta horisontela stycket
hänges ett hvitt tyg, som räcker ända ned. På detta
tyg är ett skotthål anbragt svarande mot midten af
tvärslån, och så stort, att det lemnar rum för en
bössmynning. Skytten sticker bössan genom skärmen och
låter henne hvila på tvärslån och förer med denna
hela skottkälken framför sig, under det han närmar sig
sälen, hvilken icke misstänker det hvita tyget, innan det
redan är försent. Uusimaa, den vane skytten, som
använde det, erkände dess stora värde.

Af sälar träffar man vid Spetsbergens kuster tre
slag, Storkobben eller Haferten, Phoca barbata, den
vanliga ringlade sälen, Phoca hispida, som af norrmännen
kallas Stenkobbe och hvilken är samma art, som allmänt
förekommer i Östersjön och Bottniska viken, samt
Grönlands- eller Jaen Mayenssälen, Phoca groenlandica, kallad
Sortsiden, som likväl, åtminstone på norra och vestra
kusterna är ganska sällsynt i jemförelse med de två
första, bland hvilka storkobben mest värderas för sin
storlek och sitt tjocka späcklager. Man må dock ej
föreställa sig att någondera är ymnig, ty redan Martens
anmärkte att »Spetsbergen har mera af Hvalross men
mindre af sälar», hvilka dessutom liksom Hvalrossen
lidit betydligt genom den ihållande och skoningslösa
jagten i dessa trakter.

Vignetten framställer Magdalena upphalad mot land
och förtöjd i sin ishamn; efter en fotografi tagen
midsommardagen.

Magdalena.



FEMTE KAPITLET.

Treurenberg Bay. — Isbjörn. — Sommarens ankomst. — Befrielse.

Den 19 Juni var årsdagen af Spetsbergens upptäckt.
Men tyvärr blef han ej firad så, som minnet af den
store mannen förtjenat, hvilken åt de flesta af Europas
nationer visade vägen till hvalfångsten i dessa haf,
under två århundraden en källa till rikedom, jemförlig
endast med Californiens och Australiens guldverk i våra
dagar.

Den tanken. att ju närmare endera polen man
öfverseglade det haf, som enligt de gamle låg oafbrutet
mellan Europa och Asien, desto kortare måste vägen till
Catay eller China blifva, hade förmått Venetianarne John
och Sebastian Cabot, fader och son, att omkring 1497 från
England gå åt vester för att söka Catay. De kommo till
Labrador eller Newfoundland och trodde sig då hafva
funnit Catay. Det var sonen Sebastian, som under sin
expedition 1498 tog vägen öfver Island, förbehållet att i
det förmodade Catay se en kontinent, som låg emellan
Asien och Europa. Dessa de första försök att finna en
nordvestpassage till Stilla Oceanen gåfvo upphof till hela
den följd af företag i denna riktning, hvilkas syfte först
i vårt århundrade förvisats till inbillningens område.
Portugisaren Gaspar Cortereal's och hans broders 
expeditioner, 1500, 1501, 1502, med bestyrkande af Cabotfs
uppgift om fiskrikedomen vid Newfoundland, och med
det sextonde århundradets stora och talrika portugisiska
och franska fiskeriföretag vid dess kuster till följd;
fransmännen Aubertfs och Jacque Cartier's, 1508 och
1534; spanioren Gomez's 1524; engelsmännen Thorne's
1527, med den första plan att gå öfver nordpolen,
Hore's 1536 af ett hundra tjugo man och deribland
trettio modiga och vettgiriga gentlemen sammansatta
expedition, Frobisher's tre expeditioner, 1576, 1577 och
1578, hvilka sägas ännu fortlefva i traditionen hos
eskimåstammarne kring den vik, som bär hans namn; Georg
Weymouth's 1602, James Hall's, af Danmark utrustade tre
expeditioner 1605, 1606 och 1607, John Knightfs 1606
— dessa förelöpare till senare företag mot nordvest och
mot norr hade alla haft samma öde, att förfela sitt mål,
men hafva mer eller mindre ökat vår geografiska kunskap.

Sebastian Cabot hade misslyckats att nå China på
nordvestlig väg; han vände derföre uppmärksamheten mot
nordost, för att bättre lyckas utefter Asiens horra kust.
En handelsförening hade bildat sig, det s. k. Company of
Merchant Adventurers, sedermera Muscovy Company; af
den hade sir Hugh Willoughby blifvit utsänd 1553 med
tre skepp, af hvilka två infröso i Arzinaflodens mynning
och dess besättning med anförare blefvo rof för hunger
och köld. Det tredje fartygets chef, Chancelor, hann
Hvita hafvets stränder och återvände lyckligt efter ett
besök hos czaren i Moskwa. Detta var det första
företag mot nordost och nu följde Cancelor's och Burough's
expeditioner 1556 och 1557, Bassendini's, Woodcock's
och Browne's 1568, Petfs och Jackman's 1580, hvilka
hunno Novaja Semlja, men återkommo alla med samma
resultater hvad hufvudsyftet angick, men för öfrigt med
mer eller mindre lycka. Dessa voro alla engelsmän.
Inom det öfriga Europa gingo holländarne denna tid
i spetsen för handel och sjöfart. Der lefde i
Middelburg den store köpmannen Balthasar de Moucheron,
emigrant från Belgien, i Amsterdam en annan emigrant,
den märkvärdige geografen Peter Plancius, grundläggare
af en navigationsskola, ur hvilken denna tids största
sjömän alla utgått: Willem Barents, Davis, Drake, Jacob
van Heemskerck och Naï. Moucheron var upphofvet till
den första holländska expedition, som utgick 1594 med
tre fartyg och likaledes riktades mot nordost. Ett af
fartygen var från Amsterdam och fördes af Barents, som,
ledd af Plancii instruktion, omseglade Novaja Semljas
nordöstra udde ända till Oranien Eilanden, under det de
två öfriga fartygen ej kommit längre än till Kara Bay.
Följande år utsändes ånyo en flottilj af sju fartyg, af
hvilka Barents förde befälet öfver två; de återvände utan
att hafva kommit längre än förut. För tredje gången
utrustades 1596 en expedition af två fartyg och nu
ensamt af Amsterdam, det ena under Heemskercks och
Barents' ledning, det andra under Jaen Cornelis Rijp.
Det är denna expedition, som för oss har närmare
intresse, ty under den upptäcktes Spetsbergen.

Om man får anse den af Gerrit de Veer förda
dagboken fullt trovärdig, står denna resa ensam i sitt
slag. Enligt hans uppgifter skulle Barents, såsom både
Beke och Peterman äfven hålla före, kringseglat
Spetsbergen och det i midten af Juni månad, den tid, da,
så vidt man hittills iakttagit, pack-isen i oafbruten sträcka
sammanbinder Beeren Eiland med Spetsbergen och
uppfyller hela hafvet i nordost, öster och sydost ända till
Novaja Semlja. Möjligheten af den kurs Barents tagit
är sålunda att söka ensamt i något ovanligt och för
det ifrågarande året egendomligt förhållande i isens läge.
Att beklaga är likväl att de Veers journal ej är förd
med den noggrannhet, som vore önskvärd, för att i allo
undanrödja hvarje tvifvel på att den kurs, som angifves,
verkligen följts.

Den skulle varit ungefär följande: Från Beeren
Eiland styrde fartygen för en vest- och sydvestlig vind
nordvart och ömsom nord t. ost (missvisande kurs) under
fyra dygn, tills de den 16 Juni efter en förmodad väg
af 120 eng. mil måste vända för is. Derefter kryssades
under den 17 och 18 sydvart, för att nå yttersta udden
af en istunga, som skjöt ut sydost hän. Följande dag
sågs land och de voro på 79° 49' N. Lat. Nu vändes
vestvart, och den 21 fälldes ankaret på 79° 42' N. Lat.
utanför kusten nära en fjord, som låg i norr och
söder (Heenloopen Strat?). Inuti den gjordes en
båtfärd till ett par öar (man kunde förmoda Fosters öar).
Den 23 seglade man nordvestligt, men måste snart vända
för is (Verlegen Hoek?) och gick tillbaka till den förra
ankarplatsen. Man lyftade ankaret åter och seglade
»utefter landets vestra sida» (antagligen åter i
Heenloopen), men sydvestlig vind hindrade fartygen att nå
öarne, man gick tillbaka och lade sig 16 eng. mil vester
om den stora fjorden i en vik (Treurenberg Bay?).
Den 25 seglade de längs land, träffade på en annan
fjord (Wijde Bay?), vände in i den och seglade 40
eng. mil sydvart, kryssade så ut igen, nådde den 28
»Vogel-Hoek» (Hakluyts Headland?) och vände så sydvart
och  derpå vest. Den 29 styrdes sydost och ost, på 76°
50' sattes åter ut från land för isen; den 31 stvrdes
sydvart, och den 1 Juli sågs Beeren Eiland åter.

Upptäckten var sålunda förenad med en
kringsegling af hela Spetsbergen, en färd, som såvidt man vet
ingen efter Barents under en enda resa gjort, och blir
ännu märkligare, då man tager i betraktande den korta
tid, som derpå användts, och beskaffenheten af den tidens
fartyg. Vi böra likväl här ej förbigå att omnämna, att
Asher i sin märkvärdiga och underhållande inledning
till «Hudson the Navigator» betviflar den af Beke och
Peterman uttalade åsigten om Barents' resa och
hänvisar, såsom motbevis, till en karta af Hondius, som
första gången utgafs 1611 och andra gången 1614, på
hvilken en kurs, i intet öfverensstämmande med de
Veer's berättelse, finnes angifven och som endast berör
vestra och en liten del af norra kusten till Wijde
Bay. Samma kurs är äfven angifven af en holländsk
författare med signaturen H. G. A. som under striden
mellan sitt land och England om besittningsrätten till
Spetsbergen 1613 utgaf ett arbete om detta land och dess
upptäckt. I denna afhandling har han ej allenast afvikit
från Gerrit de Veer's berättelse och utgifvit sin för att
vara skrifven af Barents sjelf, utan ock — hvilket gör
hans uppsats i hög grad misstänkt — andragit namnet
»Spitsberghe», hvilken benämning, här för första gången
förekommer och som aldrig begagnats af Barents. Denne
och hans följeslagare kallade denna ögrupp Greeneland,
emedan de trodde sig hafva kommit till en del af detta
bekanta polarland. Senare gjorde man skilnad mellan
Greeneland och Groneland eller Engroneland och
Hudson, som först uppställde denna åtskilnad, menade med
det förra Spets-bergen, med det senare Grönland. Han
kallar det förra äfven Newland — holländarnes
Nieuland, hvaraf engelsmännen gjorde »King James his
Newland». 3

Men vi återvända till Treurenberg Bay. Blomstrand,
som hittills af intet naturhinder låtit afskräcka sig från
att ständigt vara i verksamhet på land och bland fjellen,
beslöt att, åtföljd af styrmannen på slupen, Mack,
begifva sig vesterut, och »halft på skämt», säger han i sina
anteckningar, föreslogs då de utkommit på den ännu
snöbetäckta slätten norr om den bergskedja, som skiljer
Treurenberg Bay från Wijde Bay och Mossel Bay, att
färden skulle gälla den sistnämnda viken. En ren med
stora ståtliga horn, som de efter en timmas vandring
på skidor fingo i sigte, förledde dem att taga kosan
söderut, men efter en fruktlös jagt vände de åter mot
nordvest. De sökte nu att, med undvikande af den
egentliga bergskedjan, nå en ur snön uppskjutande
enstaka klippa, hvilken syntes utgöra hennes sista utsprång
emot slätten norrut. I en bister motvind sträfvade de
raskt fram åt nordvest mot detta mål, hvilket de
slutligen nådde och från vestra sidan bestego, ehuru med
möda för den djupa snöns skull. »Till min förundran,
säger Blomstrand, fann jag berget helt och hållet bestå
af en grof, kristallinisk, ytterst lätt söndervittrad
kalksten af blekgrå färg, på utsidorna skäligt urgröpt och
fårad, påtagligen genom inverkan af vågsvallet, då
berget en gång utgjorde Spetsbergens yttersta udde.»
Sedan de gått öfver en med snö fylld klyfta, som delade
berget i tvenne delar, hade de åter att stiga upp till
den egentliga fjellplatån och möttes der af en storm
med luften mörk och töcknig och full af fina isnålar.
Sedan de en stund vandrat framåt, som de trodde, i
samma riktning som förut, rådfrågade de kompassen och
funno att de i tjockan råkat taga vägen söderut. De
återtogo sin förra kurs och kommo till en sakta
sluttande snöslätt. Utför denna foro de på sina skidor
utan att veta hvart det egentligen bar, emedan dimman
förtog utsigten. Då de på detta sätt kommit utför
berget, funno de att deras goda lycka fört dem just
till det ställe, der en nedstigning var möjlig, ty
öfverallt annorstädes, så långt man kunde se, stupade den
1000 fot höga bergsplatån nästan tvärbrant ned mot
den dal, hvari de nu befunno sig. Efter en stunds hvila
fortsatte de sin färd, först på skidor, men sedan till
fots, då bara grusplaner började framträda. Färden gick
nu söderut längs med stranden å ena sidan och de
lodrätt stupande, från norr till söder gående fjellen, å den
andra. Bakom ett utsprång från dessa fjell hoppades
de finna den sökta Mossel Bay, men länge förgäfves.
Fyra renar kommo i sigte; på dem gjordes jagt, och
en blef fälld. Blomstrand fortfar i sina anteckningar:
»På andra sidan bergspynten öppna sig snart nya
utsigter öfver nya slätter med ständigt samma enahanda
vida snöfält, afbrutna af smala grusbankar och låga
ryggar af anstående berg, som dels utgöras af hård quartsit
med hvita, långsträckta glimmerblad, dels af mörkgrön
hornblendeskiffer, ofta i en märkvärdigt skarp
lagervexling utan tecken till öfvergångar. Ännu visade sig
ingen antydning till en fjord, som kunde anses för den
sökta Mossel Bay. »Bakom nästa höjdsträckning hafva
vi den säkert.» Denna hanns och en annan, och åter
en annan stängde den länge väntade, dock sent omsider
uppnådda utsigten af den sökta viken.»

»Mossel Bay är, såsom de vanliga sjökorten i
olikhet med Parry riktigt angifva, en i norr och söder
djupt inskärande fjord, i öster genom vidsträckta
lågland på omkring 1 mil skild från de egentliga bergen,
som deremot på vestra sidan tyckas gå nära intill
stranden. Grey Hooks-kedjan synes sträcka sig längre i
norr än den yttersta låga pynten af den bergsrygg, som
begränsar fjorden.»

Efter att fåfängt hafva spanat efter det egentliga
målet för färden eller rysshuset vid Mossel Bay, hvilket
af besättningen på Aeolus, då han för några år sedan
liksom nu var innestängd i Treurenberg Bay, blifvit
iståndsatt för att tjena till bostad under en möjligen
nödtvungen öfvervintring, togo de nattqvarter i en
bergsskrefva, öfver hvilken de af skidor och
skid-stafvar hopsatte ett tak, som de täckte med stenar och
mosstufvor, och försökte att sofva under detta tarfliga
skydd mot snö och vind. För Mack lyckades det, men
trötthet och köld gjorde det omöjligt för Blomstrand,
som i stället ströfvade omkring och undersökte de
närmaste klippsträckningarne, till dess de kl. 6 1/2 om
morgonen begynte återfärden. Luften var nu klar med
herrligt solsken, och en koja kunde upptäckas i bottnen
af fjorden, men det fanns nu intet skäl att söka den.

Vid det yttersta utsprånget af bergskedjan stötte
de åter på renar, af hvilka de sårade en, men de
afstodo från hans förföljande, för att icke onödigtvis
förlänga vägen. De hade dessutom nog af den redan fällda
renen som de ej kunde medföra långt, utan lemnade
den, betäckt med stenar till skydd mot rofdjur. Under
det de voro sysselsatte dermed, upptäckte de tätt
vid stranden tvenne stugor i den vanliga
Spetsbergsstilen, fyrkantiga med platta tak, af hvilka den ena
var i godt stånd, den andra deremot förfallen. Att
göra en omväg på en mil eller kanske mera för att
besöka dessa byggnader var emellertid omöjligt
under de omständigheter, hvari våra vandrare befunno
sig. De begåfvo sig derföre vidare och togo vägen
rundt omkring den yttersta bergklacken, men snön var
lös och djup, och vägen blef oändelig, och tröttheten
öfverväldigande. Nedanför kalkberget skildes de åt. Den ene
gick tillbaka i de gamla spåren, hvilka tycktes hafva
blifvit en stråkväg för renarne, den andre höll sig
närmare stranden. Begge hade samma öde, nemligen att
falla i en djup sömn, när de en gång nedkastat sig i
snön för att hvila. Efter halftannat dygns frånvaro med
blott en skeppsskorpa till proviant framkommo de
nästan samtidigt till Aeoli kors, der de af kamraterna
helsades välkomna med skott och glädjerop.

Ty midsommaraftonen var kommen. Det var en
söndag, hvilken alla höllo helig, och vi voro ense
att på hemlandssed fira den nordiska festen, solens
högtid. At hennes värme och ljus hade vi här haft att
fröjda oss mången dag, och äfven nu strålade hon klart
från den vackraste blåa himmel. Men ur den
styfmoderliga jorden hade hon ej förmått att framlocka blad
och blommor nog till en krans, än mindre för en
midsommarstång, oumbärlig för stundens glädje.
Rådlösheten varade likväl ej länge. Bland örterna måste
prydnaden hemtas, och då de ej voro att få på land, fick
hafvet släppa till dem. Der växte yppiga skogar af
alger, bruna Laminarier med fyra fot långa blad och nära
lika långa stjelkar. Med dessa kläddes en hög stång,
som restes på Aeoli kulle och pryddes med alla flaggor
och standertar, som stodo till buds. Der svajade de
skandinaviska färgerna i brokig vexling af gult, blått,
rödt och hvitt, i många upplagor af Sveriges gamla
flagga, unionsflaggan och dannebrogen, och
midsommars-stången med sin dystra grundton var snart förvandlad till
en framtidssinnebild af ståtligaste slag. Bredvid tändes en
stockeld, ett väldigt Balders bål, af drifved, och till
denna eldpyramid, som sände röken högt mot himlen,
samlades under dånet från briggens kanoner och
mistlurars larm allt hvad lif och anda hade från de tre
fartygen. På en grundfast sten, af naturen danad till
bord, med en matta af lafvar, uppdukades
förfriskningar, och på en annan uppträdde en talare, att till vår
glada öfverraskning förkunna, det Spetsbergens fyra
störste skalder dagen till ära äskade ljud.

Man lägrade sig så beqvämt som möjligt bland
stenar, grus och snö, och nu följde inspirationens och
sångens frukter, än ett allvarligt recitativ, än en lekande
allegro, än en erinran från det förflutna och aflägsna,
än en anspelning på äfventyren för dagen. Sist sjöng
Chydenius:

Här vid solens fest, långt upp i höga norden,
Må till först vi glade dricka solen till.
Aeolus är still, Neptunus sträng är vorden,
Och med isens bojor han oss fjettra vill.
Solen ensam är emot oss huld och god,
Hon begjuter oss med gyllne strålars flod.

Sol och bål och brasa lifva våra sinnen,
Hemmets härdar skymta för vårt öga fram.
Derföre en skål för alla gamla minnen,
Vänner, fränder kära, och den ädla stam,
Som oss ammat. Våra hjertan stå i brand!
Lefve! lefve högt de Skandinavers land!

Här är is och grafvar, här är sol och löje,
Mensklighetens saga för vårt öga står.      
Köld och värme vexla, liksom tår och nöje,
Hvar ett menskohjerta än på jorden slår.
Hela mensklighetens skål vi drickom då!
Här på gränsen vi af hennes välde stå!

Vi njöto af förfriskningarne, undfägnades längre
fram på aftonen med renstek och andra högnordiska
läckerheter, manskapen fingo extra förplägning, och först
efter midnatt gick hvar och en till sitt. Det var en
skandinavisk fest från början till slut, oförgätlig för en
hvar, som tog del deri. De fyra nordiska folken,
Svenskar, Norrmän, Danskar och Finnar, voro här
representerade, och äfven Lappen saknades ej; hans kända drag
röjdes hos Jaen Mayens harpunerare. Bålet,
midsommarstången, Aeoli kors och den brokiga och oroliga
samlingen, belyst af den flammande stockelden, kullen med
grafvarne, den oöfverskådliga packisen, öfver hvilken
midnattssolen på det molnfria fästet rätt i norr strålade
mildt och hoppfullt — allt bildade en tafla, som genom
sina kontraster gjorde ett outplånligt intryck på oss alla.
Den sorglösaste lek och det mest tryckande allvar
kämpade om väldet; den förra vann, ty »sällan hafva väl
glasen klingat muntrare än vid grafvarne i Sorgebay».

Under det vi samlade oss på kullen, hade våra
flaggor för en svag sydost vändt sig mot norden; med
glädje hade vi mottagit denna helsning från söder, ty
den ingaf oss ett svagt hopp om en kraftig och länge
efterlängtad sunnanvind, som ensam kunde drifva isen
ur fjorden och öppna vårt fängelse. Föga varaktig blef
glädjen, ty ett par timmar efter midnatt gick vinden
åter öfver till nordlig.

Midsommardagen medförde ingen förändring; den
nordliga vinden fortfor. Sedan vi på stranden förlustat
oss med målkastning, brottning och andra idrotter,
samlades alla på Magdalena, att der fördrifva aftonen.

Bäst vi sutto i kajutan, hördes ropet: »en björn!»
och då vi skyndade upp på däck, sågo vi en isbjörn,
som helt nära fartyget i sakta mak lunkade på isen
och hoppade från det ena isstycket till det andra.
En båt utsattes genast, v. Yhlen, harpuneraren och
några man sprungo ned, och snart voro de tätt invid ett
högt isstycke, som låg emellan dem och ett annat lägre,
på hvilket björnen stod. Af någon anledning dröjde det
innan man fick gevären i ordning, ett skott klickade,
och fångstmän från briggen Jaen Mayen lade ut, mot
all förmodan, hunno fram till stället, fällde björnen
med ett väl riktadt skott och togo honom utan
vidare såsom sitt byte. Vi blefvo i början något
förvånade öfver detta handlingssätt, men fingo snart veta,
att det var brukligt på Spetsbergen. Våra fångstmän
voro visserligen ledsna att bytet, hvaraf de skulle
erhållit sin andel, gått dem ur händerna, men icke det
minsta uppbragte mot folket på Jaen Mayen; de skulle
hafva gjort pa samma sätt, om de varit i tillfälle dertill.
Man kan upptäcka ett byte, jaga det länge, ja, såra det,
och likväl kan ett parti från ett annat fartyg komma
och döda det, och sedan behålla det för sin del, utan
att den minsta träta uppkommer mellan dessa ingalunda
passionsfria och ganska vinningslystna menniskor, som
hafva jagten i dessa nejder till sitt yrke. Jaen Mayens
folk kommo äfven genast, såsom om intet ovanligt
passerat, till sidan af Magdalena och visade den stora,
vackra björnen, och vi, som redan började förstå oss
på spetsbergssederna, låtsade om intet.

Isbjörnen är dessa trakters envåldsherre och konung,
ehuru de norske hvalrossjägarne gifvit honom den lägre,
men icke mindre betecknande, värdigheten af
Spetsbergens »länsman». Hans styrka och vighet, otrolig för
den, som första gången ser hans klumpiga yttre, hans
skarpa syn och lukt och hans färdighet att röra sig
i och under vattnet göra honom till sälarnes och
hvalrossarnes farligaste fiende. I granskapet af dessas
vakar och vid iskanten lurar han på rof, och med ett
väldigt språng, någon gång af ända till 15 fots längd,
störtar han från någon hummock, eller emellan dem, öfver
sitt offer och är stark nog att bortsläpa eller ur
vattnet draga en sälhund eller hvalross långt tyngre än
han sjelf. Man häpnar öfver hans styrka, då man ser
honom med ett enda slag af sin labb döda en hvalross.
Sälhundar och hvalrossar söka sommartiden mestadels
drif- och packisen, och då blir denne ett kärt tillhåll
äfven för björnen, öfver den gör han långa utflygter,
kommer vintertiden med den ner till Beeren Eiland och
träffas ofta tjugo till trettie mil aflägsen från närmaste
land. Parry säg honom på isen på 82 1/2° N. Lat. På
sådant sätt gästar han ej så sällan Islands kuster, och så
väl äldre som nyare berättelser veta omtala, att han
stundom hunnit ned till Noriges kuster, under hvilken
färd han sannolikt har tillbringat mer än ett dygn i
vattnet. Sednast 1851 skall en sådan emigrant hafva
skjutits vid Kjöllefjord i ostfinmarken. Omkring åtta
till tio fot lång och fyra till fem fot hög, med plumpa
proportioner, men lätt och smidig i sin gång, tar han                                                                                     
sig särdeles ståtlig ut, der han med afmätta steg och i
sakta mak rör sig mellan och öfver hummocks, på
hvilkas spetsar han långa stunder håller utkik och vädrar
efter byte; blir hans uppmärksamhet fästad på något
ovanligt, reser han sig i lodrät ställning, lyfter nosen
och vädrar omkring i luften.

Ej så sällan stöter man på honom i land, i
dalgångar och på fjellsluttningar, der han sannolikt jagar
räf, fogel och renar, eller förser sig med ägg, men i brist
på allt detta håller han äfven till godo med grönsaker.
Här ser man ofta i snön de fotslånga och nästan lika
breda spåren af hans labbar, och längs snöbranterne
djupa och breda fåror, som löpa ända ned i dalgångarne;
det är hans rutschbanor, i hvilket sätt att färdas han
lärer vara ganska drifven. Någon gång träffar man hela
flockar af isbjörnar. Ar 1863 lade en norsk fångstbåt
till vid en af de sju öarne, der samme män hösten förut
slagit en betydlig mängd hvalross på land. De funno
nu inga hvalrossar, men öfverraskades af åsynen af den
mängd björnar, hvaraf ön hvimlade. En vild sälle af
besättningen, en quän, rusar genast med lansen mot
skaran, några af björnarne sätta sig till motvärn, men
han nedsticker den ene efter den andre; hans kamrater
i båten, lifvade af exemplet, falla äfven in och inom
kort voro tjugufem stycken nerlagde. De öfrige togo
till flykten. Vid sitt sammanträffande med menniskor
visar han ej något begär att anfalla, utan snarare en
med försigtighet parad nyfikenhet, en egenskap
gemensam för nästan alla högre djur i trakter, der menniskans
förföljelser och grymhet ej hunnit blifva, så att säga,
tradition bland dem. Ofta närmar han sig dristigt, men
mera liksom för att lära känna hvad han ser, än i afsigt
att angripa. Anfalles han nu, sätter han sig någon gång
till motvärn, men mestadels tager han till flykten i vildt
galopp. För öfrigt är lynnet och modet hos honom,
liksom hos de flesta djur, mycket olika, allt efter som det
bestämmes af hunger, moderskärlek eller andra affekter.

De berättelser vi ega om hans anfall på menniskor
äro ej många; grönländarne, som ofta jaga honom, hafva
visserligen mycken aktning för hans mod och styrka,
men veta ej att omtala några olyckshändelser.

Vi erinra endast två fall, der isbjörnen gått
anfallsvis till väga. Öfver det ena har De Veer lemnat en
beskrifning jemte en pennritning i sin dagbok under
Barents' andra resa, 1595, och skall hafva inträffat på
Staten Eiland, en liten ö mellan Novaja Zemlja och
fastlandet. »Den 6:te September», säger han, »gingo
någre af vårt folk i land att söka stenar, ett slags
diamanter, som i mängd finnas på Staten Eiland. Och
medan två af folket lågo helt nära hvarandra,
sysselsatte härmed, kom en stor, mager, hvit björn hastigt
smygande på dem och tog den ene i nacken. Denne,
som icke visste hvem det var, som tog honom i nacken,
ropade då högt »hvem är det som tar mig i nacken?»,
hvarpå den andre reste sig, och då han fick se att det
var en gruflig björn, ropade han »Kamrat, det är en
björn», och derpå stod han upp och sprang sin väg.
Men björnen bet mannens hufvud sönder och sög ut
blodet, hvarpå det öfriga folket, som var i land
omkring tjugo till antalet, skyndade dit för att antingen
frälsa mannen, eller drifva björnen från hans döda kropp,
fällde sina pikar och gevär och anföllo björnen, som
ännu stod och åt på mannen. Men när björnen märkte,
att de kommo mot honom, for han emot dem med
raseri och fick fatt i ännu en af dem, som han slet i
stycken, hvarefter de öfrige togo till flykten. Vi som
voro på skeppet, när vi fingo se att vårt folk flydde till
stranden, gingo skyndsamligen i våra båtar och rodde
så fort vi kunde dem till hjelp. När vi kommo i
land, sågo vi ett hiskligt skådespel, våra två döde män,
som björnen hade så grymt sönderslitit. När vi sågo
detta, uppmanade vi vårt folk att vända om med oss
och att med gevär, sablar och pikar anfalla björnen;
men de ville icke alls efterkomma, någre af dem
sägande, »våre män äro redan döde och vi skola nog få
björnen utan att löpa så stor fara; om vi kunde frälsa
våra kamraters lif, då skulle vi skynda, men nu böra vi
icke hasta, utan vänta bättre lägenhet, ty vi hafva att
skaffa med ett grymt, vildt och blodtörstigt djur». Då
gingo tre af våra fram mot björnen, som alltjemt fortfor
att äta och icke fruktade vårt folk, ehuru vi voro
åtminstone trettio der, och de tre, som gingo fram, voro
Cornelis Jacobs, styrman på Wil. Barents' skepp, Wil.
Gijsen, lots på pinassen och Hans van Nuffelen,
skrifvaren hos Barents; och efter att styrmannen och lotsen
hade skjutit tre skott utan att träffa, gick skrifvaren än
längre fram, och när han såg att han var på skotthåll,
lade han an på björnen och träffade honom i hufvudet,
emellan båda ögonen; men björnen höll ännu mannen
fast i nacken och lyfte sitt hufvud, med mannen i sin
mun, begynte dervid att vackla, hvaruppå skrifvaren och
en skottsk matros drogo sina sablar och höggo in på
björnen så skarpt, att sablarne brusto sönder, men ändå
ville björnen ej släppa mannen. Slutligen kom Wil.
Gijsen till dem och slog med all magt björnen på nosen
med sin bössa, hvarvid björnen föll till marken under
stort tjut, och Wil. Gijsen sprang på honom och afskar
hans strupe. Den 7:de September begrofvo vi våre män
på Staten Eyland, flådde björnen och togo huden med
till Amsterdam.»

En annan händelse omtalar Scoresby:

»Då en kapten Cook på skeppet Archangel år 1788
gick i land på Spetsbergen i sällskap med läkaren och
styrmannen, blef han oförmodadt anfallen af en björn,
som inom ett ögonblick hade honom mellan sina labbar.
I denna fara, då ett aldrig så ringa dröjsmål hade
kunnat föra döden med sig, ropade han åt läkaren att skjuta,
och med beundransvärd sinnesnärvaro och säkerhet
afskjöt denne geväret, träffade björnen i hufvudet, och
kaptenen var frälst.»

Det händer nästan alltid att i de trakter, der han
uppehåller sig, han, ledd af sin fina lukt och lockad af
köksångorne, gör närgångna påhelsningar på det ställe,
der man någon tid haft sin rastplats. Såväl grönländarne,
som de, hvilka öfvervintrat i arktiska trakter, veta
berätta härom, och äfven vi fingo göra bekantskap med
björnar utanför tältdörren. Så berättar Rink, att i
Sydgrönland, för ej långt tillbaka, en Eskimåfamilj om natten
väcktes af sina hundar och blef till sin stora
förskräckelse varse en björn till nära hälften inkrupen i husets
ingång. Men denne var honom för trång, han gick
bakom boningen för att undersöka ett skafferi, kom så
tillbaka, men mottogs då med ett par kulor och kröp
ned till stranden, der han dog. En annan gång helsade
en björn på en Eskimåhydda, för att bereda sig ett mål
på något späck och sälskinn som låg derutanför. Endast
hustrun och barnen voro hemma, medan mannen var ute
på fångst. Hon väntade att björnen skulle tillerna henne
ett närmare besök, tog derföre sin lampa, lagade i
beredskap en knippa torrt gräs och ställde sig vid sitt
tarmskinnsfönster. Det dröjde ej länge förr än björnen
stack in hufvudet genom fönstret, men blef nu mottagen
med eld och lågor. Han drog sig brummande tillbaka
och började krafsa på väggen, för att genom den bana
sig väg. Han hade också hunnit göra sig en temligen
stor öppning i denna, då några Eskimåer, som
händelsevis färdades derförbi, dödade honom.

Ofta träffas han i vattnet, simmande från det ena
isstycket till det andra, och är då lätt att harpunera
eller fånga, hvilket sätt grönländarne helst begagna.
Men på större isfält eller på land betäckt af murken
vårsnö, öfver hvilken han sjelf på sina stora trampytor
rör sig med lätthet, under det jägaren sjunker djupare
än till knäs för hvarje steg, är han svår att upphinna.
Under sådan jagt på is eller land har det någon gång
händt att björnen anfallit sin förföljare. W. Scoresby d. y.
berättar: »För några år sedan, då ett hvalfartyg blef
instängdt af drifis vid kusten af Labrador, tog sig en
björn, som äfven förut stundom visat sig i skeppets
granskap, en gång djerfheten att komma ända intill
fartyget, troligen i afsigt att se sig till godo af det afskräde,
som kocken kastat utombords. Alle man voro under
däck och skaffade, emedan ingen vakt behöfdes. En
djerf sälle, som tillfälligtvis fick se björnen, hoppade
oförsigtigt ner på isen, beväpnad blott med en handspak,
som man tror, för att försäkra sig ensam om äran af
bedriften. Men björnen, troligen rasande af hunger,
afväpnade genast sin motståndare, grep honom i ryggen
med sina väldiga käftar och lopp så hastigt bort med
sitt byte, att när de bestörte kamraterna lemnade sin
måltid och sökte honom, björnen med sitt offer var för
långt borta för att något räddningsförsök kunde komma
i fråga. En nästan dylik jagt fick ett lustigare slut.
Hjelten var en sjöman på ett fångstfartyg, »Neptunus»,
från Hull, som 1820 var ute på hvalfångst vid Grönland.
En stor björn vankade omkring på isen långt från
fartyget. En af besättningen, som för tillfället hade hemtat
mod ur glaset, tågade trots allas afrådan, beslutsamt mot
björnen, beväpnad endast med en hvalfisklans. Efter en
tröttsam färd öfver murken snö och brusten packis kom
han slutligen endast några famnar från sin fiende,
hvilken till hans öfverraskning gjorde front och syntes
utmana honom till envig. Då började modet att sjunka,
dels emedan det hunnit afdunsta med rummen, dels till
följe af fiendens bistra uppsyn och oväntade taktik. Han
fällde sin lans och intog en ställning, som kunde passa
lika så väl för anfall, som för försvar. Björnen stannade
också. Förgäfves sökte äfventyraren samla mod till ett
anfall mot en fiende, så fruktansvärd och med en så
fast hållning. Förgäfves skrek han, sträckte fram sin
lans och låtsade ett angrepp. Fienden, som antingen ej
förstod detta eller föraktade hans modlöshet, höll envist
stånd. Redan började matrosen darra i alla leder,
lansen förlorade sin stadga, blicken, dittills fast, började
förlägen irra omkring, men fruktan för kamraternas
åtlöje verkade ännu, och han vågade ej att vända. Men
björnen, som hade mindre betänkligheter, begynte
att gå framåt. Hans närhet och hans säkra steg
utsläckte nu den sista gnistan af mod, som fåfängan hade
hållit vid lif; matrosen vände och flydde. Nu kom farans
stund. Mannens flykt lifvade än mera björnen, och
mera öfvad och bättre rustad för färden öfver snön,
vann han snart på den flyende. Denne kastade bort
lansen, sitt enda försvar, som nu var till hinder. Detta
väckte björnens uppmärksamhet,  han stadnade, tassade
på den, bet i den och fortsatte jagten. Åter var han i
i hälarne på matrosen, som hade märkt lansens
gynsamma verkan och nu släppte en vante. Listen lyckades,
men björnen förföljde åter efter några ögonblick, då
offrades den andra vanten. Matrosen vann äter något
försprång, men var snart ånyo upphunnen och lät nu
hatten gå, som så länge uppehöll björnen, att vår hjelte
lyckligen hann sina kamrater, som från fartyget skyndat
till hans bistånd.

Honan har stor omsorg och tillgifvenhet för sina
ungar, som födas vintertiden och som minst under två
år följa henne, och det är ej ovanligt att träffa henne
i sällskap med en årsgammal och en tvåårig unge. Dessa
försvarar hon med mod och klokhet. Scoresby omtalar
en björninna med sina två ungar, hvilka förföljdes på isen
af några sjömän. Hon gjorde allt sitt till för att påskynda
ungarnes flykt, sprang ängslig än framför än bakom
dem, och ådagalade genom ett eget läte och egna
åtbörder sin oro och bekymmer för dem.

Grönländarne veta att berätta, att hon vid början af
vintern skiljer sig från sin familj, låter insnöa sig och
faller i vintersömn, ur hvilken hon ej vaknar förr än
solen åter står temligen högt. Nu föder hon merendels
två ungar, och är efter den långa fastan så svag, att hon
har svårt att gräfva sig ut ur snön och blir ett lätt byte för
eskimåhundarne. Honor, som ej äro drägtiga, skola åter
liksom hannarne under hela vintern vara i rörelse.

Den låga pannan, de bakåt lagda öronen och de
små ögonen gifva isbjörnen en arg och illasinnad uppsyn,
och af den bruna björnens kloka ansigtsdrag eger han
nästan intet. Likväl visar han ej så sällan prof på en
viss fintlighet och beräkning, hvarpå Scoresby också vet
omtala mera än ett exempel. Så är han i sin jagt efter
sälhundar försigtig och listig. Stundom öfverraskar han
den vid sin vak sofvande sälen på det sätt, att han
simmar under isen till vaken, och sälen, som ej har annan
utväg, då han blir skrämd, än att kasta sig i vattnet,
råkar lätt i björnens gap. Han förstår äfven att i
motvind smyga sig på sälarne; härvid brukar han vika
framlabbarne under sig och glida ljudlöst fram endast
med bakbenens tillhjelp. Man träffar derföre utsidan af
de förra ofta sliten och gleshårig.

Man skall någon gång hafva sett honom, sårad, med
framtassen upptaga snö och hålla den öfver såret,
liksom för att stilla blödningen. Äfven vet han undgå
giller och försåt.

Isbjörnens kött. ehuru groft, låter väl äta sig;
lefren, som skall vara rätt smaklig, är deremot enligt flera
sjöfarandes intyg högst ohelsosam; dess förtärande
medför feber med affjällning af yttre huden och någon gång
döden. Hans skinn och det två tum tjocka späcket
derunder gör honom lika eftersökt som hvalrossen, och han
står med denne i jemnhögt pris, eller till tio Rdr Spec.
och derutöfver.

Isbjörnen blef tidigt känd af Europeerne, ty redan
de förste kolonisterne på Grönland i tionde århundradet
fingo göra bekantskap med honom, och satte en viss
heder i att hafva sammandrabbat med en isbjörn. Omkring
1060 reste en isländare vid namn Audun till Grönland,
der han för hela sin förmögenhet tillbytte sig en
lefvande isbjörn, hvilken han tog först till Sverige och
sedan förde till Kung Sven i Danmark, åt hvilken han
förärade honom. I ersättning fick Audun en hederlig
pension.

Af de fyra fångstfartyg, som samtidigt med oss
inkommit i viken, hade, såsom är nämndt, tre snart
lemnat vår ankarplats, och Briggen Jaen Mayen var nu
ensam qvar med oss. Så länge vi alle voro samlade,
hade vi ofta besök af deras skeppare, två norrmän och
två quäner; de senare originaler af första slag, af
hvilka vi redan gjort bekantskap med Mattila. Den lika
ordkarge Vercola tog lika liten del i dagens frågor;
med skinnpelsen på och den oumbärliga snuggan i munn
höllo de vår undfägnad till godo, tysta men med hufvudet
utan tvifvel fullt af tankar på hvalross, späck och
speciedalrar. De norske skepparena voro mera
meddelsamme, och sedan vi blifvit ensamme med Briggens
skeppare, Haugan, var han en ej ovälkommen gäst, med
sina berättelser om ishafsfärder, om fångsten på Jaen
Mayen och de nederlag, som kammarladdningsgevären
under senare åren gjort bland sälarne der, och någon
gång var han sjelf värd och trakterade oss med »marveben»,
en af Spetsbergens mest värderade läckerheter.

Ofta nog användas till skeppare på dessa fångstfartyg,
matroser och simple harpunerare, ja någon gång en för
detta kock, sällan verklige navigatörer. Knappast ega de
kunskap om kort och bestick, —»de göra bestick», såsom
det heter, »med båtshaken» — än mindre kunna de taga
en polhöjd — »de se solen», när tillfälle gifves, »helst
genom buteljbottnen». Eljest sträcka de likt flyttfoglar
rätt i norr, och komma de i sigte af Spetsbergen, äro
kompass, sextant och kort öfverflödiga, ty hvarje udde,
hvarje klippa är dem der bekant. Der äro de hemma,
djerfva, outtröttlige och lidelsefulle jägare och fångstmän,
som med fara af förlisning i isen, tvungna
öfvervintringar, hunger och skörbjugg, och dessa färders alla
öfriga obehag ofta hemfört mycken rikedom till sina
redare. Men en sägen vill veta, att någon gång, då
afdriften blifvit för stark, dimman långvarig och kompassen
för mera beqvämlighets skull blifvit flyttad förut i
kettingens närhet, det har händt att en Spetsbergsfarare
tagit miste om väderstreck och förirrat sig till Jaen
Mayen eller Shetlandsöarne.

Trenne veckor hade nära gått till ända, och vår
tvungna overksamhet blef alltmer tröttande. Zoologerne
voro de ende, som isen till trots, hade någorlunda jemnt
arbete. Draggningen lemnade ymnig, om ock ej alltid
särdeles omvexlande skörd, och deras tid var fullständigt
upptagen af fyndens undersökning och förvaring. De öfrige
voro sysselsatte med kartors kopierande för kommande
färder och observationers uträknande; pä Aeolus fortgingo
enligt regeln för hvarje timma i dygnet meteorologiska
iakttagelser, och tidvattnets skiftning uppmättes.

Men vår otålighet växte dagligen och vi spejade
ifrigt efter hvarje skymt till förändring. Den 27:de
aflägsnades isen ändtligen något från det inre af viken,
och för första gången kunde vi sedan den 13:de med
båt gå öfver till dess östra strand. På aftonen samma
dag satte väl isen för den nordliga vinden åter in, men
den var nu ej så packad, och man kunde färdas fram,
om man ej skydde att här och der släpa båten öfver
isstyckena.

Lilliehöök begaf sig nu med Petersen till andra
stranden för att närmare undersöka isens läge i vikens
nordöstra del. De återkommo efter några timmar med
underrättelsen, att vägen fortfarande vore stängd, och
att isens läge var detsamma, som under alla föregående
utflygter, men att Heenloopen Strat, så långt de kunnat
se mot söder, var fritt från is. Deras uppgift styrktes
kort derefter af några andra bland oss, som skyndat till
Hecla Mount, för att begagna den frihet att röra sig,
isen i viken åter förunnat.

Den 29 beslöts att utsända två båtpartier. Båda
voro rustade med proviant för fem dygn i hopp om att
kunna utsträcka färden längre än hittills varit möjligt.
Det var en glädjande syn, då de starkt bemannade
båtarne under ömsesidig flaggning och skallande lefverop
på aftonen satte ut bland den numera glesa drifisen,
och vi njöto redan på förhand af den befrielse, som nu
tycktes vinka, på så nära håll.

Nordenskiöld med Petersen och fyra man gingo i
den mindre engelska båten. De hade att ytterligare
undersöka isen och, om möjligt, att nedlägga en mindre
proviantdepot någonstädes norrut. Då de kommit till
nordöstra spetsen af den landtunga, som nedanför Hecla
Mount åtskiljer Heenloopen Strat och Treurenberg
Bay, och hvars yttersta spets, som nu blifvit kallad
Cap Foster, ligger enligt Nordenskiölds bestämning
på 79° 57' 50" N. L. och 17° 13' 30" O. L., måste de
likväl afstå från sin första plan, att segla öfver sundet
och tränga fram långs vestkusten af Nordostlandet; ty
den storm med tjocka, som ständigt rasade i Heenloopen
hade nu tilltagit i häftighet, så att den blef känbar
äfven i vår vik. De lade derföre till i en liten bugt
vid udden, för att i skydd af båtens tält afbida ett mera
gynnsamt tillfälle att komma norrut.

Det andra partiet afgick under Dunér och
Chydenius i afsigt att uppnå den längst mot norr utskjutande
udden af egentliga Spetsbergen, Verlegenhoek. De skulle
af fångstbåten med timmermannen Nilsson och fyra man
föras så långt isen tillät och sedan på land gå till
uddens yttersta spets.

»Efter fem timmars ansträngt arbete i isen, som
endast tillät oss färdas i smala i tusen krökningar böjda
kanaler, hade vi straxt efter midnatt hunnit med båten
tre fjerdedelar af vägen. Då isen der hindrade vidare
rodd och stakning, och den återstående vägen ej var
lång, landsatte vi alla effekter på den här, likasom ända
från Aeoli kors, flacka stranden och lastade dem på en
kälke. Denne drogs af fem man — två måste stadna vid
båten, — men färden blef långsam i den mjuka och
vattendränkta snön, och ännu svårare öfver de bara
fläckarne af grus och sand, och då hela slätten utåt
udden slutligen blef alldeles snöfri, buro vi sakerna
fram till den närmast yttersta punkten, der vi slogo
upp vårt tält kl. 3 på morgonen. Det nu öfverflödiga
manskapet fick återvända till båten.

Udden ligger blott ett par fot öfver det högsta
vattenståndet och den lilla fasta klippa, som bildar
yttersta spetsen är lika låg. Ett par tiotal famnar från
denna udde, der den gamla svenska flaggan för en stund
planterades, uppslogs ett aflångt tält, hvari de
magnetiska observationerna skulle anställas, och något längre
derifrån ett annat till bostad. Längre vesterut visade
sig en annan udde, som tycktes ligga nordligare, med
några småklippor. Sedan Dunér tagit några timvinklar
och måndistanser, begaf han sig ditåt utefter stranden
af den bugt, som åtskiljer båda uddarne, och under tiden
ordnade Chydenius hvad som behöfdes för de magnetiska
observationerna. Dunér återkom vid middagstiden, och
hade funnit att den andra udden verkligen låg något
nordligare. Vi begåfvo oss derföre dit mellan 5 och 6
e. m. försedde med instrumenter, och framkommo efter
något mer än en timmas vandring utefter bugten, hvilken
troligen är den, som på gamla kartor kallas Wilelm
Tolkes bugt. Landet nordvest om densamma liksom
hela den stora udden norr om det berg Blomstrand
besökt, är en öde slätt, men den yttersta spetsen är en
klippa af 50 fots höjd. Astronomiska och magnetiska
observationer anställdes undet det vi så vidt möjligt
var, skyddade oss mot den skarpa och obehagliga sydost,
som på eftermiddagen började blåsa. Återtåget till
lägerplatsen skedde litet efter midnatt. Uddens läge,
bestämdt af Dunér, var 80° 3' 21" N. L. och 16° 32' 15"
O. L.; men ännu längre åt vester, skild från denna
udde genom en vik, ungefär lika stor, som den vi
kringgått, syntes en tredje udde som låg ännu litet
nordligare.

Under det vi tillredde vår aftonmåltid, tilltog vinden
än mer, och med häpnad sågo vi ej långt från oss två
fångstfartyg, Vercola's och Nilssons jakter, indrifvas i
packisen och komma i en högst vådlig belägenhet. Det
började att regna starkt. Regndropparne föllo stora och
tätt, men tälten höllo dem ute. Vi sökte att få någon
hvila, men den blef mången gång störd af stormens tjut
och regnets smattrande, och flera gånger hotades tältet
hvarunder vi sofvo att kastas öfver ända, men genom att
gärda omkring det med stenar och drifved fingo vi det
slutligen att stå. Regnet fortfor tills eftermiddagen den
1 Juli, då vi, kort efter det vi stigit upp, öfverraskades
af röster utanför tältet, på hvilka vi snart igenkände
män från slupen, utsända för att hämta oss ombord, ty
man tänkte lätta ankar och gå till segels.

Sedan de hvilat och förfriskat sig litet efter sin
ansträngande färd, nedtogos tälten, sakerna instufvades
och fördes till kälken. Isen hade af vinden blifvit svårt
packad mot Verlegen Hoek, och det hade varit omöjligt
för våre män att framkomma med båten mer än
omkring halfvägs till det ställe, der vi förra gången
landstego. Vägen till lands blef derigenom längre, snön
hade blifvit mera uppblött af regnet, till slut måste vi
bära våra saker, emedan kälken sjönk ned i den flera
fot djupa snösörjan, och vi hunno båten ej förr än efter
4 1/2 timmars tungt arbete. Vinden hade fortfarande samma
riktning som förut och skar viken i en linie från sydost
till nordvest, så att det var stilla söder om denna linie
och storm norr derom.

Under vår exkursion hade vi ej sett någon fogel
mer än en Lestris och för första gången en Phalaropus
fulicarius, som uppehöll sig i en liten öppning mellan
isen vid stranden. För att ej för uppstoppningen
förderfva denna lilla vackra snäppa, tillsade vi Uusimaa att
sända en kula så tätt intill dess hufvud, att den skulle
falla af kontusionen. Han gjorde så, och det kan med
skäl kallas ett mästerskott. Fogeln hade två liggfläckar.

Båten sköts ut och under en tre timmars svår färd
genom drifisen, tätare packad än vi någonsin förut träffat
den, öfver hvilken båten mångfaldiga gånger måste dragas,
talade vi om det sista dygnets händelser och möjligheten
af var befrielse. Vår ledsnad öfver afbrottet i
observationerna vid Verlegen Hoek försvann först helt och
hållet när båten åter gungade på öppet vatten, och
hafvet syntes öppet åt nordost, så långt man kunde se.
»Hafva vi nu förlorat en efterlängtad observationsplats,
stå dock tusende åter, om vi blott verkligen komme ut ur
vårt fängelse» tänkte vi, när vågen lekte och brusade
fritt framför stafven, och kursen styrdes på fartygen,
som vi med glädje sågo hafva utbytt ankarplats, och
nu lågo under vikens östra strand.»

Ty stormen från Heenloopen hade bragt isen att
långsamt röra sig utanför fjorden mot nordvest och
packat honom kring Verlegen Hoek, och inuti viken blef
den allt glesare. Kuylenstjerna hade den 30:de gått öfver
till östra stranden till tvenne af fångstjakterna. Dessas
skeppare hade dagen förut kryssat i Heenloopen Strat,
utan att finna is, så långt ögat kunnat se mot söder.
Med denna underrättelse återvände han, och förslag
väcktes att gå öfver viken och förbi Cap Foster söka
genom Heenloopen tränga söderut. Men det syntes mer
än sannolikt att södra delen af detta sund omkring
Waijgats öarne ännu var spärrad af is, den sydostliga
stormen fortfor ännu, och planen förkastades. Det
beslöts emedlertid att lätta ankare och gå till östra
stranden, som var friare från is, och derifrån man
lättare kunde lägga ut till sjös, när isen i
fjordmynningen och omkring Verlegen Hoek det tillät. Magdalena
var snart segelklar, full stiltje rådde, bogserbåtar utsattes
och alle man om bord lemna villiga händer att sätta
isen ifrån och med storårorna öka farten. Sällan har
väl någon, som utträdt ur en fångenskap i fullare mått
njutit de första dragen af friheten, än i denna stund
Magdalenas befolkning, och den känsla, som intog alla,
då fartyget nu gled fram i segelbart vatten, kan lättare
af enhvar tänkas, än beskrifvas. Efter en stunds arbete
träffade hon ungefär midt i viken öppet vatten och på
samma gång kom hon in i vindstråket från Heenloopen,
bogserbåtarne togos in och för en styf kultje styrde
hon bidevind upp mot stranden under Cap Foster, der hon
kl. 8 om aftonen ankrade på sex famnars stenbotten.

När Aeolus samtidigt med Magdalena var klar till
afsegling, fann han, det ankarkettingen tagit fast under
en stor grandis. Besättningen sändes att nedhugga
isblocket, men först efter fem timmars arbete lyftade
sig detta, och kettingen blef klar. Under tiden hade
drifisen åter satt in mot vestra stranden, och först
följande morgon lättade han ankar och bogserade sig genom
isen. Liksom Magdalena kom han snart inom gränslinien
för vinden från Heenloopen, men hade knappt satt till
segel, förrän vinden växte till full storm, som började
sätta honom ned mot drifisen. Faran var öfverhängande,
och så många händer, som funnos ombord, hade hårdt
arbete att berga segel. Ett par hvarpankare fälldes,
men stoppade lika litet som bogseringsbåtarne, då ett i
rättan tid utfördt isankare och ännu en båt, som från
Jaen Mayen hastade till bistånd, räddade vår Aeolus,
och med åter tillsatta segel kom han lyckligt öfver till
östra stranden, der ankaret fälldes några kabellängder
från Magdalena.

Vi hoppades nu att hvarje stund få lemna viken,
och styrman Mack sändes med båt till Verlegen Hoek,
att afhemta Dunér och Chydenius. Om deras färd hafva
vi redan taget kännedom, de återkommo på natten den
2 Juli. Nordenskiöld med sitt parti hade qvarhållits af
stormen i Stratet, och återvände redan den 1 Juli
till  fartygen. Petersen hade under denna färd funnit
ett arbetadt stycke träd med några initialer, och vårt 
folk igenkände deri en fiskkafvel från Lofodden.

Sedan den ena af de två jakterna lyckligen kommit
loss ur isen och styrt tillbaka in i viken, voro vi nu
åter fem fartyg samlade på vår nya ankarplats norr
om Hecla Cove. Det sjette, Vercola's jakt, som nära
två dygn legat utanför bayen i skruf-isen med flagg
på half mast, lyckades slutligen genom ett förtvifladt
tilltag att med fulla segel pressa sig fram, men åt
vester inåt Wijde Bay, der han lyckades slå sig fri ur
isen till nya färder, hvilka tyvärr längre fram slutade
med skeppsbrott.                                                                    

Den närmaste isen i fjorden var numera ganska gles
ända bortåt Verlegen Hoek. Det beslöts derföre att
lyfta ankar och göra ett försök att tränga fram,
Magdalena åt vester, Aeolus åt norr.

Kl. 11 f. m. den 2 Juli gingo två af fångstfartygen
ut, middagstiden utlöpte Jaen Mayen, och kl. 12 1/2 började
Magdalena och strax derefter Aeolus bogsera sig ut ur
viken, ty ehuru den sydostliga vinden fortfarande rasade
i Heenloopen Strat hade vi inne i viken stiltje med
svaga flägtar från vester.

Innan afresan hade Kuylenstjerna erhållit af Torell en
instruktion af följande innehåll: Magdalena borde, såsnart
vind och is det medgåfvo, afsegla från Treurenberg Bay.
Dess kurs skulle bestämmas i samråd med Blomstrand och
Kuylenstjerna. At Blomstrand anförtroddes ledningen
af de vetenskapliga arbetena. På de ställen, dit
någotdera af expeditionens fartyg anlände, borde i stenvardar
underrättelser om fartygets färd dittills och kurs för
framtiden nedläggas. Följande ställen skulle i första
rummet för detta ändamål besökas; Isfjorden: Ryss-stugan
vid Advent Bay; Sydkap: sydändan af Storfjorden;
Storfjorden: Whales Point på östra sidan af fjorden. Då
lägenhet dertill funnes, borde i andra rummet följande
ställen förses med underrättelser. Treurenberg Bay:
Aeoli kors; Mossel Bay: Ryss-stugan; Wijde Bay:
Ryssstugan på östra sidan af fjorden; Rood Bay:
Ryssstugan; Stora Norskön: sydvestra sidan af ön; Magdalena
Bay: Grafplatsen; English Bay: Lord Dufferins varde;
Prince Charles Foreland: norra och södra uddarne; Bel
Sound: holmen utanför Middel Hoek eller grafpynten i
Nordhamnen; Horn Sound: Ryska ruinerna; Storfjorden:
Whales head på vestra sidan af fjorden; Ryk Yse's öar:
södra udden af Storön. Skulle ej Magdalena under
senare delen af sommaren hafva sammanträffat med,
eller fått underrättelser från Aeolus, som vid den tiden
borde vara på återväg från norra kusten, borde hon
i medlet af September söka att nå Kobbe Bay. hvarest
Aeolus skulle invänta den geografiska expeditionen.

Skulle denna expedition till följe af oförutsedda
händelser så Länge uteblifva, att ett längre qvardröjande
ej voro förenligt med fartygens säkerhet, borde fartygen
återsegla till Tromsö, efter att i Ryss-stugan i Rood
Bay hafva qvarlemnat umbärlig proviant, gevär och
ammunition. Såvidt möjligt och med fartygets säkerhet
förenligt vore, borde på Magdalena en båt och två man
disponeras af Blomstrand och Dunér, en båt med tre
man användas uteslutande för zoologiska draggningar,
en fångstbåt med harpuneraren och tre man drifva den
stora jagten. Till sist heter det:

»Närmare bestämmelser med afseende på den väg
som härifrån bör väljas, anser jag mig ej böra göra,
utan öfverlåter till Herrar Blomstrand och Kuylenstierna
att välja mellan Heenloopen Strat och vestra vägen
omkring Verlegen Hoek.                                                          

Slutligen tillönskar jag kapten Kuylenstjerna all
lycka på den förestående färden och tackar honom för
det uppoffrande och oförtrutna nit han visat för
befrämjandet af expeditionens mål.

Treurenberg Bay den 2 Juli 1861 ombord på
skonerten Aeolus.

OTTO TORELL.»

Vår skilsmässa, lika efterlängtad som befrielsen,
syntes ändtligen inträffa, ömsesidiga lyckönskningar gåfvos
och mottogos, och samtlige Aeolider följde Magdalena
på väg i båt under det angenämaste väder. Till en
början släpades hon fram mellan obetydliga isband, men snart
mötte tätare och större is, båtarne intogos, och man
stakade sig fram. Hennes följeslagare togo afsked, och
med mångfaldiga lefverop åtskildes vi. Sedan hon en
timma smugit sig fram bland isblocken, fick hon öppet
vatten och på samma gång god vind, segel tillsattes,
och hon passerade omkring kl. 3 det smala isbandet,
som låg i vikens mynning strax söder om Verlegen
Hoek. Från tunnan i märsen kunde ingen öppning ses, och
då hon styrde litet åt nordost, råkade hon ut för
Heenloopens häftiga sydost-storm åtföljd af tjocka. Mellan
kl. 5 och 6 styrde hon derföre åter vesterut, och när
hon kom ur molnbanken  på höjden af Verlegen Hoek,
syntes tydligen huru isen kring denna udde, som med
så mycket skäl fått sitt namn, oafbrutet sammanhängde
med den oändliga packisen i norr och spärrade vägen.
Hon måste derföre åter vända österut, kryssade under
natten i mynningen af Heenloopen, kom en gång helt
nära Nordostlandet, och fick derunder pröfva hela styrkan
af stormen från stratet. Temperaturen föll till — 1°,
och sjögången, som redan förut var svår, tilltog
alltmer. Då ingenting vanns med att hålla sjön och slita
segel, sökte hon sig åter in i bayen under Cap Foster,
hvarifrån hon utgått, och ankrade der kl. 1 på morgonen
den 3 Juli.

Aeolus hade kort efter Magdalena lyftat ankare och
bogserat till vikens mynning. Här lade han sig för
isankare vid en grundis, för att afbida sin fångstbåt,
som på morgonen utgått. Den återkom först kl. 6 e. m.,
och kl. 11 om aftonen gick Aeolus till segels, styrde österut
till midt framför Heenloopen Strat, men som vinden
och tjockan redan då voro så starka, att man ej gerna
kunde våga att segla vidare i det obekanta och trånga
farvattnet, vände han åter vesterut kl. 1 1/2 på natten, och
då vinden alltmer tilltog, beslöts att återgå till förra
ankarplatsen, dit han kl. 4 på morgonen styrde upp
för att ankra bredvid Magdalena. Aeolus stötte dervid
på grund men utan skada, och blef kl. 7 1/2 flott igen
med tidvattnet. Nu lågo således åter båda fartygen
bredvid hvarandra i samma vik, men å ingendera sidan
var återseendet gladt, ty våra försök voro äfven nu
förfelade. Den sydostliga stormen fortfor hela dagen
och höll oss qvar. Himlen var klar, men öfver
Nordostlandet och sundets mynning låg, såsom vanligt, en
tät tjocka. Ändtligen den 3 Juli vid middagstiden
började dimman och stormen i sundet något aftaga,
Aeolus kunde åter lyfta ankar och med refvade segel
styrde han med god fart norrut, men efter något mer
än tvenne timmar, vände han åter för packisen, som låg
ifrån Shoal Point, Nordostlandets vestligaste udde, så
långt vester och norrut man kunde se. Nu kryssade han
söderut till kl. 11 på natten, då han lade bi, och
Lilliehöök gick med båt till Nordostlandet, dör han satte
i land, men utan att finna någon tillgänglig
ankarplats, ty drifisen belägrade öfverallt stränderna. Aeolus
höll derföre sjön under kryssning mot stormen, som
pröfvade vår tackling. Den stod likväl bi, och endast
en tackelhängare och stroppen till klofallets öfra block
sprungo. Mot morgonen upptäckte vi slutligen en liten
ö vid östra sidan af Heenløopen Strat, nära
Nordostlandet, der de tre gamla bekanta fångstfartygen lågo
för ankar. Vi seglade äfven dit och kl. 4 på morgonen
den 5 Juli fällde vi ändtligen ankar på ett nytt ställe, vid
nordöstra sidan af ön. Skonaren och slupen voro således
nu åtskilda, och med glad längtan, ehuru ej med fullt
ut lika stora förhoppningar som förut, motsågo vi
framtiden.

Magdalena låg ännu i några dagar qvar vid
låglandet öster om Treurenberg bay, strax norr om Point
Crozier, under det stormen fortfarande blåste från stratet,
men utan att isen syntes ändra sitt läge, eller den öppna
ränna, hvaraf sundet fortsattes, märkbart vidgas. Det
såg nästan ut, som om vinden upphörde, när den väl
passerat det öppna vattnet, och dess verksamhet på den
tätt sammanpackade ismassan blef sålunda nästan ingen.
Den svarta, låga töckenbank, hvaraf stormens område
oaflåtligen betecknades, upphörde der isen vidtog. Knappt
en vindflägt krusade vattenytan inne i viken, när man
väl hunnit något söder om den öppna låglandssträcka,
hvarinvid vi med knapp nöd kunde hålla oss förtöjda.
Vid Verlegen Hoek, som likväl på några få mils afstånd
låg nästan helt och hållet i vindens riktning, hade
den redan förlorat sin kraft, och på andra sidan udden,
inuti Wijde Bay höll vinden sig, efter de underrättelser
vi senare inhemtade, fortfarande på vestkanten. Vi hade
sedermera mer än ett tillfälle att iakttaga  detta
fjellvindarnes märkvärdiga beroende på rent lokala förhållanden,
som här gaf sig så påtagligen tillkänna. Stratet å ena
sidan, liksom Wijde Bay å den andra, båda öppna,
långsträckta vatten, båda omslutna af nästan parallelt löpande,
höga fjellsträckningar, kunde betraktas såsom två
skorstenspipor med godt luftdrag, genom hvilka luften utrusar med
häftighet, utan afseende på huru den rör sig utomkring.
De båda i sned riktning mot hvarandra fortlöpande
hafsarmarne mötas vid Verlegen Hoek, vindarne beröfva
hvarandra ömsesidigt sin kraft, och det var lätt förklarligt, om
också oss till föga gamman, att drif-isen, liksom bunden af
en osynlig makt, kunde ännu dag för dag blifva der
den var och fortfarande qvarhålla oss i vår förlägenhet.

Man må ej föreställa sig att vintern numera
herrskade oinskränkt, fastan vi ännu alltjemt voro stängde
af is. Sommaren nalkades med stora steg, och Juni
manad är Spetsbergens vårmånad. Solen höjde sig
alltmer, och hennes strålar voro ingalunda kraftlösa.
Snön blef först mjuk, som man säger, och vattendränkt
och försvann fläcktals från marken, och lagunerna
antogo under hand sin sommarkarakter och förvandlades
till små färskvatten.  På kullen med Aeoli kors och
den släta udden med grafvarne straxt norr derom, de   
enda ställen, som vid vår ankomst voro bara, började
den 11 Juni Cochlearia fenestrata och polarpilen att öppna
sina knoppar; den 22 plockades den första utslagna blomman
af Saxifraga oppositifolia, ett tecken till att
midsommarsolen ändtligen vunnit seger öfver den nordliga vintern,
och den 26 blommade Draba alpina, Cochlearian,
Gardamine bellidifolia och Saxifraga cernua, och här och der
syrgräset, Oxyria, och pilen, och till dem slöt sig i
början af Juli Cerastium alpinum. Men ej allenast snön,
isen och vexterna rönte solstrålarnes tilltagande kraft,
utan djurriket väcktes äfven af dem till lif. Små
Poduror hoppade lifligt omkring på snön, redan den
7 sågs uppe på Hecla Mount, öfver 1500 fot öfver
hafvet, en mängd myggor, och den 21 togos nära Aeoli
kors Dipterer, hvilka dock, sanningen att säga, ej vågade
lyfta sina vingar till en högre flygt än en eller annan
fot öfver marken. Små spindlar och en art i den redan
upptinade jorden lefvande maskar, liknande våra
daggmaskar, hittades här och der.

Under nästan hela tiden af vårt vistande i viken
stod thermometern öfver fryspunkten, och efter den 22
Juni sjönk han ingen gång derunder, ja, en gång steg
han till och med till + 15° C. i solen.
Medeltemperaturen under Juni månad, då äfven de kalla dagarne
i dess början under kryssningen utanför Red Bay tagas
med i beräkning, var enligt 305 på Aeolus anställda
observationer + 1,7° C.

Att luften uppvärmdes, att marken upptinade, snön
bortsmälte och isen i viken och kring stränderna
lossnade och smälte i kanterna, var verkan af en aldrig,
nedgående sol, som vid middagstiden stod mer än 30°
öfver horisonten. Men äfven vattnet, uppfyldt som det
var af kolossala ismassor, visade en ej allenast märkbar,
utan äfven ganska stark temperatur-förhöjning. Ifrån
att under den första veckan hafva hållit sig under
fryspunkten och till och med fallit till — 1,5° C. steg dess
värme sedanofta öfver 0° och nådde till och med   
+ 2,6° C., under det den deri flytande isen synbarligen
smälte och dervid upptog värme från vattnet. Denna
höjning, som naturligtvis ej kan tillskrifvas solens
omedelbara inverkan, iakttogs isynnerhet de tider på dagen,
då floden satte in från hafvet, och det var således
derifrån det varmare vattnet kom, hvilket troligen lika
mycket som solvärmen och vågsvallet bidrog att lösa
det istäcke, som låg öfver det inre af viken, och att
genom smältning minska de isstycken som omgåfvo oss,
och lika mycket verkade på deras i vattnet nedsänkta
del, som solen på den, hvilken höjde sig deröfver.
Vid slutet af månaden hade kanten af den fasta isen i
dess inre dragit sig tillbaka ett stycke söder om det
läge, den vid Parry's ankomst innehade och som af
honom blifvit angifvet.

Nederbörden var under förra delen af Juni ganska
betydlig, men uteblef under den senare alldeles. Oftast
kom den i form af snö; blott en gång, den 11 Juni,
regnade det, och detta var tillika första gången under
var vistelse vid Spetsbergen. Den från S.S.O. kommande
vinden medförde den 1 Juli åter ett ganska stridt regn.
Mot slutet af månaden försvann äfven dimman, som
förut tidtals besvärat oss, likväl icke så ofta som snöfall.
Blott en gång var den så stark, att mistlur måste
användas, för att draggbåten från Aeolus skulle kunna
hitta tillbaka till fartyget.

Med Juli månads början inträdde sommaren och det
med den förvånande hastighet, hvarom man i ett sydligare
luftstreck knappast kan göra sig en föreställning. Den snö,
som ända till sista dagarne i Juni höljde en stor del af
dalar och berg i vinterdrägt, och den is, som ännu lag
i fjordens inre, syntes ega en mägtighet, som mer än väl
skulle kunna trotsa den arktiska sommarens ringa
värmegrad. Men vi bevittnade snart, huru äfven på åttionde
breddgraden solen kan åstadkomma underverk och
liksom genom ett trollslag väcka den domnade naturen
till lif. Isfoten, undergräfd af dyning och vågsvall, bräcktes
och störtade i hafvet, grundisarne tärdes af våg och
sol och delade sig i väldiga block, hvilka under starkt
brak nedrasade, nästan timma för timma kunde man
märka, huru de bara fläckarne på fjellsidorna och det
jemna låglandet blefvo allt större och större, strida elfvar
brusade, der man nyss ströfvade omkring på skidor, och
utskuro djupt det lösa gruset på terrasserna och dess
sluttningar; allt flera vattensamlingar bildades på
låglandet, hvilka i hög grad försvårade exkursionerna, och i
hvilkas iskalla vatten mången erhöll ett ofrivilligt halfbad.
Blommorna började hastigt spira och skjuta blomster, och
botanistens portör fick framtagas ur sitt gömsle, — med
ett ord, våren hade uträttat sitt verk och sommaren var
inne. Temperaturen steg nu stundom till + 11° C. i
skuggan, det starka ljuset besvärade allt mer ögonen, värmen
kändes tryckande vid strängare arbete i solen, och de
lägre luftlagen blefvo mindre sigtige till följe af solrök.

Näset, der vi lågo, höjer sig terrassformigt i sakta
sluttning mot Hecla Mount, och, afslöjad sin vinterdrägt,
liknade marken med sin lösa yta af grus, skiffer-, hyperit- 
och kalkstensflisor en åker i träda, glest bevuxen af några
Saxifragor, Drabor, Cardamine bellidifolia och Cerastium
alpinum, dessa den arktiska florans plebejer, hvilka nu
voro i sitt bästa flor. Vid snövattensamlingarne vistades
i små flockar Fjæreplytten, Tringa maritima, för att söka
larver, och här och der sågs den vackra Phalaropus
plocka den i dessa vatten ymniga, ännu ej utvecklade
algen Nostoc commune. En och annan Eider hade här
sitt konstlösa näste och hade nyss lagt sina ägg. Utmed
stranden och mestadels omkring elfvarnes utlopp visade
sig stora skaror af kryckjor, Larus tridactylus, som i
sällskap med hafhästar och tärnor, Sterna arctica, oroliga
och larmande, frossade på Limacinor, hvilka snäckor i
ofantliga stim denna årstid gå till vid Spetsbergens
kuster och i det inre af fjordarne, der de vid vår och
glacierelfvarnes utflöden i vattenbrynet hafva sina
älsklingställen. Tärnorna svärmade omkring i luften och
störtade i snabb flygt öfver sitt byte, under det
hafhästarne simmade och i maklighet hemtade sin föda.

För att närmare undersöka isens läge, seglade Dunér
med styrman Mack i fångstbåten till Verlegen Hock. De
hade en svår återfärd mot den tilltagande stormen, under
hvilken slupen förde ut två ankaren och en förtöjning
i land, och aterkommo med underrättelsen det packisen
var oförändrad, och ingen led öppen. Blomstrand och
Smitt, som tidigare bestigit Hecla Mount, hade likväl
derifrån utefter Verlegen Hoek sett en strimma af öppet
vatten, hvilken troligen snart åter slutit sig, då den
ej kunnat upptäckas af båtpartiet. Värmen vid
fjellbestigningen omtalades såsom tryckande och stiltjen på
bergets topp fullständig, under det storm och tjocka
såsom vanligt rådde strax bredvid i sundet. På aftonen
den 4 Juli afgick åter ett parti till vestra sidan, denna
gång von Yhlen med harpuneraren. De återkommo
följande dag med samma oangenäma underrättelse, som
den förra beskickningen. Jagten hade likväl under denna
utflygt varit god, och de medförde en säl, en ren och en
björn samt en stor mängd örter. Liknande underrättelser
angående isen medförde en slup samt briggen Jaen
Mayen, då de, den förre samma dag, den senare dagen
derpå ånyo, efter ett försök att passera udden, kastade
ankar bredvid Magdalena.

Den 6 Juli gingo Blomstrand och Dunér till det
inre af bugten. De begåfvo sig först med båt till den
fasta iskanten, som ännu qvarlåg något söder om Hecla
Cove och derifrån till fots på de fasta isbankarne utmed
strandbrädden, tills de märkte, att fjordisen ännu var så
stark, att den höll att gå på, då de på den fortsatte
sin färd till bottnen af viken, mellan de öppna vakar,
som här och der funnos. Blomstrand berättar vidare:
»Vi bestego ett omkring 1200 fot högt fjell, hvari
två mägtiga hyperitgångar genomsätta lerskiffern och
kalken, hvaraf berget utgöres, och styrde kosan öfver
den innersta, breda strandslätten, ett slags fortsättning
af de ansenliga moränbildningarne från den störa glacier,
som upptager bottnen af fjorden och på sidan begränsas
af två ansenliga kalkfjell, hvilkas hvita färg redan på
långt afstånd bjert afsticker mot de svarta
bergsträckningar, som längre utåt fjorden bilda Hecla
Cove-kedjan. I hörnet af sista kalkberget mot glacieren,
längs sidan af denna, strömmade i vilda språng
genom en trång klyfta en ansenlig glacierelf, som tömde
sig i färskvattens-lagunen. Vi gjorde ett försök att
komma upp på glacierens yta och klättrade uppför
kalkberget genom en trång, brant stupande, klyfta, der
vi hade nog att göra, för att arbeta oss upp i det skarpa
stenraset. Utsigten uppifrån ersatte rikeligen vår möda.
I förgrunden de vildt sönderbrutna, stupande
kalkhällarne, under oss den brusande och skummande
fjellfloden och, som medelpunkten och hufvudpartiet af taflan,
glacierens  egendomliga, kolossala ismassa, i bakgrunden
begränsad af de brokigt sammansatta fjellen, samt fjorden
och bergen bortåt Verlegen Hoek, der en öppen strimma
mellan packisen tydlig och omisskännelig glänste i
solskenet och lofvade oss snar befrielse ur den långvariga
fångenskapen. För att undvika det besvärliga, branta
raset, gjorde vi en omväg åt norra sidan af fjellet,
der vi slutligen hade att åka utför en snöbrant, hvilket,
då man en gång väl beslutat att öfverlemna sig ensamt
åt tyngdkraften och den »naturliga kälken», som Scoresby
säger, utan all fråga är af alla möjliga
fortskaffningsmedel det vigaste. Hemvägen var tröttsam, men utan
äfventyr. Sömnen tyngde ögonlocken, och vi gladde oss
åt den jemförelsevis angenäma hvila, som rodden öfver
den öppna delen af fjorden skulle gifva. Den alltmera
växande stormen gaf dock, då vi väl hunnit utom läet
af bergen, armarne ett så strängt arbete, att vi gerna
för en stund åter skulle gripit, till fötterna. Ehuru tätt
under land hade vi en lång sträcka ej annat att göra,
än att med kraft ro rakt deremot, då vi efterhand af
strömmen ensamt sattes ned mot fartyget.»

Med anledning af de lockande skildringar, hvilka
det den 4 afgångna recognoscerings och jagtpartiet gjort
öfver den yppiga växtligheten på vissa fläckar af vestra
stranden, företog von Yhlen med en man den 7 Juli
en botanisk utflygt tvärs öfver viken. Partiet steg i
land en qvart mil söder om förra ankarplatsen vid en
elf, som genomskar den ler och grusbank, hvilken
temligen brant stiger från stranden till omkring femton
fots höjd. Den mängd fossila snäckor och musslor,
hvilka i den äro inbäddade, röja vid första ögonkastet
en för detta hafsbotten. Utom arter, som ännu finnas
lefvande i fjorden strax bredvid, träffades ett skal af
Mytilus edulis, som numera ej lefver vid Spetsbergen;
ett fynd af intresse, som sedermera på flera ställen
upprepades. Ett skal af Mya truncata med ännu
bibehållen mantel- och sifonbeklädnad visade att, geologiskt
taladt, ej lång tid förflutet, sedan landet höjt sig med
tio till femton fot. Ofvanför branten öppnar sig en
grusslätt, som i breda terrasser höjer sig mot de låga fjellen
i vester. Det mesta af marken var snöfritt, men naket
på örter, som vanligt här uppe på låglanden, men
närmast elfvens utlopp har det fordna hafvet lemnat
efter sig en bättre jordmån. Här förnöjes botanisten af
enstaka blomstergrupper, visserligen ej tillräckligt täta att
skyla, marken, men stora och vackra nog för de måttliga
anspråken, sådan jord och sådant luftstreck ingifva.

Det såg nu ut som här varit högsommar. Några
Drabor började redan gå i frö. Brokiga buketter
vexlande i gult, gredelint och hvitt — af Ranunculus nivalis,
den storblommiga Papaver nudicaule, Potentilla pulchella,
Saxifraga oppositifolia, nivalis, cernua, rivularis,
cæspitosa och flagellaris, Polygonum viviparum, Pedicularis
hirsuta, Braya purpurascens, Silene acaulis, utom de
vanliga, Salix polaris, Oxyria reniformis, Cerastium alpinum,
Cochlearia fenestrata och Cardamine bellidifolia, alla i
blom — voro glest strödda öfver den svarta och gråa
marken af grus, lera och skiffer. Täckast var Andromeda
tetragona, denna Spetsbergens ljung, som ej tyckes
behöfva någon matjord, ty bland skifferflisor, mellan hvilka
ej ens finnes något grus, och der ingen annan ört får
näring, spirade hon ensam upp med sina hvita
lillekonvaljelika blommor, hvilkas storlek och rena färg förhöjdes
mot den mörka bottnen. Här och der visade äfven
Dryas octopetala sina stora hvita blommor. Allt
prunkade, om ock i enkel fägring, men något fattades i
denna arktiska äng, som med all sin täckhet likväl hade
ett drag af ödslig stelhet. Det var gräsmattan med dess
grönska, man saknade, och som här var representerad
endast genom några strån af Carex nardina och rupestris,
Juncus biglumis och Luzula hyperborea. Ett par arter
små diptrer svärmade omkring bland blomstren och
fullstäncligade denna tafla af ett lif, som naturen endast
i miniatur och med minsta omvexling i former här låter
framträda, ty man befinner sig på en punkt, der vilkoren
för hennes skapelser äro i aftagande, och det intryck
hon gör på sinnet är den mot lifvet karga öknens.

Detta blef den sista utflygten i Treurenberg Bay.
Från ett bland fångstfartygen erforo vi, att en ränna
öppnat sig längs Verlegen Hoek, vi lättade ankar och
gingo i sällskap med briggen och ett annat fångstfartyg
till segels.

Nära var det likväl att vi ej ens nu kommit genom
isen vid Verlegen Hoek. Vinden, som i närheten af
Heenloopen Strat var frisk, aftog såsom vanligt, då man
närmade sig Verlegen Hoek, is mötte, och det ansågs
redan omöjligt att slå sig igenom, hvarföre alla tre
fartygen ankrade i en af de små bugter, som skjuta in
i spetsen af udden. Vid en utflygt i land, hvari de flesta
af oss togo del, blefvo vi dock snart varse, att isen
var så fördelad, att man borde kunna komma fram,
hvarföre ankaret åter lyftades kl. 2 e. m., och
Magdalena bogserades genom isen vesterut. Under denna färd
fick man sigte på fyra hvalrossar; bogseringsbåten
förvandlades genast till fångstbåt, och äfven från Jaen
Mayen utsattes en båt för djurens förföljande. Vi kunde
helt beqvämt åse jagten från fartyget, se huru 
hvalrossarne tid efter annan vältrade sig öfver vattenytan,
huru modren, ty det var tydligen en sådan, i mån
som faran kom närmare, häfde sig med hela sin tyngd
öfver sin unge, ett så godt som fullvuxet djur,
liksom för att med våld pressa honom under vattnet,
då han sjelf ej tycktes inse vådan af att hålla sig öfver
detsamma. Emellertid hafva jägarne hunnit närmare,
och harpunen borrat sig in i hennes egen kropp. Vi
kunde tydligt urskilja, hur båten häfdes och sänktes vid
djurets våldsamma ryckningar, tills slutligen en
välriktad kula gjorde slut på hennes dödskamp.
Fångstlinan gjordes fast vid ett isstycke, bytet lemnades
tillsvidare och jagten börjades på nytt; vi kunde höra hur
ungen vrålade, liksom i förtviflan sökande sin moder, tills
äfven han föll offer för harpunen. Nöjet att en gång
hafva varit vittne till en hvalrossjagt kunde långt ifrån
uppväga det hemska intryck, som åsynen deraf
efterlemnade. Och hvad är dock detta mot de scener af
mord och slagtande, då hvalrossen stickes på land i
skaror af hundradetal, der hela hemligheten af jagten
består i att först slå ned de närmast hafvet liggande, då
liken af dessa äro tillräckliga att stänga vägen för de
öfrige. — Jaen Mayen tog å sin sida de tvenne
återstående, och bytet blef sålunda broderligen deladt.
Zoologerna skyndade till, att för uppstoppning rädda
djurens skinn, och hvalrossarne bogserades till fartyget,
der skinnen aftogos hela, i stället för att man, såsom
brukligt är vid fångst, delar dem i tvenne halfvor.
Djurens kroppsvärme belöpte sig + 34° C, oaktadt de en
dryg halftimma döda legat i vattnet.

Blomstrand och Dunér gingo undertiden i land på
Verleegen Hoek för att afsluta sina iakttagelser ifrån
förmiddagen och efter en half timmes vistelse der
återvände de till fartyget. I sakta mak, ty vinden var svag,
och Magdalena hade vanligen ingen brådska, styrdes nu
framåt i sicksack mellan den fördelade drifisen. Men
mot aftonen inträdde tjocka, som inom kort nästan helt
och hållet stängde utsigten och gjorde det nära
granskapet med isen dubbelt betänkligt. Strax före midnatt
visade sig i söder midt emot solen en ljus gård eller
båge, uppkommen genom strålarnes brytning och
återkastning i dimlagret. Vinden friskade något, farten ökades,
och de täta, omilda törnar Magdalena nu fick vidkännas,
erinrade oss om, att utrymmet i sjön började blifva allt
för inskränkt. I rättan tid skingrade sig dimman, och
vi blefvo snart öfvertygade om, att vi fördjupat oss i
packisen och ej längre hade skäl att styra efter
kompassens anvisning. Skrufis omgaf oss på alla håll, men
söderut några kabellängder från oss låg dock östra
delen af Wijde Bay öppen, sa långt man kunde se, och
vi kunde prisa oss lyckliga att efter några timmars
stakning och bogsering med tvenne båtar hinna fjordens
öppna vatten.

Men det var ännu ej slut på vår fångenskap. Ett
ansenligt band af drifis låg packadt utmed fjordens vestra
strand och sammanhängde vid Grey Hook i oafbruten
sträcka med den stora »isbaxen» i norr. För att passa
på tillfället, i händelse någon farled skulle öppna sig
utmed denna udde, kryssade vi hela dagen den 9 från
och till iskanten. Mot aftonen dog vinden ut, och två
partier gingo i land för att botanisera och bese en
rysskoja på fjordens östra strand. Efter en lång men
angenäm vandring under den stilla natten med dess
klara himmel återkommo de först följande morgon
ombord. Samma stiltje fortfor, spridda isblock började
med tidvattnet sätta in i fjorden, och bogseringsbåtarne
bemannades, för att sätta Magdalena i säkerhet bakom
den sandrefvel, som mot norr omsluter Aldert Dirkses
bugt, der hon längre fram på förmiddagen lade sig
för ankar.

Isen hade sålunda ännu en gång gjort oss ett streck
i våra beräkningar, men vi hade goda utsigter att
uppehållet här ej skulle blifva särdeles långvarigt, och en
hvar gick till sitt arbete, glad att för alltid hafva bjudit
Sorgebay farväl.

ÆOLUS I TREURENBERG BAY, DEN 14 JUNI.


SJETTE KAPITLET.

Planen för isfärden. — Hvalross.

Vi hafva följt fartygen intill den stund, då de gått
hvar och en på sitt håll, Aeolus åt öster och Magdalena
åt vester. Innan vi återtaga berättelsen om deras skilda
färder, böra vi kasta en blick på ett företag, hvars
utförande blef om intet genom vår månadslånga instängning
i Treurenberg Bay, den geografiska expeditionen norrut,
hvilkens plan i alla dess enskildheter blifvit uttänkt
och med så mycken omsorg förberedd af Torell. Ur
hans officiella redogörelse, der han med sin egen
erfarenhet sammanordnat alla de uppgifter, föregående
polarfarare  efterlemnat, låna vi följande framställning deraf.

»När man befinner sig tätt under åttionde breddgraden
endast 100 svenska mil från nordpolen, framställer sig
alltjemt den frågan, om hindren för polens uppnående
äro oöfvervinneliga, eller om ej åtminstone en del af det
mellanliggande afståndet kan öfverfaras. Man återkallar
i minnet alla de planer, som följt på hvarandra, de nya
hypotheser om polarverldens fysiska beskaffenhet, som
efterträdt de gamla eller sökt göra dem vacklande,
under det att problemet likväl ännu är olöst, oaktadt
män sådane som Barrow, Parry, Scoresby, Wrangel och
Peterman, hvilka hafva den största erfarenhet eller den
djupaste lärdom i arktiska förhållanden, ansett
Nordpolen ej ligga utom den möjliga gränsen för menskliga
upptäckter.

Det torde derföre vara lika ursäktligt, som det är
lätt förklarligt, att äfven vi, Nordenskiöld och jag, då
vetenskapliga syften redan förut fört oss inom
polarverldens områden, grepos af samma längtan, som
bemägtigat sig så många andra före oss, och att äfven vi
genom försöket att framtränga mot den högsta norden
ville, i hvad på oss berodde, låta den svenska
vetenskapen taga sin del i dessa sträfvanden.
Naturförhållandena tilläto oss ej att utföra hela det arbete, hvarpå
vi beredt oss, men jag anser mig icke desto mindre
böra redogöra för sättet, på hvilket den geografiska
expeditionen blifvit förberedd.

Innan detta sker, torde det dock vara nödigt att
kasta en blick så väl på de åsigter om polarhafvets
beskaffenhet, hvilka bland vetenskapsmän gjort sig
gällande, som på förut gjorda försök att framtränga till den
nordligaste delen af jordklotet och de methoder, som en
alltjemt förökad erfarenhet gifvit vid handen för sådana
upptäcktsresor, äfvensom för de resultater som
oaktadtalla felslagna förhoppningar deraf vunnits i geografiskt
hänseende.

Hvad polarhafvets beskaffenhet beträffar, hafva
tvenne alldeles motsatta meningar länge blifvit förfäktade
af särskilda författare och resande. A ena sidan har
man påstått, att det nordligaste polarhafvet är antingen
rent af isfritt eller åtminstone så mycket öppet, att ett
fartyg skulle kunna genomfara det. Geografen Barrington
sökte bevisa, att till och med 89:de graden blifvit 
uppnådd af hvalfångare, och engelska parlamentet utfästade
under förra århundradet stora belöningar för den, som
seglade till de högsta breddgraderna, ja utsatte till och
med ett pris för det fartyg, som förmådde segla till
nordpolen.

Under inflytande af dessa åsigter utrustades kapten
Phipps' stora expedition, som skulle söka att segla till
nordpolen. Den fann redan på 80:de breddgraden vid
Spetsbergen en ogenomtränglig massa af is och
återvände efter stora svårigheter med oförrättadt ärende
hem med fartygen, hvilka besättningarne en tid varit
i begrepp att öfvergifva. Kapten Buchans expedition
1818, under hvilken sir John Franklin förde befälet
öfver det ena fartyget, hade ungefär samma uppdrag och
samma utgång.

I stället för att norr om Spetsbergen eller mellan
Spetsbergen och Grönland finna ett isfritt haf, återkommo
Phipps och Buchan med den erfarenheten att, sedan en
gång norra Spetsbergens latitud blifvit hunnen, vägen
för ett fartyg var stängd af ogenomträngliga ismassor,
hvilkas södra gräns visserligen var föränderlig, men dock
alltid påträffades. Alla expeditioner, som från Cooks till
våra dagar sökt segla mot norden genom Behringssundet,
hafva ännu sydligare träffat likadana ismassor, hvilka
obevekligt förhindrat färden mot norr. Sunden emellan
arktiska Amerikas ögrupper hafva likaledes befunnits
tillstängda, och det öppna Polarhaf, hvilket kapten Penny
enligt Maury fann i Wellington Channel, och doktor
Kane i Smiths Sound, var fullt af is, när Belcher och
Hayes sedermera sökte genomsegla det.

På theoretiska grunder har Maury sökt bevisa, att
Polarhafvet vore öppet och segelbart, och Petermann
tycktes biträda hans åsigt och sökte styrka den genom
bevis hemtade från den erfarenhet man dittills vunnit.
Med undantag af Kane och Hayes har likväl, så vidt
jag vet, ingen af de män, som sjelfve iakttagit polarisen,
delat denna mening. Tvärtom har Sir Leopold Mac
Clintock, den kanske förste auktoriten i dessa stycken,
bestämdt förnekat detta öppna polarhafs tillvaro. Theorien
om detsamma har emedlertid genom de mäns stora och
välgrundade anseende, som antagit den, blifvit en lika
vigtig som omtvistad vetenskaplig fråga, hvilken kan
lösas endast på erfarenhetens väg. Hvarje bidrag till
dess utredande måste derföre anses vara af största värde.
För min del har jag ej kunnat öfvertygas af de bevis,
man anfört för ett öppet hafs tillvaro, och då intrycket
af hvad jag såg under min första vistelse på Spetsbergen
talade för motsatsen, slöt jag mig obetingadt till den
åsigten, enligt hvilken det nordliga polarhafvet är betäckt
af is, om också större eller mindre öppningar kunna
finnas deri.

Utom af Mac Clintock hyllades denna mening af
Scoresby, Parry, och Franklin efter mångårig bekantskap med
ishafvet och dess natur. På ett sådant haf kan man ej segla,
utan, vill man framåt, måste isen bära den resande, och
frågan blir då, om isen är sådan att man kan komma
fram derpå. Scoresby är, såvidt jag har mig bekant,
den förste, som utförligt framställt ett förslag om sättet
att färdas på isen. Hans mångåriga erfarenhet,
sanningskärlek och grundliga, för hans yrke ovanliga lärdom
göra honom till en af de vigtigaste auktoriteterna i allt,
som rörer den. högsta norden, och han är också den,
som med fartyg bevisligen framträngt längre mot polen
än någon annan. Hans åsigt har en så mycket större
betydelse, som han under många år och i åsyn af isen
tänkt på möjligheten att färdas med slädar på densamme.
Uti en serie af afhandlingar i Memoirs of Wernerian
Society och i sitt bekanta arbete, Account of arctic
Regions, söker han med stöd af egen erfarenhet om
isens beskaffenhet och med exempel från slädfarten i
Canada och Sibirien, visa möjligheten af att från
Spetsbergen framtränga på isen mot eller till nordpolen.
Han tror, att renar skulle kunna med fördel användas
som dragare och säger, att de stora isfälten, han såsom
hvalfångare lärt känna, ingalunda äro för ojemna för
slädfärder. En gång såg han ett isfält, som var väl en
half engelsk mil långt och så jemnt, att man skulle
kunnat åka på det med vagn. Andre hvalfångare, som
tillfrågades om isens beskaffenhet, innan Parry företog
sitt försök att upptäcka nordpolen, gåfvo liknande svar.

Under det att kapten Phipps' expedition låg fast
uti isen vid de så kallade Sju öarne norr om Spetsbergen,
besteg kapten Lutwidge en af dessa öar, hvarifrån han
hade fri utsigt mot norr. Efter honom heter det på
mänga sjökort, att norrut syntes hvarken land eller
vatten, isen var jemn och sammanhängande, »flat and
unbroken».

Sir John Franklin, som förde befälet på kapten
Buchans ena fartyg, inlemnade till Engelska Amiralitetet
ett förslag, hvari han erbjöd sig att med båtar, dragne
på slädar, söka från Spetsbergen komma till nordpolen.
Planen förföll, ty Franklin anträdde i stället en af sina
stora landtresor i arktiska Amerika. Kapten Parry, som
efter afslutandet af de tre resor, på hvilka han sökt
finna nordvestpassagen, upptog Franklins plan och erbjöd
sig att hufvudsakligen på sätt som Franklin föreslagit
söka utföra densamma, har äran af att dertill hafva
gjort första försöket. Förslaget antogs af Amiralitetet,
bombfartyget Hecla utrustades att afgå till Spetsbergen,
och båtar på slädar samt annat tillbehör anskaffades.
I Hammerfest togos åtta renar samt renmossa till deras
fodrande ombord. Smeerenbergs hamn, hvarifrån
båtexpeditionen skulle utgå, och der Hecla skulle invänta
dess återkomst, var så full af is, att annan ankarplats
måste sökas på Spetsbergens norra kust. Då de föga
tillförlitliga kartorna gåfvo ringa hjelp, förgick under
sökandet efter hamn en god del af den bästa årstiden.
Slutligen inlopp fartyget i Treurenberg Bay, och båtarne
afgingo. Parry fann mycket mera öppet vatten, än vi
träffade, och rodde obehindradt norrut på en sträcka, der
vi hela sommaren endast sågo is.

När isen blef så tät, att båtarne ej längre kunde
ros mellan den, började den egentliga slädfärden. Isen
befanns dock vara helt annorlunda än man väntat sig.
I stället för att bestå af flata fält var den nästan
uteslutande skrufis. Oförtrutet, men långsamt arbetade
manskapet sig dock framåt och uppnådde högre latitud än
någon före eller efter dem. Till slut märkte dock
Parry, att han äfven hade strömmen emot sig, tillgången
på proviant bestämde tiden för återvändandet, och han
återkom lyckligt till fartyget och seglade med detsamma
till England.

Hufvudskälet hvarföre Parry ej hann längre
tillskrifver han sjelf isens beskaffenhet. Han fann den ej
sådan den beskrifvits af Scoresby och hvalfångarne, eller
sådan som Lutwidge sett den, flat, jemn och obruten.
Äfven strömmen var, såsom nämndt är, ogynnsam och
årstiden så långt framskriden, att den mjuka snön gjorde
färden högst tröttsam. Båtarne voro allt för tunga, de
drogos af 14 man hvardera, slädarne af en olämplig
konstruktion och de hjul, som jemte dem voro anbragta,
voro obrukbara. Utrustningen och provianteringen var
ungefär densamma, som på senare expeditioner brukats,
men den förra i många hänseenden för tung, och den
senare för knapp för arbetande manskap. Renen visade
sig ej heller lämplig som dragare, han förtär 4 skålpund
renmossa om dagen, men förmår ej draga mer än 150 à
200 skålpund och är för sådana färder på långt när ej så
användbar som hunden.

Parrys resa förblef ensam i sitt slag. Något nytt
försök att på isen gå mot norden gjordes icke. De
arktiska expeditionerna slutade dock ej med Parrys.
Först kom Sir John Ross med Victory, och upptäckte
den magnetiska polen; derpå Sir John Franklins så
olyckligt ryktbara resa och de många expeditioner, som från
Amerika och England 1848—1858 utrustades för att
söka honom, till dess doktor Rae och kapten M'Clintock
slutligen lyckades att lyfta den slöja, som så länge
hvilat öfver hans öde. Dessa, för den geografiska
vetenskapen så verksamma, så kallade Franklins expeditioner,
ledde genom nödvändigheten att så noga som möjligt
genomsöka alla orter äfven till vigtiga förändringar i
det gamla sättet att göra slädfärder. Genom kapten
M'Clintock, som deltagit i tre arktiska expeditioner
före den, öfver hvilken han sjelf hade befälet, lärde man
sig att vistas längre i det fria, att öfverfara allt större
väglängder, att beräkna provianten, så att den största
möjliga qvantitet närande föda upptog så litet utrymme
och vigt som möjligt. Benfritt kött, torkadt vid hög
temperatur, förvandlades till pulver, som smältes samman
med fett och förvarades i stora hermetiskt slutna
bleck-kanistrar. Detta så kallade »Pemmican» tillsammans med
benfritt fläsk, sönderstött bröd, socker, the, kryddor och
concentrerad rum utgjorde provianten. På omkring
2 1/2—3 skålpund sådan föda kan en man arbeta hela dagen i
arktiskt klimat. Talg, förvarad i säckar af segelduk,
användes att koka födan och smälta snön till vatten
i särdeles ändamålsenliga kok-apparater af jernbleck.
Beklädnaden är en vigtig del af utrustningen. Till
regel gjordes, att alla kläder skulle sitta ledigt. Pelsverk
visade sig snart olämpligt, och i stället brukades ylle
närmast kroppen och ofvanpå en blus och byxor af fin
segelduk. Fotbeklädnaden är en af de vigtigaste
artiklarna för resor i högnorden. Så länge snön var fast,
begagnades »mokassins» af sämskadt skinn, innanför hvilka
buros »wrappers», ett fyrkantigt stycke ylletyg, och
strumpor. När snön blef lös och började smälta, befunnos
stöflar af segelduk vara bäst. På sådant sätt vann man
det första och oundgängligaste vilkoret för långa
marcher, nemligen att foten ej tryckes eller klämmes, och
det lyckades att undgå frostskador. Utom de kläder
han bar, förde hvarje man med sig 7 skålpund extra kläder,
hvilka förvarades i små ränslar färdiga att tagas på
ryggen, om så skulle behöfvas. En sofsäck af tjock filt
utgjorde hans bädd. Under alla lades först på snön
eller marken en oljad pressening eller ett stycke tyg,
som var vattentätt genom cautchuk, och deröfver en
fäll af buffelskinn eller en filt. Alla hade öfver sig
ett gemensamt täcke. Ett tält af fin bomullsduk af
7—8 skålpund vigt för sju man begagnades, när ej vädret var
för hårdt eller kallt, men under de sista åren byggdes
snöhyddor hvar natt under Februari och Mars månader.
Några verktyg med tillbehör för att laga, hvad som
kunde gå sönder, samt gevär med ammunition och
astronomiska instrumenter fulländade utrustningen.
Alltsammans packades på slädar. Dessas konstruktion var
en sak af största vigt, hvarföre ock nya konstruerades
i stället för de tunga och svårhandterliga slädar, som
Parry och Franklin begagnade. Medarne, tunna och
skodda med stål, gjordes så svängda att de nästan utgjorde
en del af en cirkelbåge. Öfver dem fästades
långsgående träslåar, som uppburos af korta stolpar. I stället
för att fast förbinda medarne med hvarandra förenade
man dem genom lösa tvärstycken, som fästades med
remmar af sälskinn. På sådant sätt blef det möjligt att
draga de tungt lastade slädarne öfver den mest ojemna
is, utan att sönderbryta dem. En botten af segelduk
sträcktes öfver slädan, så stor att packningen kunde
betäckas med sidostyckena. Dragtag gjordes fast
framtill, vid hvilka dragbälten för män eller hundarnes selar
fästades. En man kunde på en sådan släde draga 200
—220 skålpund och en hund 100 skålpund.

Vanliga packningen för en släde, dragen af sju man,
var 14—1500 skålpund. Der landet sådant medgaf, infördes
ett system af depoter, hvarigenom de resande sattes
i stånd att från sista depoten utgå med så mycken
proviant som kunde dragas på slädan. Efter den
erfarenhet, som vanns, kunde 7—8 man sålunda påräkna
att hafva nog proviant för 40 dagar utom det qvantum,
som depoterna innehöllo eller som kunde afstås af
återvändande reservpartier. När sålunda kapten M'Clintock
under sin första expedition 1848 ej kunde vara ute mer
än 40 dagar, så lyckades han under sin tredje resa att
vara ute 105 dagar, hvarunder han tilryggalade omkring
200 svenska mil, och till liknande resultat kommo äfven
de andre officerarne, så att man kan anse denna
erfarenhet stadfästad. Om Franklins besättning haft denna
erfarenhet, hade den sannolikt kunnat rädda sig, såvida
den ej varit angripen af sjukdom. M'Clintock säger
också efter sin tredje resa, att man ej känner en punkt
på norra hemisferen, derifrån ej menniskor kunna nå
menniskoboningar.

Erfarenhet och eftertanka hade småningom utbildat
detta system att färdas i trakter, som förut ansågos
otillgängliga, och man tillegnade sig allt mer och mer
af Eskimåernes lefnadssätt och färdighet i att
öfvervinna polarnaturens svårigheter. Så infördes bruket af
snöhyddor. Doktor Rae öfvervintrade i sådana, och Mac
Clintock, åtföljd af Petersen, utförde med hjelp af dem
en af de märkvärdigaste arktiska resor, hvarunder han,
Petersen och en man sofvo i snöhyddor under Februari
och Mars månader i en köld, som ofta kom qvicksilfret att
stelna. Men i ett annat nästan ännu vigtigare stycke
tillgodogjordes Eskemåernes sed, nemligen i begagnandet
af hundar, i stället för att, såsom under föregående
expeditioner, manskapet sjelf dragit allt, hvad det fört med sig.

Amiral Wrangel hade för längesen i Sibirien visat,
med hvilken fördel hundar kunna användas på
upptäcktsresor. Carl Petersen hade omkring 20 år lefvat vid de
danska colonierna i Nord-Grönland och vunnit ej blott
full insigt uti sättet att färdas med hundar, utan äfven
insett deras användbarhet, och han medtog derföre sitt
hundspann, när han följde med kapten Penny på dennes
expedition att söka Franklin. Det gjorde sådana tjenster,
att äfven Belcher och Kane sökte använda hundar, och
under M'Clintocks sista resa ingingo också hundarne
som en väsendtlig del i utrustningen och rättfärdigade
fullt hvad man af dem väntade. Ty utan dem hade
Franklins öde troligen ännu varit en olöst gåta. En
hund behöfver intet utom sin egen föda och kan med ett
skålpund pemmican om dagen till föda draga 100—150 skålpund,
då en man behöfver 2 1/2 till 3 skålpund föda om dagen och
dessutom en död vigt i kläder, tält m. m., men ej
förmår draga mer än dubbelt. I yttersta nöd kan slutligen
hunden slagtas och förtäras. Hvad de olika slagen af
hundar beträffar, så hafva inga visat sig för detta
ändamål användbarare än Eskimåernes.

Efter denna framställning torde det vara klart, att
konsten att färdas norrut ej kan anses längre stå på
samma ståndpunkt, som då Parry gjorde sin expedition
från Spetsbergen.

Frågan blef derföre: hvilka utsigter till framgång
har nu ett dylikt företag och huru bör det ordnas?
Parry slutar berättelsen om sin expedition år 1827 med
den förklaring, att han ej anser det kunna utföras. Men
1845, således efter många år af mogen eftertanka och
ny erfarenhet om slädexpeditioner förklarade han i ett
bref till Amiralitetets Sekreterare Sir John BarrowBarrow, Voyages of Discovery and Researches within the arctic
Regions, pag. 313.
att, om en slädexpedition kunde gå ut så tidigt från
Spetsbergen som i April månad, skulle den kunna hinna
till nordpolen och undgå de tre hufvudsvårigheter, Parry
haft att bekämpa, nemligen isens ojemna beskaffenhet,
snöns mjukhet samt strömmen, som dref isen mot söder.
Isen, säger Parry, skulle då visa en hård och obruten
yta, på  hvilken han tror, att man skulle kunna vandra
fem svenska mil om dagen. Den skulle sannolikt ligga
stilla, och renar äfven kunna användas. Såväl utläggandet
af depoter som utsändandet af partier, hvilka skulle möta
de återvändande, föreslås. Den ende man, som gjort
försöket, men misslyckats och förklarat det hopplöst,
kom sålunda efter långt begrundande slutligen till den
åsigt, att en dylik resa vore möjlig. Men äfven Amiral
Wrangel var af samma åsigt. Han for två gånger på
hundsläde långt norr om Siberien, hvarunder han dock
erfor olägenheten, att ej vara försedd med båt. Under hans
expedition kördes med hundslädar äfven till nya
Sibirien, omkring 50 svenska mil norr om fasta landet, och
Wrangel yttrar sig likaledes gynnsamt för ett försök att
nå nordpolen.

Efter denna historiska öfversigt af polarfärder
öfvergår jag till berättelsen om det sätt, hvarpå jag sökt
förbereda och utföra ett liknande företag. Icke tillfreds
med de upplysningar och förklaringar, angående den
högsta nordens förhållanden, hvilka jag af litteraturen
kunnat inhemta, hade jag dessutom sökt, så vidt jag
kunnat, förskaffa mig upplysningar af praktiske män,
hvilkas omdöme och råd härvid kunde vara af vigt.
Redan vid återkomsten till Hammerfest efter min första
resa till Spetsbergen yttrade en af de raskaste och mest
ansedde hvalrossjägarne, som många år seglat under
Spetsbergen, att han ansåg företaget att på isen söka
framtränga mot nordpolen utförbart, och sade sig önska
att sjelf deruti deltaga samt tillstyrkte att begagna
hundar.

Då de naturhistoriska arbeten, som fört mig till
Island och Spetsbergen kräfde fortsatta undersökningar,
reste jag 1859 till Nord-Grönland. Emedan detta lands
innebyggare ständigt begagna hundar till dragare och
mycket färdas på isen, trodde jag mig med skäl
derstädes kunna vänta värdefulla underrättelser och råd.
De upplysningar jag kunde vinna af inspektören öfver
Nord-Grönland, Herr Olrik, tjenstemännen vid colonierna,
Herrar Hansen, Fleischer och Bolbro och läkaren doktor
Phaff, m. fl., hvilka alle hade praktisk bekantskap med
hundslädar och isfärder, styrkte mig i tron på en isfärds
utförbarhet, och två af nämnde personer förklarade sig
till och med villige att deltaga deruti, om den komme
i fråga. Alldenstund Eskimåerne kunna köra långt till
sjös på sälhundfångst och alla vintrar färdas längs kusten
från Upernavik till Omenak, omkring 40 geografiska
mil, saknas ej i Nord-Grönland erfarenhet om isens
beskaffenhet.

Under min vistelse på Grönland passerade Mac
Clintock der förbi på återresa från sin sista så berömda
expedition. Med honom följde Carl Petersen, som då
deltagit i tre Franklins expeditioner, under hvilka han
tillbragt fem vintrar uti arktiska land. Till honom
vände jag mig med förtroende. Mac Clintock yttrade
sig med stort loford om honom. När till denna
erfarenhet från de Engelska och Amerikanska expeditionerna
lägges en tjugoårig vistelse i Grönland, kan man med
fullt skäl anse Petersen för en man, vid hvilkens
omdöme man kunde och borde fästa den yttersta vigt. Han
kände i grund hundsläden och hvad med den kunde
uträttas, samt i allmänhet hvad i ett arktiskt klimat kan
åstadkommas till lands och vatten. Honom hade
måhända Kanes expedition att tacka för sin räddning, och
slutligen, en sak af stor vigt, han hade med Mac
Clintock tillbragt en hel vinter i Baffinsbugtens drifis och
kunde således som ögonvittne yttra sig om isens
beskaffenhet långt till sjös och huruvida den medgåfve bruket
af hundar, eller ej. Hans svar var gynnsamt för hela
planen, och han förklarade sig villig att sjelf deltaga i
färden.

Jag ansåg mig nu med fullt skäl kunna skrida till
praktiska förberedelser, i den mån de voro möjliga.
Jag råkade Petersen uti November 1859. Nästan
samtidigt väcktes vid Riksdagen de förut omnämnda
motionerna om ett anslag till mig såsom understöd för
företagandet af en ny vetenskaplig resa till Spetsbergen.
Innan anslaget beviljades, hade jag förklarat mig önska
att med det naturhistoriska syftemålet förena ett
geografiskt. Särskildt styrktes jag i denna önskan, när
"Professor Nordenskiöld förklarade sig vilja deltaga uti
färden och deråt egna sina krafter. Jag ansåg mig hafva
grundade skäl att hoppas, om ej särdeles ogynnsamma
omständigheter skulle inträffa, kunna framtränga antingen
rätt i norr eller mot nordost. Funnes land, borde en
depot der kunna läggas. Och äfven om hvarken det
ena eller det andra skulle lyckas, borde vi med våra
båtar kunna mycket bidraga att utreda Spetsbergens
endast högst ofullständigt kända geografi. Jag
började emellertid förbereda expeditionen efter bästa
förmåga, hvarunder nödvändigheten af en resa till
England äfvensom till Finmarken snart blef mig tydlig.

Planen för den geografiska expeditionen var följande.
Om vi kunde segla under den senare hälften af April från
Finmarken, och isen ej vore allt för svår att genomtränga,
kunde vi med någorlunda utsigt påräkna att nå norra
Spetsbergen under förra hälften eller midten af Maj månad.
Spetsbergsfarare hade förklarat, att de redan i slutet af
April nått Nordostlandet på Spetsbergen. Men äfven om
vi ej kunde komma österut, kunde vi hoppas att vinna
nästan samma nordliga latitud vid nordvestra
Spetsbergen, om vi ginge ut derifrån mot nordost.
Nordenskiöld, Petersen och jag med två man skulle begagna
jernbåten samt dertill två hundslädar. Enligt hvad jag
förut nämnt, kunde vi påräkna att med tre spann af de
bästa hundarne och egna krafter framdraga en tyngd af
ungefär 3000 skålpund. Båtens tyngd, 400 skålpund, och den döda
vigten för fem man, nemligen tält, sofsäckar, kläder och
kokapparater, omkring 400 skålpund, utgjorde tillsammans 800 skålpund,
hvartill kom årornas tyngd. Återstoden, 2200 skålpund, blefve
proviant, hvaraf ungefär 24 skålpund komme att dagligen afgå
för hundarne, och 12 skålpund för fem man, samt talg till bränsle
3 skålpund dagligen.

Efter denna beräkning skulle fem man utan hjelp af
depoter eller reservpartier kunna hålla sig ute mellan 40
till 50 dagar. Att denna beräkning ej är för hög, torde
synas deraf, att Parry, som hade långt tyngre båtar
och inga hundar, kunde vara 60 dagar skild från sitt
fartyg. Dessutom hade vi grundad anledning att af jagt
på sälar och isbjörnar vänta förstärkning i provianten.
Emellertid var det vår mening, att utom vår egen båt
och vårt eget parti två reservpartier skulle med hvar
sin båt följa oss vid utgåendet. Jag beräknade, att det
af dessa partier, som först skulle återvända borde kunna
under 4 eller 5 dagar underhålla expeditionens hela
styrka, 15 man och alla hundar, som medtogos, samt
derefter hafva nog proviant att kunna med trygghet
uppnå fartyget. Det andra partiet borde kunna följa
oss 9—10 dagar och derpå också gå tillbaka. På sådant
sätt skulle hufvudpartiets proviant blifva orörd 9—10
dagar och vi kunna dröja ute så mycket längre. En
eller flera depoter borde dessutom läggas upp på bestämdt
ställe så nordligt som möjligt.»

Sådan var planen till ett nytt försök att framtränga
i den högsta nordens hittills obekanta trakter. Torell
hade länge egnat sig åt dess utarbetande och åt dess
fulländande i alla dess enskildheter. Två
hufvudomständigheter satte sig emot företaget, den af ihärdiga nordliga
vindar allt för länge fördröjda afseglingen från Tromsö
och isens beskaffenhet vid den årstid, expeditionen
uppnådde norra Spetsbergen. Redan vid Amsterdam
Eiland funno vi isen i drift och ofarbar, men företaget
ansågs af oss härigenom snarare gynnadt, genom utsigten
att med fartygen kunna segla nordligare. Den sista
utredningen påskyndades derföre, och Magdalena följde
Aeolus med en del af utrustningen och för att
bistå honom, som under isfärdens första dagar skulle
sakna största delen af sin besättning. Det var under
den långa instängningen i Treurenberg Bay, som isen,
på samma gång den omgaf oss, visade sig alldeles omöjlig
för slädfärd, och när slutligen fartygen kunde lemna
bayen, var årstiden så långt framskriden och isen i ännu
större utsträckning så uppbruten, att färden ej mer
var att tänka på. Om man också efter veckors arbete
möjligen kunnat komma till slätare is, hade man likväl
icke sedan kunnat hinna till någon särdeles hög
breddgrad. Detta var desto mer nedslående, som vi voro så nära
ett företag, åt hvilket vi egnat så mycket arbete, hvars alla
förberedelser voro undangjorda. Hvilka mödor än dervid
kunnat förestå oss, hade de likväl varit oss lika välkomna,
som det nu var nedslående att afstå från en uppgift, hvilkens
lösande länge varit vårt käraste mål. Ännu en exkursion
gjordes från Aeoli ankarplats vid holmen under
Nordostlandet af Chydenius och Petersen. Långsmed land
norrut var det öppet vatten ett stycke framåt, sedan
kom is, som stängde all färd för ett fartyg och der
bakom omvexlande vatten och isbälten, så långt ett
beväpnadt öga med säkerhet kunde urskilja. Med
bestämdhet kunde man icke afgöra, om isen längst bort
vid horisonten var fast eller bruten, och Petersen afgaf
den förklaringen, att isens ogynnsamma beskaffenhet
fortfarande gjorde framgången af en slädfärd till den
grad oviss, att han ej ansåg sig böra tillstyrka densamma,
och tanken derpå måste helt och hållet öfvergifvas.
Möjligheten af en sådan utgång hade ej varit förbisedd,
när expeditionens plan från första början blef ordnad,
och den blef derföre så anlagd, att om isfärden mot
norr måste uteblifva, man på annat sätt kunde se de
geografiska undersökningarne till godo. Nordöstra
Spetsbergen och dess öar voro hittills högst ringa eller alls
icke kända, och forskningar åt detta håll borde blifva
mycket tacksamma; vinterisen började nu försvinna från
fjordar och stränder, och vi hade så mycket större hopp
att i detta hänseende vinna resultater af värde. Medan
derföre Lilliehöök och Malmgren stadnade om bord för
att taga vård om fartyget och fullfölja de vetenskapliga
arbetena der, rustade sig Torell och Nordenskiöld att
med Petersen företaga en båtresa genom Heenloopen
Strat, och Chydenius åtog sig att med den lilla
jernbåten gå norrut för att utföra recognosceringsarbetet
för gradmätningen.

Den ö, der Aeolus nu låg för ankar, var den, som
sedermera benämndes Depot-ön, och som ligger i 
mynningen af en temligen stor bugt, hvilken, hittills okänd,
fick namnet Murchisons vik. Öns nordliga spets ligger
enligt Nordenskiölds bestämning på 79° 59' 51" N. Lat.
och 18° 13' 30" O. Long. Snön qvarlåg endast här och
der i de låga klippornas skrefvor och blottade en mark
af den mest ofruktbara beskaffenhet. De petrefakttomma,
lätt sönderfallande och otydligt lagrade kalkklipporna,
som jemte inblandningar af flinta och qvartsit bilda
denna liksom öfriga öar och omgifningarne närmast
mynningen af bugten, betäcka marken med sina gulgråa,
mot all växtlighet fientliga spillror och gifva dessa
ogästvänliga trakter en hemsk prägel af död och
ödslighet.

På eftermiddagen besökte Nordensköld,  Malmgren,
Chydenius med Petersen några af de närmaste öarne och
öfriga omgifningar. »Vi antogo enligt de gamla kartorna, att
det vatten, vid hvars mynning vi lågo, vore begynnelsen
till ett sund, som först gick österut och sedan utsände
grenar åt norr och söder, afskiljande det närmast i norr
och söder belägna landet från det egentliga
Nordostlandet, så att landet norrut, hvars vestligaste udde är
Shoal Point, vore Stora Stenön och landet söderut den
på kartorna så kallade Nordost-ön. Parry, som icke
besökte någon annan del af Nordostlandet än landet vid
Shoal Point, hade visserligen på sin karta låtit dessa
sund försvinna och utprickat, d. v. s. på intet vis
bestämt angifvit ifrågavarande vatten såsom en vik, och
vi kunde derföre ingalunda lita på den senare uppgiften,
isynnerhet som de gamla holländska kartorna förtjena
temligen mycket förtroende. Vi begåfvo oss förbi den
närmast i nordost belägna ön, på hvilken finnes ett
rysshus i temligen godt stånd jemte ett stort grekiskt
kors, hvarföre äfven dessa små öar af Spetsbergsfarare
vanligen benämnas Ryssöarne. Vi styrde mot den tredje
ön i samma väderstreck i förmodan, att den
sammanhängde med det större landet. Vi kunde dock icke med
båt komma fram längre än till kanten af den fasta is,
som ännu låg rundtom ön och derifrån fortsatte österut.
Vi lemnade derföre båten och begåfvo oss till fots öfver
den skrala isen till landet, som vi nu först sågo vara
en ö, genom ett isbelagdt sund skild från landet i nordost
och helt och hållet bildad af samma slags kalk som
Depot-ön. Nordenskiöld stadnade qvar på ön för att
taga polhöjden vid midnatten, och vi andre begåfvo oss
å väg öfver isen först till en liten holme och derifrån
till landet, som här temligen brant stupar mot hafvet,
passerade en i bottnen snöhöljd dalgång, i hvilkens midt
en väldig bäck framstörtade, och bestego derefter ett
omkring 700 fot högt fjell. En öfverblick härifrån af
isens läge norrut utsläckte vårt sista hopp att framtränga
åt detta håll, och föga belåtne till mods togo vi vägen
till fartyget, som vi hunno på morgonen under en
skarp blåst.»

Den 7 Juli kl. 5 e. m. begåfvo sig åter Nordenskiöld
och Malmgren ut på en exkursion åt öster. Sedan de
af båten blifvit lemnade vid iskanten, gingo de med en
man först till den ö, som redan blifvit besökt, och
derifrån långsmed södra kanten af landet österut. Isen var
på sina ställen dålig, och här och der fingo de vada till
knäna i issörja, men med iakttagande af någon
försigtighet kommo de lyckligen i land på den halfö, som
äldre kartor benämna Stora Stenön. Dess vestra del
är ett af små kalkklippor och dessas spillror betäckt
lågland, som östligare, der båtpartiet steg i land,
öfvergår i en bergshöjd af samma bildning, som den vi
sett vid Hecla Mount, brokig skiffer, qvartsit, grå och
hvit kalk, ofta med flintbollar. Landet höjer sig här
i ett par terrasser, hvilkas sidor ofta äro täckta af ras
och här och der stupa brant ner i fjorden. De
tvärbranta bergväggarne af kalk voro tillhåll för stora skaror
måsar, som hade sina nästen i springor och klyftor.
Öfverst sågos kryckjor (Larus tridactylus) och
stormåsar (Larus glaucus) och derunder, 50 till 150 fot
högt, ismåsar (Larus eburneus) sysselsatte att rufva
sina ägg. För upptäckten af ismåsens häckplats, hittills
obekant och fridlyst för naturforskarens påhelsning, har
vetenskapen att tacka Malmgrens skarpa öga. Han såg
honorna, der de lågo i sina nästen, men för tillfället var
det omöjligt att närmare undersöka ägg och bon, hvilket
först längre fram lyckades. Sedan de gjort en
ortbestämning, fortsatte de färden något längre inåt viken
och togo derefter vägen öfver isen, till den så kallade
Hvalrossudden på södra sidan bayen. Här gjorde de
åter en bestämning och hvilade ut.

Under natten uppstack storm, som tilltog ju längre det
led mot morgonen, och det var ej lätt att komma i lä. Man
gjorde tidigt uppbrott och tog vägen hemåt öfver isen till en
af de små kalkholmarne. Här öfverraskades de af en
björnfamilj, som längre fram på isen mellan norra stranden och
en holme var som bäst inbegripen i en måltid på sälhund och
nu spärrade vägen, den enda, der isen var lämplig att
beträda. Honan med en två-årig och en årsgammal unge voro
de, som egentligen lagt vantarne på fångsten, ty hannen,
underlägsen henne i styrka, tycktes ej få dela målet. Han
höll sig på tillbörligt afstånd och vankade i stora lofvar
nedslagen och orolig omkring sina sjelfviska fränder, hvilka
i god ro satte sig ned som hundar, för att slicka
sina blodiga labbar och lugnt betrakta våra vandrare.
Desse voro ej rustade för storjagt och gingo sålunda
miste om ett eljest lätt förvärfvadt byte. Efter en
stund bröt familjen upp, sannolikt för att anställa ny
jagt efter sälhundar, som i stor mängd lågo vid sina
hål på isen.

Enligt aftal skulle en båt från Aeolus på morgonen
afhemta partiet vid iskanten, men under stormen behöfde
han alle man att vaka öfver sin säkerhet, der han i
den öppna ankarplatsen med två ankaren knappast kunde
hindras från att komma i drift. Från södra delen af viken
kommo dessutom isblock drifvande för vind och storm
med en hastighet, nästan lika stor med en för full maskin
gående ångbåts, och blott med möda lyckades vår Aeolus
undvika dem. För starkare vågsvall var han dock skyddad
af Depotön, sedan vinden dragit sig till
syd-sydvestlig, som med mer eller mindre häftighet var rådande hela
den tid vi denna gång här uppehöllo oss. Denna
omständighet visar, att den sammanpressade luftmassa, som
framrusar ur Heenloopen Strat, utkom, breder ut sig
åt alla håll och förlänar åt norra delen af
Treurenberg-Bay sydostlig, åt Nordostlandet syd-sydv. vind.

Sedan de från en holme hade hemtat ett
skulderblad af en hval, hvilket Nordenskiöld under förra
exkursionen der hade påträffat, återkommo de den 8 Juli
kl. 7 e. m. ombord med den båt, som, sedan vinden
något lugnat sig, på eftermiddagen afgått för att möta
dem vid iskanten.

Tiden varnu inne att bestämma, huru arbetet i
enlighet med de omändrade planerna skulle fördelas.
Det manskap, som borde åtfölja hvarje parti, utsågs
samma afton, och man beslöt, att det södra partiet först
skulle utrustas och med det snaraste afgå.

Följande dagen, den 9 Juli, blef dock intet i detta
hänseende uträttadt. Ifrån Heenloopen Strat, der, såsom vi
redan genom en spetsbergsfarare fått veta, trots den
ständigt hårda vinden, is ännu fanns qvar längre söderut,
kommo med den sydliga strömmen massor af drifis, och
med den en stor mängd hvalrossar, hvilka togo allas
uppmärksamhet i anspråk. Man hörde på långt håll
deras underliga läte, en blandning af vrålande och groft
skällande. Fångstbåten utsattes genast, och alle voro i
spänd väntan huru jagten skulle aflöpa. Inom kort var
ett djur träffadt af harpunen och genomborradt af lansen,
så åter ett, då någre af oss satte ut båt för att på
närmare håll betrakta fortsättningen af det blodiga
skådespelet. Fångstmännen voro så godt som på alla sidor
omgifna af hvalrossar, Uusimaa stötte den ena harpunen
efter den andra i djuren, och det var en liflig syn, då
han på en gång hade fem af dessa kolosser spända för
sin båt, hvilka i vild fart förde honom framåt. Den
ena harpunlinan inhalades nu efter den andra, och hvarje
djur fick med lansen sin dödsstöt, vattnet färgades
rundtom af deras blod, och de drogos upp på isen.
Derefter fortsattes samma blodbad till kl. 4 e. m., då
isen satte med strömmen sydvart, hvalrossarna följde
den, och jagten upphörde. Fjorton fullvuxna djur och
en unge hade blifvit fällda, och manskapet fick för
dagen full sysselsättning att hemföra och afspäcka bytet.
Hela flocken bestod endast af honor med ungar.

Hvalrossen utgör den länk i kedjan, som sammanbinder
de på land och i hafvet lefvande däggdjuren. Såväl äldre
som nyare undersökningar, hvilka gjorts af vår tids
HVALROSSAR

utmärkte naturforskare, Baer, Steenstrup och Sundevall,
visa, att detta djur så till benbyggnad som lefnadssätt
kommer ganska nära uttrarnes familj, och bör sålunda
i djursystemet erhålla plats mellan dem och de
egentliga sälhundarne.

Omkring tolf fot lång och i omkretsen öfver
buken nästan lika tjock, med sitt i förhållande till denna
storlek lilla hufvud, som utan insänkning vid halsen
skjuter fram ur den säcklika kroppen, och med sina
ofullkomliga extremiteter, som likt skinnlappar hänga på
sidorna, ger han vid första ögonkastet intrycket af ett
djur, som ej ännu hunnit fullständigt utveckla sig. Det
är en larv med ett chaos af oformliga organer, som låter
tanken falla på en plastisk massa, hvilken konstnären ännu
gifvit blott en tillstymmelse till formen af ett däggdjur.
Den tjocka ofta sprickiga och såriga huden, som vid
djurets rörelser i djupa fållor lägger sig om halsen och
omkring armvecken, är mer eller mindre glest beväxt med
temligen korta hår, af ljus eller mörkbrun färg, hvilken
vexlar allt efter djurets ålder, så att den blir ljusare,
ju äldre djuret blir. Sedd rätt framifrån tager han sig
deremot ej illa ut. De hos hannarne ända till två fot
långa, vid roten tre tum tjocka, något bakåt och inåt
krumböjda hvita betarne, den stora mulen beväxt med
ett skägg, der hvarje strå är ett borst af nära två
liniers tjocklek vid basen och fyra tums längd, de
gloende, spanande ögonen med sitt rödaktigt hvita, gifva
honom ett visst värdigt utseende, der han liggande på
isen lyfter sitt hufvud och betraktar den båt, som
nalkas honom.

Det är lätt begripligt, att hans rörelser på land
skola blifva högst inskränkta och mera bestå i ett 
framvältrande af den otympliga kroppen än i någon egentlig
gång. Härunder ser det ut som om hans framben, med
hvilka han liksom endast gör försök att gå, vore honom
till föga nytta, och än viker han den sladdriga foten
under sig med dess ryggsida nedåt, än vrider han den
utåt, än inåt. Också går han ej gerna långt upp i land
eller på isen, utan håller sig så nära vattnet som möjligt,
att han med blott en lindrig rörelse kan bringa sin kropp
ur jemvigt och rulla ner i sjön. Om höstarne deremot,
då de enligt sin vana i stora flockar gå upp på de
lägre stränderna och under flera veckor stadna i land,
blifva de först anlände af de efterkommande, ofta med
hugg och slag, trängde allt högre upp och äro nu i
en ganska hjelplös belägenhet, i händelse de öfverfallas.

I vattnet simma de helst i flockar, tätt slutne till
hvarandra, och höja esomoftast samtidigt sina hufvuden
för att hemta andan, nästan som delfinen utstöta de ett
flåsande, som höres långt, och dervid bildas en liten sky
af imma och vattenstänk framför hvar och en. Sedda
på långt håll och framifrån ega isynnerhet de yngre, som
ej hafva stora betar, något af menskliga drag i sitt ansigte,
och det är ej osannolikt, såsom Scoresby anmärker, att
hvalrossen ej litet bidragit till uppkomsten af dessa
historier om hafsmän, med hvilka den nordiska fantasien
befolkat hafsdjupet. Ofta sofver han i vattnet och visar
då antingen blott hufvudet eller derjemte en del af
ryggen och öfverrumplas i denna ställning lätt af
harpuneraren. Han håller sig ej gerna långt ifrån land och,
liksom sälhundarna, träffas han aldrig utefter den
vidsträckta drifisen utanför Grönlands ostkust. Sannolikt
söker han helst grundt vatten, der han har lättare
att från bottnen uppgräfva sin föda. Härom och om
hans öfriga lefnadssätt har Malmgren meddelat följande.
»Liksom sälarne röra sig hvalrossarne endast med
tillhjelp af fötterna såväl på isen som på de sandiga
hafsstränderna, och den funktion man ansett tillkomma
deras betar, att vara ett slags hjelporganer till dessa
ofullständiga extremiteter, är en ogrundad gissning.
Det är obestridligt att de begagnas såsom vapen och
äro som sådana fruktansvärda, men deras bestämmelse
för öfrigt är helt annan än att vara lokomotionsorganer,
ty det är endast med tillhjelp af dem han kommer åt
sin föda. Jag fann hvalrossen lifnära sig uteslutande af
två musslor, Mya truncata och Saxicava rugosa. som
lefva ingräfda i bottenleran 3—7 tum djupt, på 10—50
famnars vatten. För att komma åt dessa, måste han
med betarne uppgräfva dem ur leran. Med tillhjelp af
sina trubbiga tuggtänder och tungan uttager han djuret
skickligt ur skalet och sväljer det otuggadt. Hos de
många fullvuxna honor af 10—11 fots längd, som jag
var i tillfälle att öppna, fann jag magen städse fylld,
af nästan hela djur, med väl bibehållen sifon och fot
af Mya och Saxicava, de senare i långt mindre
antal, än de förra. Musslorna voro märkvärdigt väl
skalade, bland flere tusende fann jag endast ett djur af
Mya, som hade en skärfva af skalet påsittande. En enda
gång fann jag äfven ett djur af annan klass än
Molluskernas bland innehållet i hvalrossens mage, nemligen
en jättelik Priapulus caudatus, som också lefver begrafven
i bottenleran. Det var endast hos de fullvuxna, jag fann
magen fylld af skalade mollusker. De fjolåriga
ungarne deremot, som redan voro öfver ett år gamla, och
ännu åtföljde sina mödrar, hade antingen ingenting i
magen eller ock något, som liknade, och säkert var, ystad
mjölk. Deras betar voro ännu blott 1/2—1 tum långa
och räckte icke under underkäken. Innan ungen sjelf
kan lifnära sig på de gamlas vis af musslor, som ligga
inbäddade i hafsbottnen, måste betarne hafva uppnått en
längd af minst 3—4 tum. Denna längd hafva de när
ungen fyllt två år. Hos två unga, ur samma flock
fångade, hvalrossar, som af fångstmännen enhälligt
förklarades vara ungar i tredje året, voro betarne af denna
längd och magen var till hälften fylld af skalade
Mya och Saxicava. Således lifnär sig en två-årig hvalross 
oberoende af modren, men till dess ungen uppnått denna
ålder diar han. Jag fann också ymnig mjölk i spenar
och ljufves hos alla honor med sina öfver år gamla
ungar. Af dessa iakttagelser följer, att hvalrosshonan
däggar långt in på andra året, eller till dess ungens
betar blifvit så stora, att de kunna användas till
födans uppgräfvande, och vidare, att hon icke föder
hvarje år. Honor, som nyss födt hålla sig, medan ungen
är liten, ensamma med denne och visa sig ej i flock,
men de, som dägga på andra året, träffas samlade med
sina ungar, under det de fullvuxne hannarne vistas
annorstädes. Hvar de fullvuxna oxarne denna tid hafva
sitt tillhåll är ovisst. Hvalrossfångare förmoda att de
i stora hjordar ströfva omkring »på banken» d. v. s.
på grund längre från land, medan honorna med sina
ungar besöka fjordarne och hålla sig i allmänhet nära
land. De fullvuxna af båda könen lefva alltid i skilda
flockar, honorna för sig och oxarne för sig.»

Hans älsklingstillhåll under sommaren är drifisen, helst
den jemna, på hvilken han gerna sofver, isynnerhet under
solskensdagar. Här har man någon gång tillfälle att noga
betrakta deras former och rörelser. Den ene ligger med
hufvudet öfver iskanten och klappar isen med bakfötterna,
en annan reser sig på de korta frambenen och kliar sig med
bakfoten i hufvudet — en i högsta grad öfverraskande,
tafatt och komisk rörelse hos denna köttklump — flertalet
äro försänkta i sömn. Ofta ligga de på ett isstycke i
så stort antal, att detta tryckes djupt under vattnet, och
mången gång låter här ej trängseln förena sig med
sämjan; de hugga hvarandra med betarne och bära länge
märken efter dessa hemtvister. Lyckas det harpuneraren
att öfverrumpla en så på isen hvilande flock, gör han i flesta
fall god fångst, ty djurens begär att sällskapa med och bistå
hvarandra drager flera än den först angripne i förderfvet.
Båten närmar sig så tyst och nära, som möjligt
I ett af de sofvande djuren stöter harpuneraren sin
harpun, som mer liknar en båtshake än en piludd och
är försedd med ett löst skaft, hvilket lossas från
harpunen när den träffat djuret. Vid harpunen är fästad
en fin, men stark, tio famnar lång lina, som får löpa genom
särskilda utskärningar i båtens reling. När nu en
hvalross blir träffad, rusar han genast ned från isen, och
resten af flocken, som naturligtvis vaknar vid bullret,
skyndar likaledes hufvudstupa i vattnet. Med hastig fart
dyker djuret rätt ned, linan, som med sin ena ända är
fästad vid båten, löper ut, att det ryker omkring dess
inskärning i båtkanten, ofta brista en eller flera af hennes
parter, och fören tryckes ända till relingen i vattnet.
Tre roddare hålla med all magt båten tillbaka, men den
skjuter ändock fart, bogserad af den väldiga maskinen
af muskler och ben. Nu visar han sin breda rygg
åter öfver vattnet, en blodig fåra följer honom, och
båtens kölvatten är blodigt. Han höjer sitt hufvud för
att andas, vänder det och stirrar på sina förföljare med
utstående ögon, röda som glödande kol. Snart ger han
vattnet ett brusande slag med bakfötterna och försvinner
för att efter några ögonblick åter höja sig. Hans
kamrater, i början något häpne, hasta till hans hjelp, samla
sig rundtom båten i fruktansvärda flockar af tio till trettio
stycken och under högljudt vrålande höja de oroliga
blickar mot sina fridstörare. Nu kräfver jagten jägarens
själsnärvaro och hela uppmärksamhet. Är harpuneraren
väl rustad, ertappar han och fängslar, så långt harpuner
och linor räcka, den ene åskådaren efter den andre vid
båten, som sålunda mången gång har att uthärda styrkan
af tio och än flera af dessa kolosser, hvilka slitas hvar
och en åt sitt håll. Fångarne halas nu en och en i
sender till båten, harpuneraren fattar sin tveäggade lans,
gifver djuret ett slag öfver hufvudet, hvarvid det plägar
vända sig något mot båten, och sänker det mördande
vapnet djupt i dess bröst. Det döende offret slår
förtvifladt omkring sig, båten darrar i alla fogningar och
vattnet färgas rundtom än mera högrödt af blod. Nu följer
samma scen med de öfrige fångarne. När djuren dött,
dragas de upp på ett isstycke, hvarpå huden med späcket
aftages, klyfves i två halfvor, och framdelen af skallen
afhugges för att erhålla tänderna. Då en harpunerare
har ett djur af flocken fast vid båten, får enligt
jagtbruket ej en annan båt jaga samma flock, emedan den
då sprider sig. Ett sådant tilltag är ej rådligt, och det
skall på Spetsbergen hafva inträffat, att en harpunerare
med lansen dödat en annan, som sålunda förstörde
jagten för honom. Harpunerarens yrke är vådligt och
olyckor äro dervid ej sällsporda.

Eljest är hvalrossen aldrig den förste, som
anfaller. Parry berättar, att han på sin affärd norrut ifrån
vestra kusten af Low Island träffade stora hjordar af
hvalross, som gingo ned från isen och följde båtarne,
och säger vidare: "Under våra närvarande förhållanden
voro vi belåtne med att icke ofreda dem, ty de skulle
snart hafva förstört våra båtar, om någon blifvit
sårad, men jag tror att de aldrig äro de förste att
anfalla."

I sammanhang härmed må anföras, hurusom den
båt, hvilken ifrån Phipps skepp, Racehorse, var utgången
för att undersöka Low Island (1773), blef under en jagt
så hårdt anfallen af hvalrossar, att den skulle hafva
dukat under, om ej en båt ifrån det andra fartyget,
Carcass, hade kommit till hjelp. Den sedermera så
berömde sjöhjelten Nelson var befälhafvare på denna båt.

Äfven Martens omtalar ett dylikt äfventyr från sin
resa 1671. Sedan tio hvalrossar blifvit dödade på is
utanför Heenloopen Strat, "kommo de andre omkring
båten och slogo hål genom båtens bräder, så att mycket
vatten rann in; vi måste vika för deras mängd, emedan
ju längre, dess fler församlade de sig, och följde oss så
länge vi kunde se." Ett af de farligaste äfventyr med
dessa djur hade likväl en båt under Buchans och
Franklins expedition 1818, som i närheten af Cloven
Cliff utgick på hvalrossjagt. Den anföll en på is
sofvande hvalrosshjord, men djuren rusade med sådan fart
ut i vattnet att manskapet måste gifva vika och släppa
dem fram. Komne i vattnet började de ett så vildt och
ihärdigt anfall mot båten, att man ej hann ladda bössorna,
utan med yxor och lansar fick värja sig så godt man
kunde, ända till dess en, som hade ett laddadt gevär.
aflossade detta mot munnen af den, som  enligt allas
öfvertygelse ledde anfallet, hvarpå detta upphörde, och
alla samlade sig omkring den sårade och simmade bort
med stor fart, bokstafligen bärande upp honom med sina
tänder. Endast en liten unge utan tänder stadnade
qvar, fortsatte anfallet med raseri och rusade med
hufvudet mot båten. Sårad af flera lansstygn upphörde
han likväl ej med sina anfall och förföljde sina
motståndare tills han blef dödad.

"Sie sind beherzte Thiere und stehen einander bey
bis im Tode" säger Martens, och de gamla
reseberättelserna äfvensom de norske fångstmännen veta omtala 
ännu flera prof på detta hvalrossens mod och deras
tillgifvenhet för hvarandra. Det är ej ovanligt, att
harpuneraren under striden mot en hvalrossjord får flera hål
och läckor i sin båt, så fast denne också är byggd, och
äfven under vår vistelse vid Spetsbergen drabbade detta
öde Skepparen Nilsson, som gått ut med en båt för att
hjelpa sina harpunerare, då desse som bäst voro i fejd
mot en hjord. Några djur vände sig genast mot hans
båt, genomborrade den med fem hål, och skepparen fick
skyndsamt återvända till sitt närbelägna fartyg. Det
bästa försvar i denna kinkiga belägenhet, säger Scoresby,
är att kasta sand i djurens ögon, då de öfvergifva båten
och skingra sig. Eljest veta de norske fångstmännen
berätta om själsnärvaron hos en deras yrkesbroder,
hvilken under striden mot en hjord fick sin båt
genomborrad. Denne började förfyllas, men harpuneraren hade
ej lust att lemna stridsplatsen; han kastade af sin tröja,
tillstoppade med denna läckan, återtog lansen och gjorde
rikt byte.

Som vi sett, har honan stor tillgifvenhet för sin
unge, ofta ser man henne i faran fatta honom under
sin framfot, trycka honom intill sitt lif, dyka ned och
återkomma upp bärande honom på ryggen. Blir han
först fångad, söker hon att återhemta honom ur båten,
och hvalrossjägarne veta omtala ett tillfälle, då hon fattat
harpuneraren i stället för ungen under sin fot och dykt
flera gånger ner, innan hon märkt sitt misstag. Detta
skall hafva händt en qvän, som likväl oskadd återkom
från äfventyret.

Hvalrossen är liksom isbjörnen ett högnordigt djur
och förekommer mer eller mindre ymnigt utefter en stor
del af polarhafvets iskuster. Ett par luckor lära likväl,
så vidt vår ofullständiga kunskap om dessa trakter
tilllåter ett antagande, finnas i denna utbredningszon:
utefter Sibiriens kust mellan Jenisey's och Kolyma's
mynning, i arktiska Amerika mellan Cap Barrow och
Prince Regents Inlet skall han ej vara iakttagen.
Trakterna omkring Behringssund, nordvestra och nordöstra
Amerika, der han är eskimåernes, förnämsta
näringsmedel, Novaja Semlja och Spetsbergen torde vara de
ställen der han ännu är mindre sällsynt, ehuru
menniskorna gjort allt för att utrota honom. I öster är
hans sydliga gräns strax norr om Alevterna, eller mellan
56° och 57° N. lat., och i vester gick han åtminstone
under förra århundradet ända ned till S:t
Lorenzoflodens mynning på 48° N. lat. Vid Grönlands bebodda
kust visar han sig sällan och endast på ett ställe af
den obebodda sträckan på ostkusten mellan Nord- och
Sydgrönlands distrikter skall han årligen hafva sin
höststation och gå i land, men jagas sällan. Likväl lära de
gamle Skandinaverne på Grönland drifvit stark handel
med hvalrosständer, och hafva sannolikt ej ringa bidragit
till hans utrotande. På andra sidan Baffins-Bay åter är
han allmännare och trifves såväl i de större som de
mindre vikarne, norra delen af Hudson-, Repulse- och
Jones-Bay.

Vi hafva sett att hvalrossen blifvit så godt som
förjagad från Beeren Eiland och kommer numera sällan dit.
Samma öde väntar honom på Spetsbergen, der sedan
1820, — då norrmännens nuvarande jagt i ishafvet
egentligen tog sin början, efter att flera år förut hafva legat
i dvala — åtta till femton små fartyg från Hammerfest
och Tromsö fortsatt andra nationer, isynnerhet
Ryssarnes, förödande krig mot Spetsbergens hvalrossar. Vi
sakna noggrannare uppgifter på antalet djur, som
under de tre närmast förlidna decennier blifvit der
dödade, men vi hafva för oss en årsberättelse öfver
Finmarkens amt för decenniet 1820—29, hvilken visar, att
under intet af åren mellan 1821 och 29 mindre än 340
djur dödats, men att jagten i medeltal gaf årligen 500, och
1829, då den drefs med 16 fartyg, ända till 1,302 djur.
Dessa tal synas kanske små, men äro stora nog i
förhållande till det inskränkta och förut hårdt eftersatta
jagtområdet och dessa djurs ringa alstringsförmåga. De
fordom rika jagtplatser på vestkusten, Prince Charles'
Foreland, i Cross- och Kings-Bay, Magdalena-Bay och
Bell-Sound, som äldre berättelser omtala, äro nu så godt
som öfvergifna, och sällan göres numera der någon större
fångst. Ännu omkring 1820 fällde likväl den äldre
Scoresby i Magdalena-Bay 120 Hvalrossar, under Buchans
expedition sågos stora hjordar i samma vik, och äfven
för några år sedan dödades der 200 djur. Han har
trängts tillbaka till nordkusten, men är ej heller der
så talrik som fordom, och vi sågo aldrig större 
hjordar än på 30 till 40 djur. Nordöstra, östra och
sydöstra kusterna, hvilka största delen af året spärras af
is, som först på hösten något skingras, erbjuda
deremot hvalrossen en fristad, någorlunda tryggad för
fångstmännens angrepp, och ännu lefva der stora skaror.
Med fara att förlisa i isen göra ännu hvalrossjägarne der
ett rikt byte, men om sådan fångst som den, hvilken
Rijke Ijse omkring 1640 gjorde på de öar, som bära
hans namn, hör man ej mera talas.

Hvalrossen förekommer äfven vid Hvita hafvets östra
kust och jagas af de finska stammarne derstädes. Det
är sannolikt härifrån han någon gång förirrat sig till
ryska lappmarkens och enligt äldre och nyare uppgifter,
äfven till norska Finmarkens kuster. Härom berättar från
äldre tider både Knud Leem och Pontoppidan, och 1816
blef en fälld vid Lurö i Nordlanden, och sednast omkring
1827 träffades en hvalross vid Ingö. Men att han under
den fornhistoriska tiden skulle haft något egentligt tillhåll
eller varit föremal för fångst vid Finmarken, såsom man
velat påstå, grundar sig på ett missförstånd. I konung
Alfred den stores bearbetning af Orosii verldsbeskrifning
finnes införd berättelsen om en resa, som en viss Other,
en norrman från Halogoland omkring år 870 gjorde längs
norska kusten till Biarmaland eller trakterna omkring
Hvita Hafvet, för att, sannolikt på vikingens sätt, skaffa
sig hvalrosständer, en redan då högt värderad
handelsvara. Han har mundtligen framfört till Alfred denna sin
berättelse, der han skildrar resans gång, omnämner
hvalrossen, »horshvælum,» såsom ett dittills af honom okändt
djur, som jagas af Biarmerne, talar mot slutet om, sitt
enskildta lif, och tecknar sig såsom en mägta rik man,
till hvilken Skritafinnarne eller finmarkens lappar gåfvo
årlig tribut, bland annat af hvalben, »hvales bane», och
skeppståg af hval eller delfinhud, »hvales hyde» såsom
det heter i den anglosaxiska grundtexten. Dessa ord
hafva af Forster i midten af förra århundradet blifvit
återgifna med hvalrosständer och hvalrosshud, och häraf
har man slutat, att hvalrossen varit jagad af desse
skattgifvare. Som vi sett, begagnar likväl Other
särskild benämning för hval och hvalross, och af hela
hans berättelse framgår intet, som på minsta vis talar
för någon hvalrossfångst vid finmarkens kuster,
åtminstone under hans tid. Lika tvifvelaktiga äro de gamla
uppgifterna, som häntyda på Hvalrossens fordna
förekomst vid Orkneyöarne och Island.

De äldsta underrättelser, vi ega om hvalrossen,
datera sig från denne Others reseberättelse, och han
blef sålunda till en viss grad känd af de civiliserade
nationerna omkring 100 år före Grönlands kolonisering af
den Skandinaviska stammen. Hans äldsta, anglosaxiska
benämning, var »horshvælum» eller hästhval, och i
Speculum Regale, ett arbete från trettonde århundradet,
utmärkes han med Rostungur, som sannolikt var hans
namn bland Grönlands kolonister. Hans nuvarande namn
är holländskt och betecknar alldeles detsamma som det
anglosaxiska. Det dröjde likväl länge innan hvalrossens
utseende och lefnadssätt blef noggrannare kändt inom
Europa, och »Sjöelephanten, Elephas marinus,» såsom
han af medeltidens lärde kallades, blef ämne för de mest
äfventyrliga afbildningar och beskrifningar. Så talar den
lärde Polacken Matthias Mechovius i midten af sextonde
århundradet om fiskar i Ishafvet, kallade Morss — den
finska och slaviska benämningen, hvarifrån Fransmännens
Morse — som med tändernas tillhjelp stiga upp på bergen
och derifrån kasta sig ned genom att flyga, och Olaus
Magnus i Rom vet att berätta om »fiskar af elephantens
storlek, hvilka kallas Morsi eller Rosmari, som kasta sig
öfver menniskor på hafvets stränder och sönderslita dem
med sina tänder.» Vi kunna ej anföra alla dylika
berättelser, som medeltiden har att uppvisa, den ena
otroligare än den andra, men hänvisa dem, som önska
noggrannare kännedom om hithörande historik, till
Baer's lärda och i högsta grad intressanta afhandling
om Hvalrossen, i Petersburger Academiens Memoirer
för år 1838. Först genom Engelsmännens och
Holländarnes expeditioner till Ishafvet under sextonde seklet
erhöll man tillförlitliga underrättelser om hvalrossen,
tills han, såsom förut blifvit omtaladt, i början af
sjuttonde århundradet hemfördes lefvande till London,
från hvilken tid vår egentliga kännedom om detta
märkvärdiga djur tager sin början.

I början af sjuttonde århundradet då jagten och
fångsten begynte på Spetsbergen, dödades hvalrossen
mest för sina tänders skull, som värderades den tiden
till tre gulden pr skålpund eller en medelstor tand på tre skålpund
till 9 gulden. Var tanden större, betalades mera per skålpund
och en på fem skålpund uppgick då till 25 gulden. Späcket
af ett medelstort djur beräknades till 18 gulden, så
att en hvalross allmänligen betalades med 36 gulden.
Detta pris vexlade likväl betydligt allt efter fångstens
utgång för året, mellan 25 och 70 gulden för hvarje
hvalross. Huden förkastades såsom oduglig vara. En
fångst af hvalross, sälhund och hvitfisk fördelad på två
Holländska fartyg, hvilka Engelsmännen 1613 togo i
besittning på Spetsbergen, värderades till den ej
obetydliga summan af 130,000 gulden, häri inberäknadt
fångstredskap och båtar. Hvad som gör hvalrossen
numera till en så värderad handelsvara är späcket och
huden. Späcklagret under huden är omkring tre tum,
men på buksidan något tunnare, och ett fullvuxet djur
anses kunna gifva omkring en tunna tran. Huden bildar
rå eller beredd ett bland de starkaste material för
seldon och maskinremmar och står särdeles högt i pris.
Den beräknas i rått skick skålpundvis, och årliga
utförseln från Norge af sådan rå vara belöper sig numera
till omkring 100- till 130,000 norska skålpund, hvaraf
ofta mer än hälften går till Ryssland, der den begagnas
hufvudsakligen till seldon; resten finner afsättning på
Altona, Hamburg och Bremen. Tänderna, som i hvithet
och hårdhet täfla med elfenbenet, afsättas äfven i
Hamburg och Altona med en årlig utförsel af 500 till 1,500
norska skålpund. Priset på stället för en hel Hvalross
vexlar mellan 10 och 20 Rdr spec. Liksom sälhunden
blir han såsom unge lätt tam, men hittills har det ej
lyckats att i Europas klimat hålla honom länge vid lif.
Hans kött är liksom sälens mycket mörkt och groft, men
har ingen osmak, och låter i brist på bättre kost väl äta sig.

HVALROSSJAGT.


SJUNDE KAPITLET.

Torells och Nordenskiölds första båtfärd.

Den 10 Juli var utrustningen af den mindre
engelska båten fullbordad. Proviant för sju man under fyra
veckor var intagen, och båten med dess bemanning
försedde med hvad i öfrigt kunde behöfvas under en längre
färd i dessa ödsliga trakter: kokapparat och talg till
bränsle, verktyg, linor, en harpun och ammunition, tält,
sofsäckar m. m. För att visa huru våra längre båtexpeditioner voro försedda, må
följande förteckning öfver den ifrågavarande utredningen meddelas:
100 skålpund fint krossadt rågbröd, 96 skålpund skeppsskorpor, 61 skålpund salt fläsk,
26 skålpund d:o kokt, 78 skålpund rimsaltadt fläsk, 33 skålpund kokt salt kött, 8 skålpund
skeppssmör, 6 skålpund bordssmör, 5 lådor svensk pemmikan, 2 lådor
bouillon de poche, 4 skålpund torkade potäter, the och socker blandade
och afvägda i portioner för 30 dygn, 14 skålpund brändt och malet
kaffe, 14 skålpund brunt pudersocker, 19 buteljer bränvin, 9 d:o
destilleradt, salt och peppar, 2 skålpund bladtobak, 1/2 ankare vatten; i reserv:
64 skålpund skeppsskorpor, 2 lådor engelsk pemmikan, 55 skålpund talg till
bränsle. Utom nödiga klädespersedlar, förvarade i små
linnerenslar, medtogos: 1 båttält, 1 latinsegel med mast, 5 åror och
roder, 1 båtshake, Svensk flagg och flaggspel, 1 hakspik. 1
pressening, 1 isjern, 1 ballastskofvel, 7 dragbälten, såg, yxa och
hammare, löståg, 1 harpun med lina, 7 sofsäckar, 7 par blå
brillor, kokapparat med ett kärl rymmande 3 till 4 kannor, 1
stekpanna, 7 förtenta jernskedar, 7 bleckmått, hvardera om ett
halfstops rymd. och slutligen astronomiska 
instrumenter samt Wrede's apparat för magnetiska
bestämningar. Före afresan öfverlemnade Torell till
Lilliehöök några instruktioner, enligt hvilka Aeolus borde
hålla sig på nordkusten af Spetsbergen mellan
Wijde-Bay i vester, Brandewijns-Bay oeh Cap Fanshaw i öster.
Fartygets kurs skulle bestämmas af Lilliehöök efter
samråd med Malmgren oeh Chydenius. När en hamn
lemnades borde i en lätt igenkänlig stenvarde fartygets
närmaste destination angifvas. Då fartygets säkerhet ej
nödvändigt annorlunda fordrade, skulle en båt med tre man
hållas Chydenius, och en båt likaledes med tre man
Malmgren tillhanda. I händelse ej någondera af de i dessa
dagarne afgångna båt-partierna hade återvändt innan den
20 Augusti, borde lämpliga åtgärder vidtagas för deras
uppsökande. Fartyget borde dock ej för dessa
undersökningar uppehålla sig längre i farvattnen norr om
Spetsbergen, än med dess säkerhet vore förenligt, utan,
då is och årstid gjorde det nödvändigt, återvända
efter att vid Aeoli kors hafva qvarlemnat öfverflödig
proviant och ammunition. Dessutom blef
öfverenskommet, att skonaren vid den nuvarande ankarplatsen skulle
lemna en liten depot af lifsmedel och ammunition. Kl.
7 på aftonen samma dag stego Torell, Nordenskiöld och
Peterssen med fyra man i båten, och under ömsesidiga
lyckönskningar lade man ut från fartyget. Ur
Nordenskiölds reseberättelse låna vi följande framställning af
denna färd.

»Kosan togs söderut ifrån ankarplatsen förbi
mynningen af Murchisons bugt till norra delen af den s. k.
Nordostön. I mynningen af bugten lade vi till vid en
liten holme, midt på hvilken ryska sjöfarande hade
upprest ett vackert kors med en mängd inskrifter, ritningar
af spjut m. m. Sedan vi härifrån tagit några pejlingar,
rodde vi till det land, som på gamla kartor kallas
Nordostön, hvilken skulle sträcka sig längs en betydlig del
af Nordostlandets sydvestra kust. Kl. 6 om morgonen
kommo vi dit och togo vårt första rastställe på dess
nordvestra strand. Sedan båten blifvit uppdragen och
tältet utspändt, gingo vi inåt landet till några temligen höga
kalkklippor vid södra stranden af Murchisons bugt, ifrån
hvilka man har en särdeles tydlig utsigt öfver hela den
af otaliga holmar uppfyllda fjorden. Vi kunde likväl
ej upptäcka början till det sund, som enligt kartorna
skulle skilja Nordostön från Nordostlandet. Bergarten
var en lagrad kalk utan försteningar, hvilkens lager voro
i hög grad vridna och hade varit utsatta för inverkan
af den eruptiva hyperit, som med flera gångar
genomsatte dem. På stranden lågo stenblock kringspridda af
andra bergarter än traktens egna, en iakttagelse, som
vi ofta hade tillfälle att förnya. Den visar huru
verksam isen är att flytta stenar från ställe till ställe, och
är upplysande för frågan om de erratiska blockens
förekomst i Europa. För öfrigt bestod marken till det
mesta af kantiga stenar och flisor, en följd af frostens
verksamhet att sönderspränga de fasta bergen, som på
Spetsbergen är sa i ögonen fallande. Stora massor af
lösa stenar betäcka nästan öfverallt såväl underlandet
vid kusterna och dalarne, som bergens sluttningar ända
till flera hundra fot högt.

Återkomne till båten intogo vi vårt morgonmål,
kröpo in i våra sofsäckar och sofvo ganska godt på
båtbottnen ända till aftonen, då vi väcktes af kocken
för den första resdagen med ett rykande kaffemått.
Åliggandet att tillreda mat gick nemligen i tur emellan
vårt manskap, och det utgjorde en skyldighet för den,
som var kock för dagen, att stiga tidigare upp än någon
annan, för att få det varma morgonmålet — merendels
kaffe — i god tid färdigt, och att likaledes icke lägga
sig förr än alla våra, visserligen ganska få,
husgerådssaker voro rengjorda och ordnade. Det öfriga
manskapet hade, långt innan kocken var färdig härmed, krupit
in i sina sofsäckar, och då, såsom man lätt kan finna,
rastetiderna voro ganska knappt tilltagna, skulle
skyldigheten att vara kock blifvit ganska betungande, om
den för hvarje särskild man varat mer än en dag i
sender. Vi sofvo nästan alltid i båten, öfver hvilken under
rastetiden ett tunnt, takformigt bomullstält var draget,
som öfverallt var så väl fästadt vid båtkanten, att äfven
under den starkaste storm intet drag uppstod. Äfven
för regn skyddade detta tält, om det vårdades och
sköttes ordentligt. Öfver hela båtbottnen utbreddes
sedan en stor pressening af samma tunna tyg, som tältet,
men oljad, och uppå den lågo vi, hvar på sin en gång
för alla bestämda plats, i våra varma sofsäckar af grof
filt, som voro hopsydda öfverallt utom en öppning
omkring en half aln nedom ena ändan, hvarigenom man
kröp in i den. Till och med då man, såsom
vanligen fallet var, låg half klädd i dessa sofsäckar, blef
bädden ganska varm, och man sof snart i dem lika väl
som på den bästa bolsterbädd, utan att märka någon
obehaglig träsmak ifrån den hvarken mjuka eller jemna
bottnen i båten.

Då solen under vår vistelse i dessa trakter aldrig
sänkte sig under horisonten, var skilnaden mellan dag
och natt ganska ringa, och det blef derföre
temligen likgiltigt, hvilken del af dygnet användes till 
softid. Men emedan temperaturen under dagen i alla fall
oftast var någon grad högre än under natten, togs det
vid våra båtfärder till regel att färdas framåt under
dygnets kallare del, natten, och att rasta om dagen. Kaffe
serverades af kocken, såsom redan förut nämdt är,
alltid före uppbrottet, midnattstid spisades litet kall mat,
och innan man lade sig om morgonen, intogs
hufvudmåltiden vanligen af varm soppa, merendels på vildt,
skjutet under nattens lopp. Under första delen af dessa
båtfärder, medan vi besökte Nordostlandets vestkust,
erhöllos ej några renar; men redan vid Cap Fanshaw
blefvo ett par ståtliga djur skjutna, och sedan sörjde
Petersens förträffliga lod derför, att kocken aldrig
saknade färskt renkött, hvilket alltid föredrogs framför köttet
af eidrar, alkor och fiskmåsar. Den rika tillgången på
drifved gaf oss för det mesta bränsle i öfverflöd. Sättet
att färdas och tillfredsställa de dagliga behofven var
sig likt dag från dag, och vi skulle ej ansett en
noggrannare beskrifning deraf nödig, om den ej visade,
huru man i ett oblidt klimat och helt och hållet
beroende af egna resurser kan färdas ej blott utan svårighet,
utan äfven med en viss grad af beqvämlighet.

Den 11 på eftermiddagen rodde vi vidare söderut.
Efter en stunds rodd gingo vi i land för att från en
kulle, som ej tycktes vara långt aflägsen, öfverskåda
kusten. Såsom det ofta händer i högnordiska trakter,
misstogo vi oss dock alldeles om afståndet, och vår
vandring blef mot förmodan temligen dryg. Vi hade
hoppats att ifrån denna kulle få se det sund, som skulle
skilja Nordostön från Nordostlandet; men funno att det
snö- och isbetäckta landet höjer sig till en iskamm,
som tyckes stå i oafbruten förening med jöklarne i det
inre af Nordostlandet. Öfverallt visade sig spår till att
landet höjt sig i en sen tid; hvalben och snäckskal af
ännu lefvande arter sågos ligga ymnigt högt öfver
nuvarande vattenytan.

Först vid midnatt återkommo vi till båten och rodde
ännu ett stycke åt det inre af sundet. Hvalrosshonor
med sina ungar visade sig här och der i vattnet, och
fångstmännen började sin grymma jagt. En hona med
unge blef snart ett offer för sin moderskärlek. Den lilla
ungen kunde nemligen ej snabbt nog komma undan, och
modren ville icke öfvergifva sin äskling. Då hon märkte
hans fara, tog hon honom emellan frambenen och dök
ned, men i brådskan att komma undan släppte hon
honom snart igen och måste åter upp till vattenbrynet
för att ånyo än dyka ned med ungen, än med
knuffningar jaga honom bort ifrån det farliga grannskapet.
Detta upprepades flera gånger, tills ändtligen ett lyckadt
harpunkast ändrade jagtens beskaffenhet. Den numera
medelst harpunen och den starka linan för båten spända
hvalrossen bogserade oss fram med otrolig hastighet,
allt fortfarande åtföljd af sin unge. Efter en stund blef
hon trött, farten minskades, linan indrogs, och hon
dödades med några lansstygn, drogs upp på ett isstycke
och »flensades», d. v. s. beröfvades hud och späck. Äfven
ungen blef dödad, men sjönk och gick förlorad.
Emedan vår båt redan förut var tungt lastad, lemnades
skinnet med fastsittande späck på en holme, och
betäcktes med stora stenar för att vara skyddadt, tills vi
återkommo.

Den del af Nordostlandets sydvestkust äfvensom af
de utanför liggande små holmar och skär, som vi hittills
hade besökt, bestå uteslutande af en enformig, för 
geologen och botanisten föga intressant kalkformation, i
hvilken icke några tydliga spår till försteningar kunna
upptäckas. En svart udde, som något söderut sågs skjuta
ut ifrån fasta landet, och som, enligt hvad vi vid
återfärden märkte, egentligen är en ö i Wahlenbergs bugt,
lofvade oss dock en kärkommen förändring i denna
enformighet, och vi beslöto derföre att der taga vårt
dagqvarter. Efter en emot förväntan lång rodd nådde
vi dess ostligaste udde. Vi hade någon svårighet att
under de branta stränderna finna en plats för båten och
rodde en lång stund, innan vi funno ett ställe, der vi
kunde draga upp honom på isen. Detta sätt att berga
båten funno vi sedermera vara det lämpligaste. Båten
stöddes med drifved eller hvad eljest var till hands, så
att han stod på kölen.

Hyperiten hade blifvit allt mera rådande och höjde
sig från vattenytan i lodräta väggar af två eller
trehundrade fots höjd, hvilka blefvo mer och mer sönderklufna
i basaltens vanliga former, gigantiska, upprättstående,
merendels fyrsidiga pelare. Den svarta marken såg här
långt rikare ut än den nakna gulgrå kalken vi förut
passerat, och en torftig men vacker växtlighet sågs mellan
klyftorna, som voro bebodda af en stor skara alkor, tejstar
och måsar, hvilken dock icke var jemförlig med den
kolossala fogelkoloni, som vi sedermera träffade i ett
stort hyperitberg på andra sidan af sundet. Vi skulle
nu vara vid ändan af den så kallade Nordostön, men
som endast är en framskjutande del af Nordostlandet.
Det sund som finnes på gamla kartor är antagligen
endast gissadt. Vi rastade här, spisade våra under natten
skjutna eidrar och alkor, och den 12, kl. 4 eftermiddagen
rodde vi vidare utmed den djupa bugten, som nu vidtog,
och som vi gifvit namn af Wahlenbergs bugt. Snart mötte
vi en myckenhet is och lade till vid ett högt
grundisstycke för att ifrån dess topp taga reda på isens läge
och finna en utgång ifrån de omgifvande massorna. I
bottnen af bugten syntes två fjordar sträcka sig inåt
landet. Vägen till Fosteröarne syntes temligen fri, och
kursen styrdes dit. Vår framfärd stängdes dock snart
af ett alldeles genomfrätt isfält, genom hvilket det
blef nödvändigt att »bråka» sig fram. När isen
nemligen ej är tillräckligt stark för att man skulle kunna
draga båten öfver den, måste man bana sig en väg
genom vaggning af båten, trampning, slag med åror,
isbillar m. m. Det är ett ytterst mödosamt arbete, och
vi voro både trötta och glada, då vi ånyo nådde öppet
vatten. En mängd hvalrossar syntes, hvilka voro mycket
nyfikna och närgångna. Medan vi vaggade båten fram,
höjde sig en hvalrosshona, som höll en liten unge
emellan framlabbarne, högt öfver vattnet, nyfiken att
taga reda på orsaken till det ovanliga bullret.
Hvalrossarne fingo dock för denna gång vara i fred, och
emot midnatten emellan den 12 och 13 Juli ankommo
vi till Fosteröarne.

Vi bestego toppen af den ett par hundrade fot
höga ön och njöto af den storartade utsigten. Höga
berg med branta väggar begränsa här både sidor af
Heenloopen Strat. På flera ställen ser man väldiga
glacierer, af hvilka en är öfver en mil bred och står
med sin lodräta vägg ut i hafvet. Mellan isen höllo
sig ofantliga skaror af alkor för att der söka sin föda;
af deras flygt kunde man se att de hade sina bon på
sydvestra sidan af Heenloopen. En mängd hvalrossar
rörde sig vrålande i sundet. Den praktfulla 
belysningen af en sol, som vid denna årstid ej går ned, och
det rika djurlifvet gaf hela landskapet en alldeles egen
och storartad prägel, som gör ett djupt intryck på
åskådaren.

Från dessa i midten af Heenloopen Strat belägna, på
lif och vegetation fattiga hyperitklippor styrde vi den
13 Juli kl. 2 e. m. genom den isfriaste delen af sundet
till landet söder om Wahlenbergs bugt. Redan på
afstånd kunde vi se, att denna kust i geologiskt
hänseende är alldeles olik de enformiga trakter vi hittills
besökt. I stället för de i nordvestra delen af
Nordostlandet rådande torra och lågländta kalkkullarne ser man
här 1,500 till 2000 fot höga, emot hafvet tvärbrant
stupande fjell, nederst bestående af horisontala, mycket
regelbundet ordnade gråa lager, hvilka upptill äro
betäckta af en tjock, svart hyperitbädd, på hvilken man
åter här och der kan märka gråhvita lager af kalk eller
kisel. Vi landade på flera ställen af kusten och funno
de sedimentära bildningarne bestå af vexlande kalkstens-,
sandstens- och qvartsitlager. Vid en bäck upptäckte vi
petrifikater först i lösa stenar på stranden, följde det
låga underlandet och funno de vackraste petrifikater
under tre kalkpelare, hvilka reste sig ur massan af lösa
block, som betäckte bergets fot. Detta fynd gladde oss
så mycket mera, som vi förut ej funnit petrifikatförande
lager på norra Spetsbergen. Af dem, som vi här
träffade i största ymnighet, drogo vi den slutsatsen, att
lagren tillhörde den permiska formationen. Sedan vi
rott ett par mil längs med kusten rastade vi en stund
vid ett ställe, der hyperitbildningen nar ända ned till
hafsstranden och bildar en några hundra fot hög, svart,
emot stranden långsamt sluttande kägla. Ifrån dess
topp kunde vi se, att en fast och obruten is låg
utöfver hela södra mynningen af sundet. Så långt
ögat kunde nå, var isen jemn, och intet vatten syntes
mellan den. Planen att ro omkring hela Nordostlandet
måste således öfvergifvas, och vi beslöto att i stället
längs med vestra stranden af Heenloopen återvända till
fartyget för att, om isen det tillät, derifrån företaga
en ny båtfärd till Sju-Öarne och Nordostlandets
nordkust.

Något efter midnatten (13—14 Juli) sköto vi åter
ut vår båt och styrde mot Syd-Waijgats-öarne. Vi hade
rott endast en liten stund, då en tjock dimma lade sig
öfver hela trakten, så att vi förlorade all landkänning,
och det blef svårt nog att med kompassen leta sig fram
ibland drifisstyckena. Så villande är dimman i dessa
trakter. Otaliga hvalrossar tumlade i vattnet, eller
lågo tätt samlade på de öfver allt kringclrifvande låga
isstyckena. Ett enda sådant var ofta så fullpackadt med
hvalrossar, att ej allenast isstycket, utan ock en del af
hvalrossarnes kroppar var nedsänkt under vattnet, medan
andra hvalrossar summo omkring isstycket och, då de
ej funno någon ledig plats, genom hugg med sina stora
betar sökte drifva bort dem bland sina kamrater, som
redan lågo der. En gång, då vi i dimman kommit
alldeles nära ett sådant lågt isstycke, på hvilket 30 till 40
hvalrossar lågo tätt bredvid hvarandra, utan att märka
eller bekymra sig om båten, som nalkades, uppgaf en
af manskapet ett plötsligt rop. Hvalrossarne kastade sig
genast med stor oreda och mycket buller i sjön, men
kommo straxt upp igen bakom ett närbeläget isstycke,
syntes mycket nyfikna, trampade vatten, så att en
tredjedel af kroppen höjde sig öfver vattenbrynet, och 
företedde derunder med sina stora kroppar och långa betar
en högst egendomlig anblick.

Efter mycket ordande om kurs och strömmar, och
sedan mer än en gång ett af jord svärtadt, högt isstycke,
som låg helt nära båten, blifvit ansedt för ett aflägset
stort land med bergtoppar och jöklar, nådde vi land vid
den största af Waijgatsöarne, Wahlbergs-ö. Vi drogo
upp båten på den fasta iskanten, och när dimman
skingrats, gick Torell upp på toppen af ön. På dess
öfversta spets var frisk vegetation, och något lägre omkring
200 fot öfver hafvet växte en sådan mängd af den
arktiska Vallmon, Papaver nudicaule, att marken var nästan
betäckt deraf. Middagstiden efter ett par timmars sömn,
kröp jag som vanligt ur min sofsäck för att taga solens
höjd. Medan jag efter slutade iakttagelser lade in
instrumenterna, märkte jag en björninna med sin unge, hvilka
ifrån ett närliggande isstycke betraktade och förmodligen
redan länge betraktat båten samt observatorn. Som något
gevär icke fanns tillhands, väckte jag en af männen i
båten, men innan bössorna blefvo redo, började björnarne
ana oråd och begåfvo sig på återtåg. Harpuneraren
Hellstad förföljde dem en stund utan att kunna upphinna
dem och såg på afstånd en större björnhane, som
förmodligen hörde till samma familj.

Följande eftermiddag gjorde vi en utflygt till det
inre af ön, som är temligen vidsträckt och bildar en
omkring 100 fot hög, tvärbrant hyperitplatå, från
hvilken en mindre kägla, målet för vår vandring,
uppstiger till en höjd af omkring 500 fot. Redan under
den föregående dagens utflygt hade Torell härstädes
märkt några ungar af fjällrackan, Canis lagopus, hvilka
voro så närgångna eller så litet vana vid menniskor,
att en af dem sprang af och an framför Torells fötter
och lekte med en snösparf, som han nyss fångat. På
toppen af ett mindre alkfjell träffade vi nu ett vidsträckt
räfnäste, som tycktes utgöra tillhåll för en betydlig koloni
af dessa djur. Marken var i alla riktningar genomgräfd
med smärre gångar, i hvilka en mängd ben och kroppar
af halfruttna alkor voro nedmyllade. De ungar, som vi
jagade fram ifrån nästet, togo merendels ain tillfiygt till
alkfjellets mot hafvet tvärbrant stupande klyftor, men
erfarenheten hade ännu ej lärt dem tillräcklig försigtighet,
ty ofta stannade de bakom en sten ett litet stycke från
det ställe, der de krupit fram ur jorden, och satte sig der
ned i allsköns ro för att betrakta oss. Några af dem blefvo
skjutna och voro ganska feta. Under denna årstid har
blåräfven riklig föda på Spetsbergen, der han frossar i
alkfjellen och bland ejdrar som häcka på lågland; ty
vanligen bygga dessa på sådana holmar, som under
kläckningstiden icke äro tillgängliga på isen. Men hvar
han under vintern får sin föda är svårt att förstå.
Så vidt man vet, flytta då alla foglar, utom den
sällsynta fjellripan, och man har ej funnit några lemlar,
hvaraf han skulle kunna lefva. Han ligger ej i
vintersömn, och de som öfvervintrat på Spetsbergen hafva
ofta fångat honom i stort antal.

Vi spanade noga efter det sund, som man uppgifvit
skola finnas mellan Heenloopen Strat och Storfjorden,
men kunde icke upptäcka det. Vi räknade åtta
glacierer, som gingo ut i hafvet mellan den östliga udden
af det egentliga Spetsbergen och Duim-point. Öster
ut och i sydost syntes endast is, det haf, vi der sågo,
är så godt som obekant.

Om aftonen rodde vi tillbaka öfver till det på
försteningar rika berget på sydvestra sidan af
Nordostlandet, som fått namnet Angelins berg. Under öfverfärden
sågo vi åter otaliga hvalrossar, hvilkas åsyn till den grad
eggade fångstmännens ifver, att vi slutligen måste gifva
det efterlängtade tillståndet till jagt. Snart var ett af
de fredliga, intet ondt anande djuren spändt för vår båt
med harpun och lina, tröttade ut sig genom att bogsera
båten, och blef, sedan linan efter hand inhalats, dödadt
af ett säkert riktadt lod från Petersens reffla.

Medan denna hvalross, som var en hona, ännu
bogserade oss framåt, flydde hennes unge till de andra,
och plötsligt samlade sig ifrån alla kanter öfver femtio
hvalrossar omkring båten och summo i en halfkrets efter
oss på nära skotthåll. Till och med den vid den
nordiska djurverlden så vane Petersen blef i början något
häpen vid denna syn och bad oss hålla alla bössor i
beredskap för att blifva kantrade åtminstone med heder.
Men de kommo ej af hämdbegär, utan af nyfikenhet, och
följde oss i all fredlighet en lång sträcka på helt nära
håll, som oftast höjande sina klumpiga hufvud så högt
som möjligt öfver vattnet för att bättre kunna
öfverskåda våra förehafvanden. Ännu då vi hade dragit den
fångade hvalrossen upp på ett isstycke och höllo på att
flensa honom, betraktade hans kamrater oss, plaskande
ibland de kringflytande isstyckena, tills blodet, som
blandade sig med vattnet, jagade dem bort.

Sedan vi vid Angelins berg insamlat ett sa stort
förråd som möjligt af försteningar, rodde vi derifrån
den 16 kl. 3 om morgonen till vestra sidan af sundet, för
att se om det ej vore möjligt att der framtränga längre
söderut till det nyupptäckta sundet emellan Storfjorden
och Heenloopen Strat, som vi så ofta hört talas om.
Under rodden fingo vi åter en af dessa arktiska dimmor som
äro så hinderliga för seglaren i ishafvet. Den kom
framvällande mot oss, och snart sågo vi intet utom vår båt
och de närmaste isstyckena. Inom kort fingo vi likväl
ett lifligt skådespel. På ett högt isstycke, som
sannolikt stod på grund, upptäckte Peterssens skarpa öga en
björnhona med två ungar. Han sände en reffelkula
emot modren, ehuru utan att träffa henne dödligt. Till
stor och högljudd fröjd för manskapet, som påstår, »att
björnen, oaktadt sin ohjelplighet till sjös, tror sig vara
en stor sjöman, och derföre, då tillfälle dertill erbjuder
sig, tager sin tillflykt till sjön, hvarest han dock är
ohjelpligt förlorad och lika lätt att döda som ett får»,
hoppade alla björnarne genast ifrån isstycket ned i
vattnet och summo undan. Vi rodde förbi ungarne, som
fräste emot oss, och upphunno snart modren, som
sköts af Petersen. Så snart hon var upptagen i båten,
rodde vi efter ungarne, af hvilka jag träffade den ene.
Det dröjde ej länge, innan äfven den andre var dödad.
Samma dag sågo vi yttermera en mycket stor björn
långt borta på den söderut liggande fastisen. Medan vi
rodde vidare fram öfver den spegellugna sjön, sågo vi
oräkneliga skaror af alkor mellan isen. I allmänhet är
det ett märkligt förhållande, att man uti Ishafvet
ingenstädes finner rikare djurlif än just invid och mellan isen.
Detta gäller ej blott sådana djur, som uppehålla sig
på den för att der söka hvila, såsom sälhundar och
hvalrossar, utan äfven andra. Grönlandshvalen, ett ibland de
största djur man känner, finner endast mellan isen
tillräcklig föda, likaså Narhvalen, och på Grönland göres
den största fångsten af sälhundar just uti de så kallade
isfjordarne, der inlandsisen skjuter ut i hafvet. Man
kan vara viss att under isbergen finna hafhästar och
andra foglar, som der söka föda och alkorna flyga långa
vägar för att nå isen, när den brutit upp nära deras bon.

Middagstiden nådde vi vestra stranden af sundet och
lade till vid ett högt och praktfullt berg, som till det
yttre har stort tycke med Angelins berg, ehuru det är
vida högre och mera storartadt. Detta berg är på
kartan betecknadt med namnet Lovéns berg. Dess öfre
del, som till det mesta består af hyperit, har med sina
flata, brant stupande och svarta sidytor stor likhet med
ett tak. De under hyperiten horisontelt liggande ljusa
kalk- och sandstenslagren med sina i sundet nästan
lodrätt stupande sidor gifva hela berget utseende af en
regelbunden kolossal byggnad. Nederst är dess fot
omgifven af ett brant stenras, på hvars låga grund, som
vid hvarje steg glider undan fötterna, man endast på få
ställen vill våga en fjellstigning. Hela denna bildning
är något helt annat än granit- och gneisbergen, cch
likheten med Kinnekulle och de andra Westgötabergen hos
oss är i ögonen fallande, hvilka likväl äro vida lägre.
Såväl kalk- som sandstenslagren voro rika på försteningar,
de förra isynnerhet på kolossala arter af slägtet
Productus. Ett berg strax norr om detta visar huru isen
verkar på sitt underlag. Den lagrade kalken, var till
en del betäckt af hyperit, och öfverst låg en glacier.
Der hyperiten fanns, hade den sin form qvar och äfven
berget bibehöll der sitt ursprungliga utseende, ty
hyperiten är en ytterst hård bergart. Deremot voro på den
andra sidan af berget, som ej skyddades af hyperitlagret,
de horisontala kalklagren till stor del afnötta och bergets
sida var nästan halfrund. På samma sätt hafva säkert
hos oss Westgötabergens siluriska lager en gång af
glacierer blifvit bortslipade och bortförda, der ej den fasta
trappen skyddat dem, och deras spillror sedermera spridda
öfver låglandet ända till den nordtyska slätten. Vi sågo
här, hvilka stora massor af lösa stenar till och med en
liten jökel förmår skjuta framför sig, när dess underlag
är en lös bergart. Vandringarne under och på dessa
berg, äro temligen farliga. Ofta får man se och höra
betydliga bergras, och just der vi föregående dagen
vandrat, fingo vi se en väldig stenhop med ett
förfärligt brak störta utför berget ned i sjön. Frost is
och vatten äro i ständig verksamhet, att splittra och
förstöra dessa praktfulla minnesvårdar öfver en
förgången djurverld.

Sedan vi gjort en rik samling af försteningar, rodde
vi den 17 Juli om aftonen vidare söderut för att om
möjligt uppnå och närmare undersöka det nyfunna
sundet emellan Storfjorden och Heenloopen Strat. Vi rodde
utmed två glacierer, af hvilka den ena tycktes hafva
framför sig ett underland, som halfmånformigt sköt ut
i hafvet, hvilket här ständigt uppgrundas af de sten- och
grusmassor glaciererne nedföra. De voro tydligt
skiktade i skarpt afgränsade omkring fotstjocka lager, hvilka
möjligen torde beteckna mängden af de årliga
snösamlingarne. På isens förmåga att obruten forma sig efter
sitt underlag erbjödo dessa glacierer de bästa exempel.
Midtpå en af dem voro lagren nästan vågräta, men
närmare sluttningarne, der de hopträngdes mellan dalens
sidor, böjde de sig i oregelbundna linier, hvilka man
dock kunde tydligen se vara fortsättningar af de på
midten vågräta lagren.

Efter ett par timmars rodd hade vi nått gränsen
för vidare framträngande. Den fasta isen låg ännu
obruten intill land, så att vi ej hade annan utväg än
att vända tillbaka. Det skedde på samma väg, som vi
kommit, och vi fortsatte att följa vestra stranden af
Heenloopen Strat. En bred jökel, som gick tvärbrant
ned i hafvet, upptog en timma att passera. Derpå
kom en annan, som låg såsom ett berglager öfver ett
lodrätt hyperitberg och störtade sålunda med sin is
öfver klipporna i vattnet. Hyperiten fanns särdeles
vackert afslipad och refflad, och här, såsom på flera andra
ställen funnos många tecken till att isen förr haft större
utsträckning på Spetsbergen.

Gynnade af en stark ström hunno vi snart
Duim-point, der vi drogo upp vår båt. På en holme
derutanför hade en hop ejdrar sina bon, der vi funno några,
oaktadt den framskridna årstiden, ännu friska ägg, som
voro oss välkomna, emedan vi redan något ledsnat vid
den alksoppa, som, om vi undantaga ett ej fullt lyckadt
försök att förtära den ena af våra fällda unga isbjörnar,
under de senare dagarne ständigt utgjort vår föda. De
flesta äggen innehöllo likväl ungar, dem manskapet
förtärde med god matlust. Stormåsen, Larus glaucus, hade
här redan nästan flygga ungar.

Den 18 Juli om aftonen rodde vi till Cap Fanshaw.
Ungefär på midten af vägen passerade vi det största
alkfjell, som vi hittills sett. Svarta klippor, 800 till 1000
fot höga, stupa här på en sträcka af omkring 1/4 mil
alldeles lodrätt ned i hafvet, bebodda af milliontals alkor,
hvilka sitta tätt packade vid hvarandra i alla klyftor
och springor, och vi fingo bevittna den bokstafliga
sanningen af den kända berättelsen, att luften förmörkas,
om man aflossar ett bösskott mot ett dylikt alkfjell af 
de utflygande foglarnes mängd, utan att man dock kan
märka någon förminskning bland dem, som sitta qvar
så lugna att några, som hade sina nästen lågt, kunde
nås ifrån båten och blefvo tagna med händerna. Hvar vi
rodde fram funnos dessutom talrika skaror af alkor på
och mellan isen för att söka föda.

Emellan vår vändpunkt 1 1/2 mil söder om Lovéns
berg och Cap Fanshaw, äro kalk och hyperit de rådande
bergarterna. Det mer än 2,000 fot höga Lovéns berg
bildas, såsom förut är nämndt, af vexlande kalk- och
sandstenslager, af samma formation som de
försteningsrika lager, hvilka träffas vid Angelins berg och vid
mvnningen af Bell-Sound. Genom ett mägtigt band af svart
hyperit är denna gråhvita nedre del af berget skild från
dess under större delen af året snöbetäckta hjessa af
kalk. På båda sidor om Lovéns berg sänker sig
hyperiten, så att den norrut redan före Duim-point når
hafsytan. Mest storartadt uppträder denna bergart dock
vid Alkfjellet midt emellan Duim-point och Cap
Fanshaw. Alldeles lodrätt stupar här ned i hafvet en ända
till 1000 fot hög bergvägg, som öfver allt är vertikalt
söndersplittrad i basaltlika, upprättstående, fyr- eller
åttkantiga, ofta under en betydlig del af sin längd alldeles
fristående eller endast med en smal kant vid
hufvudberget fastsittande pelare, och liksom för att bilda
kapiteler på dessa, har dess allra öfversta del stundom åter
ett lager af gråhvit kalk.

Geologiskt arbete upptog oss hela dagen. Underst
låg en hvit och mörkröd sandsten med otydliga aftryck
af lägre hafsväxter, deröfver en grå kalk, i nästan
horisontala lager med petrefakter, som närmade sig dem,
vi träffat i de två förut undersökta bergen; ofvanpå
detta lager utbreder sig en mägtig hyperitmassa, och
på denna hvilar åter ett kalklager, stundom genombrutet
af lodräta hyperitgångar. Kalken innehåller en stor
mängd flintbollar och drushål fyllda af
kalkspatskrystaller. Sådana bildningar uppträda på östra stranden af
Lommebay ett stycke in i fjorden, under det dess vestra
strand till sin geologi är likartad med Hecla Mount:
nästan upprätta lager af mörkgrå kalk utan försteningar,
brun och grå skiffer. I norr stöter denna bildning i
mynningen af fjorden till en glacier, den största vi
hittills sett på Spetsbergen. Den skjuter ut bågformigt i
sundet och stupar i hela sin omkring halfannan mil
långa sträcka ner i hafvet. Isens lager voro vågräta.
Sedan vi passerat Cap Fanshaw, sökte vi i början
förgäfves något lämpligt rastställe. Bergraset gick ända
ned till hafsstranden, och isfoten, den vid stranden efter
islossningen qvarblifna delen af vinterisen, på hvilken vi
hittills vanligen dragit upp båten, då vi skulle rasta,
var redan nästan helt och hållet bortsmält. Efter en
rodd af närmare en mil inåt Lommebay nådde vi likväl
en låg och smal, emellan stenraset och fjorden belägen
sandstrand, på hvilken vi drogo upp vår båt. Något
längre åt det inre af fjorden aflägsnar sig bergskammen
ännu mera ifrån stranden, och bergens sidor äro icke
mera tvärbranta, utan bilda terrassformiga, i jemförelse
med andra närbelägna delar af Spetsbergen ganska
gräsrika afsatser, hvilka utgöra ett älsklingstillhall för
renar. Straxt sedan vi landat, gick Petersen på jagt
och fällde inom en kort stund tre stora, präktiga djur.
Vi hade svårt att föreställa oss, att dessa renar voro
samma slags djur, som dem vi för knappast fyra veckor
sedan erhöllo i Sorgebay. De voro då så magra, som
hade de bestått endast af skinn, ben och senor, och
dessa deremot skulle i fetma kunnat täfla med en
gödoxe på en engelsk kreatursexposition, ty den största
renen hade ett fyra till fem tum tjockt fettlager på länden.

Den 19 Juli om aftonen rodde vi öfver sundet till
den ö, på hvilken vi under nedresan lemnat huden af
hvalrossen, som vi fångat. Oaktadt vi med afsigt hade
lagt vårt byte på en ö, från hvilken den fasta isen redan
lossnat, och dessutom gömt det under en hop af stora
stenar, hade björnarne likväl vädrat gömstället. Huden,
som före uppläggningen blifvit delad i tvenne halfvor,
var svår att återfinna, de tunga stenarne voro
undankastade, den ena halfvan och hufvudet släpade i sjön,
den andra åt annat håll ett långt stycke bort. Späcket
var öfver allt noga afgnaget, men huden oskadd; den hade
tydligen varit för seg, äfven för björnens tänder.

Från denna ö seglade vi genast med god vind
vidare, ungefär samma väg som vid nedresan, till
Depotholmen i Murchisons bugt. Aeolus hade redan afseglat,
och efter aftal hade Lilliehöök i en stenvård qvarlemnat
en liten depot och en skrifvelse, angifvande de
vigtigaste händelserna under vår frånvaro, den kurs han
ämnade taga, m. m. Vi voro nu hårdt lastade med
hvalrosshud, björnhudar och tre renskinn samt en mängd
petrifikater. För att lätta vår båt lemnade vi derföre
qvar en säck med försteningar, en öfverflödig brödtunna
och den af björnen afspäckade hvalrosshuden, och
seglade vidare utan att rasta till den 20 om aftonen, då
vi uppnådde Shoal-point.

Denna udde bildas af ett lågt sandland, från hvilket
endast här och der några små kalkklippor, liknande
dem vid Ryssöarne och Nordostön, skjuta fram i dagen.
Stranden är öfverallt betäckt med en oerhörd massa
drifved, bland hvilken man finner bitar af pimsten,
näfver, kork, störar, flöten från fiskerierna vid Lofodden,
m. fl. saker, som blifvit ditförda af sydliga hafsströmmar.
Drifveden bildade en bred linie längs stranden. Längre
upp var en annan linea, dit vattnet numera knappast
när, ej ens under springflod, och troligen blifvit
upplyftad under landets höjning. I denna linie var
drifveden långt äldre och höll på att sönderfalla. Under
det Torell undersökte allt detta, fann han bland annat
en välbehållen böna af den vestindiska skidvexten Entada
gigalobium. Denna böna, som blir öfver 1 1/2 tum i
genomskärning, flyter med golfströmen öfver den Atlantiska
oceanen, hittas icke sällan vid Norges kuster och utgör
funnen vid norra Spetsbergen det vackraste bevis, att
Golfströmmen uppnår denna höga breddgrad. Lyckan
hade gynnat oss äfven vid vårt val af rastställe. Helt
nära funno vi en stenvård, som inneslöt en flaska med
ett bref från Lilliehöök, af hvilket vi erforo, att Aeolus
föregående dagen hade afseglat från den redd, vid
hvilken vi nu lågo, och ernade sig norrut till
Brandewijn-bay. Vi seglade således vidare emot norr och försökte
först att framtränga emellan Lågön och Nordostlandet;
men då framfärden åt detta håll snart hindrades af fast
is, vände vi och togo kursen vester om ön. Efter en
segling fördröjd af dimma och ett långt i hafvet
utskjutande kalkref kommo vi förmiddagen den 21 Juli till
norra sidan af denna stora, låga ö, som träffande blifvit
benämnd Low Island, het laage Eiland. Ej heller här
funno vi Aeolus, men väl qvänen Mattilas med sin jakt.
Han berättade oss, att Lilliehöök natten förut afseglat
till Stratet, och att man ifrån masttoppen på jakten
med kikare kunde se Chydenii båt vid randen af den
fasta is, som ännu betäckte Brandewijnbay.

Under början af vår resa i sundet hade vi varit
gynnade af ett utmärkt klart och vackert väder. Men
redan vid Syd-Waijgatsöarne begynte dimma tidtals
infinna sig, och under vår resa från Cap Fanshaw till
Lågön rådde en oafbruten med fint regn förenad tjocka.
Våra saker och kläder voro derföre vid ankomsten till
Lågön så våta och fuktiga, att vi, för att torka dem,
nödgades dröja derstädes litet längre än eljest ämnadt
var. En stor eldbrasa uppgjordes af drifved, som här,
liksom vid Shoal-point. i ymnighet kunde samlas på
stränderna, vårt lilla båtsegel spändes upp till skydd
emot vinden, kläderna torkades, en allmän hår- och
skäggklippning anställdes, och vi ställde så beqvämt till
för oss, som omständigheterna medgåfvo.

Efter att sålunda hafva rastat ut, och sedan vi till
Mattilas' vård öfverlemnat vår återstående hvalrosshud
och våra trenne björnhudar, rodde vi den 22 om
morgonen vidare till Brandewijnbay för att söka upp
Chydenius. Kosan styrdes i början i den af Mattilas angifna
riktningen till en hög bergsudde, som i söder begränsar
fjorden. Då vi kommo närmare denna udde, kunde vi
vid randen af fastisen urskilja den af Chydenius
begagnade lilla röda jernbåten. Vi rodde genast dit och
träffade honom just som han skulle företaga en utflygt till
Cap Hansteen. Sedan vi för hvarandra redogjort för
våra färder under de sista veckorna, och af Chydenius
fått upplysning om, att Lilliehöök snart ånyo väntades
till dessa trakter, beslöto vi att på stranden norr om
fjorden afbida hans ankomst och styrde derföre genast
kosan dit genom temligen tät drifis.

Landet emellan Bird- och Brandewijnbay upptages
helt och hållet af höga berg, som löpa ut ända till
hafsstranden och der afslutas antingen med brant
stupande fjellväggar eller med ofantliga stenras. På isfoten
vid ett sådant drogo vi upp vår båt. Straxt vester
om oss reste sig ett högt berg som vi bestego, och
kommo vid ungefär 1,500 fots höjd upp på en nästan
helt och, hållet snöfri platå, som i norr begränsas af
Birdbay, emot hvilken fjord de höga klipporna stupa
lodrätt ned. Från denna platå reste sig en med djup
snö eller snarare lös, finkornig is betäckt topp, från
hvilkens högsta spets vi, gynnade af det herrliga vädret,
åt alla håll hade en utomordentligt vidsträckt och
storartad utsigt. I norr begränsades horisonten af ett
ändlöst isfält, i hvilket man från denna höjd ännu icke
kunde skönja någon öppning, och hvars enformighet
endast på några få ställen var afbruten af de norr om
Nordostlandet belägna ögrupperna, de Sju-öarne, Walden
Island, stora och lilla Table Island, samt det land, som
på Parry's karta betecknas såsom Distant Highland.
I öster stängdes utsigten af den höga, ödsliga snöslätt,
som upptager hela den inre delen af Nordostlandet; i
vester kunde man, det stora afståndet oaktadt, klart
urskilja konturerna af bergshöjderna omkring Norsköarne
och Cloven-Cliff; i sydvest syntes Grey-Hook och Hecla- 
Mount, samt söder om detta fjell två isolerade, mycket
höga, spetsiga, snöhöljda toppar, hvilka tycktes vara
belägna vid norra stranden af Storfjorden.

Den 23 Juli om eftermiddagen kunde vi med 
kikare se, att tvenne skonare kastat ankare vid Lågön.
Vi förmodade, att den ene var Aeolus, och beslöto att
genast ro dit, så snart drifisen, som för det närvarande
låg tätt packad i viken, begynt att med den ändrade
strömmen något skingra sig. Efter ett par timmars
väntan på gynnsam ström sköto vi ut vår båt. I och med
detsamma sågs en björn simma emellan isstyckena. Alle
man togo hurtigt i årorna, och en liflig kapprodd
begyntes. Det märktes snart, att björnen var underlägsen.
Sjelf tycktes han äfven göra samma iakttagelse, han sökte
nå stranden och vände ofta om sitt hufvud med ett
hväsande läte för att se, huru det försprång han
ursprungligen haft allt mer och mer minskades.
Slutligen, då vi kommit på 20 till 30 stegs afstånd, jagade
Petersen en kula genom hans hufvud. Efter slutad jagt
rodde vi åter till vårt rastställe, derifrån söderut tills
vi träffade Chydenius, och i hans sällskap lyckades vi
snart leta oss fram genom den ändlösa labyrint af lösa
isstycken, som öfver allt betäckte hafvet vester om
Bird-och Brandewijnbay, och den 23 Juli om aftonen voro
vi åter på vår Aeolus och funno allt väl ombord.»

GRUPP AF ISBJÖRNAR I MURCHISONS BAY.


ÅTTONDE KAPITLET.

Chydenii båtexkursion.

Vi återvända till den 10 Juli, den dag, då det
båtparti, hvars resa vi i det föregående skildrat, afgick
från Aeolus. Det var beslutadt att Chydenius med
jernbåten skulle söka sig norrut till öarne nordligast om
Spetsbergen och om möjligt sedan österut, för att
rekognoscera trakten för gratmätning. Den 11 Juli var
hans utrustning färdig, med proviant för fyra män under
fyra veckor och en reserv af pemmikan för två veckor,
liksom det dagen förut utgångna partiet. Manskapet
voro timmermannen Nilsson och matroserne Norager och
Brandt. Före afresan lemnade han en skrifvelse för att,
i händelse af någon olycka, fria hvar och en annan
från ansvar. Med godkännande af båtens utrustning
och på grund af de ordres, som Torell gifvit Lilliehöök,
bestämde han deri den 20 Juli såsom den tid, omkring
hvilken han vore att åter vänta i Aeoli nuvarande
ankarplats. Under ömsesidiga lyckönskningar lade han ut om
aftonen och styrde med god vind norrut.

Vid ankarplatsen uppreste Lilliehöök en stenvarde
och nedlade deri enligt föreskrift några förråd bestående
af två lådor pemmikan, 40 skålpund bröd, och någon 
ammunition, samt i en flaska en skrifvelse, som uppgaf, att han
först ernade gå vesterut för att se om Magdalena ännu låg
qvar i Treurenberg Bay, och derefter söka komma till
Brandewijn Bay. Ön benämndes härefter Depotholmen.
Den 12 kl. 3 1/2 e. m. afseglade han och fällde omkring kl.
8 e. m. samma dag ankar på vår senaste ankarplats i
Treurenberg Bay. Magdalena, hade, såsom vi veta, redan
lemnat viken. Lilliehöök, som strax efter ankringen
begaf sig ut med fångstbåten, nedlade vid Aeoli kors
en till Torell ställd rapport, hans fångstmän harpunerade
sex hvalrossar och en unge, och följande dag kl. 11
f. m. gick han åter till segels, nordost hän för S.S.O.
vind, med klar himmel och smul sjö. Vid Shoal Point
mojnade redan vinden af, en mängd drifis låg vesterut
från denna udde, och på aftonen gick Aeolus till ankars
vid uddens sydvestra strand.

Mattilas kom om bord och anmälte att han gjort ett
fynd på stranden under en hop drifved. Det var en
depot, som för 34 år sedan blifvit der nedlagd under
Parry's expedition: ett gevär, numera obrukbart, en
ammunitionskista af träd, invändigt blybeklädd,
innehållande skarpa och lösa patroner, brännare och löst
krut, allt fullkomligt väl bibehållet, och elfva stycken
hermetiskt tillslutna lådor. Vi voro särdeles nyfikna
att erfara huru dessas trettiofyraåriga innehåll motstått
förgängelsen, och i en redan af Mattilas öppnad låda
funno vi en anrättning af stekt kött, inbäddadt i gelé
och fett, lika smaklig, som hade den varit tillagad
i går. På de större bleckdosorna var instämpladt:
»Seasoned Beef»; de mindre utvisade ett lika läckert
innehåll »Unordered rounds of Beef», 2 stycken
änterpikar samt några söndriga blecklådor, af hvilka en 
innehöll något förmultnadt kaffe. På den väl förfärdigade
ammunitionskistan kunde tydligen ordet »Hecla» urskiljas,
och träet var, liksom allt trä på Spetsbergen, nästan
icke det ringaste angripet af luften. Bössan,
ammunitionslådan, en pik och ett par lådor med kött
öfverlemnade upphittaren till Aeolus, såsom reliker,
värdefulla för hvarje polarfarare.

Det öde, med ljusgrå kalksplittror betäckta,
slättlandet hade så godt som ingen vextlighet. Endast Vallmo,
Saxifraga oppositifolia och cernua jemte några få arter
mossor och lafvar förmådde här uthärda ett tvinande lif,
och botanisten hade intet att hemta, geologen något
mera. Ungefär en fjerdedels mil från närmaste strand
träffade Malmgren vid foten af en liten kalkkulle ett
tunnt lager af uppslammad lera och sand, hvari en mängd
fossila musselskal, uteslutande Mytilus edulis, voro
inbäddade, hela och söndersmulade om hvarandra, största
delen af kraftig vext. Sådana fynd gjordes
flerstädes på Spetsbergen och bilda ett talande vittnesbörd
om landets jemförelsevis hastiga höjning, liksom de
häntyda på, att någon förändring i strändernas form,
eller möjligen i klimatet, egt rum, som under närvarande
förhållanden gör lifvet omöjligt för dessa djur, hvilka
företrädesvis bebo ebbens område närmast stranden. Om
drifveden, som samlar sig här liksom på mången af de
lägsta stränderna, är förut taladt.

Hafvet utanför Shoal Point är mycket grundt,
mestadels omkring 8 famnar, och på 3—5 mil från närmaste
land träffades aldrig öfver 12 famnars djup. Draggningen
bedrefs med all magt och var temligen vinstgifvande.
I en liten bugt söder om udden låg ännu någon
is, på hvilken en mängd sälar hade sitt tillhåll i
solskenet.

Emedan man för isens skull icke kunde segla norrut,
såsom ämnadt var, låg fartyget qvar der ända till den
17 Juli på morgonen då Chydenii parti åter anlände
ombord. Vinden var hela tiden på sydostlig kant ända
till den 16 på eftermiddagen, då den blef vestlig, så
stillt, derpå N.W. och sedan åter stillt till den 17 på
eftermiddagen. Om sin färd berättar Chydenius:

»Sedan min utrustning genom Lilliehööks försorg
blifvit gjord på bästa vis, och sakerna blifvit af mitt
manskap nedförda i båten, tog jag ett hjertligt afsked från
fartyget och styrde för god förlig vind norrut i afsigt
att först besöka landet vid Shoal Point, och der, allt
efter isens läge, besluta hvilken väg vidare skulle följas.
Det gick ganska bra framåt, och på mindre än tvenne
timmar hade vi hunnit nära det första målet, men ett
bredt band af stor packis hade lagt sig närmast den
sydvestra kusten, och den dyning, hvaraf vi redan en tid
haft känning, bådade än starkare blåst och försvårade
redan nu infarten mellan de första isstyckena. Jag ansåg
det då vara bättre att gå omkring udden och söka land
i lä, der isen efter all sannolikhet borde vara
försvunnen, och tog derföre vestlig kurs. Båten seglade icke illa
bidevind, ehuru dess utseende ej lät ana något sådant.
Vi sågo ett fartyg i norr och betraktade med nöje en
hop hvalrossar, som några alnar från oss än reste sig
upp i vattnet flåsande och bölande, än åter försvunno,
allt under det de följde vår lilla rödmålade båt, hvilken
tycktes ådraga sig deras synnerliga uppmärksamhet.
Vi gingo med god fart framåt en stund, till dess vi blefvo
utsatta för hela styrkan af Heenloopens vind, som
alltmera tilltog. Båten, som ej var mer än 14 1/2 fot lång och
4 1/2 fot bred, var hårdt lastad och låg ej mer än en half
fot öfver vattnet. Den var likväl ganska styf, men då isen
icke tog slut och vi redan voro på höjden af Shoal Point
samt vinden alltmera ökade sig, så att båten slutligen tog
in vatten, funno vi det rådligare att här löpa in mellan
isstyckena och draga upp båten på ett sådant, än att
hålla sjön. Att ro var ej att tänka på, ty detta skulle
ej bragt oss framåt en hårsmån. Vi lofvade upp,
begagnade oss af vindens tillfälliga aftagande och vände
efter nära en timmes segling åt vester österut för att söka
en öppning i isen, men en god stund förgick, utan att vi
fingo sigte på någon sådan. Isen låg packad som en mur,
och vågorna bröto sig mot den i famnshöga bränningar
med ett dån, som i förening med braket af de
sammanstötande isstyckena var nästan döfvande. Med åror och
segel höllo vi oss ett par famnar ifran detta obehagliga
grannskap, båten tog in allt mera vatten, och det var hög
tid att vi efter en half timmes arbete kl. 2 på morgonen
funno en öppning mellan två grundisar, bakom hvilka en
liten isfri bugt var belägen, ty eljest hade vi varit tvungna
att kasta större delen af vår last öfver bord. Vi föllo
af in i öppningen och efter att hafva passerat in i en
kanal längre in bland isen voro vi i jemförelsevis lugnt
vatten, ty isen dämpade som vanligt vågorna och häfde
sig blott långsamt och majestätiskt i dyningen. Derefter
drogo vi upp båten öfver ett jemnare isstycke och så
fortforo vi att dels draga den öfver is, dels staka den
i de öppna rännorna mellan isen till kl. 5 på morgonen.
Vi rastade nu och togo alla saker från båten upp på
isen för att undersöka om något tagit skada. En del
af brödet, som befanns vara vått, afskildes, och under
det kaffe kokades, gjorde jag tillika med en man ett
försök att begifva mig till fots först öfver de lösa
isstyckena och sedan på fastisen i land, men detta blef
omöjligt och jag vände åter till båten. Allt packades
åter in, och vi började kl. 7 att draga båten på eller
mellan is, samt nådde slutligen omkring kl. 11 på dagen
den fasta isen, der vi slogo läger.

Jag begaf mig härifrån i land med en man, som
snart fick återvända. Jag såg, att isen oaktadt stormen
låg ett godt stycke vester om Shoal Point, äfvensom
att hafvet var öppet ett stycke norr om landet, der jag
befann mig, samt att Nilssons jakt låg för ankar i det
öppna vattnet. Landet var lågländt, blott fyrtio till
femtio fot öfver hafvet, och bergarten, samma slags
kalk som på Depot-ön, stack blott på få ställen i
fast klyft fram i dagen. På högsta delen funnos
små vattensamlingar, hvari några ejdrar simmade. Jag
tog vinklar för kartan, gjorde en tur till bottnen
af en liten norrut in i landet inskjutande bugt och
insamlade derunder några vexter, återvände till båten,
spisade, och sof några timmar. Sedan gick jag åter i
land på den yttersta udden, och träffade der skepparen
Nilsson, som var ute på fogeljagt. Han följde mig till
vår båt för att se huru vi hade det, och sedan vi druckit
vårt the, togo vi ned tältet och gjorde oss redo att
genom isen gå förbi udden. På morgonen kl. 12 1/2 började
vi färden, gingo genom en öppen ränna, som jag från
land fått sigte på, och voro kl. 2 på öppet vatten norr
om udden. Längs landet var vägen öppen, men is
stängde den norrut, och vi seglade österut, tills vi kl.
fvra mötte is, sora sträckte sig ända till land. På stranden
låg ofantligt stor drifved, större än vi någonsin hittills
sett, och vid några kalkkullar fann jag en vextlighet,
lifligare än kalken annars här bestod sig. Någon svart
marmor med röda och hvita ådror sökte jag förgäfves,
ehuru vi nu borde vara just på det ställe, der Parry säger
sig hafva sett sådan. Isen kunde åter kringfaras, och
efter en stunds rodd åt vester kommo vi förbi isudden
och höllo åt nordost, landstego på en liten holme för ett
ögonblick och kommo kl. 5 1/2, efter att hafva hållit samma
kurs, till en annan ö. Der satt bakom en sten en
fjellräf hopkrupen, som i sin ljusa vårdrägt af manskapet i
början togs för en björnunge; han tog snart till benen
och sökte att simmande undkomma oss, då jag fällde
honom med ett skott, — en välgerning, fastän tyvärr
något sen, för holmens fogelkoloni af tärnor och ejdrar,
i hvilkas bon jag fann blott sönderbitna ägg. Den eljest
så ofruktbara kalken på denna holme hade af de
talrika foglarne blifvit förvandlad till en jemförelsevis rik
jordmån, och var nästan helt grönklädd af mossa och
vexter, som i det klara, varma solskenet gjorde ett särdeles
behagligt intryck. Under det föregående dygnet hade vi
hvilat blott ett par timmar, och jag lät manskapet efter
sin qvällsvard af kall mat gå till hvila, samlade de
vexter jag Kunde påträffa, besåg en liten sjö, der en
flock af den vackra Phalaropus vistades, och lade mig
kl. 9 f. m. Vi sofvo i våra sofsäckar på stranden
och hade det mycket godt, ty i solskenet steg
thermometern till + 10° C. och höll sig i skuggan vid + 4° à
5° C. liksom hela tiden, sedan vi lemnade Treurenberg
Bay. Sedan vi förtärt vår middag och rustat oss till
afresan, fingo vi kl. 5 e. m. Aeolus i sigte, som hade
återkommit från sin tur till Treurenberg Bay. Men
förgäfves uppsatte vi flaggan på högsta spetsen af
holmen för att visa, hvar vi voro; den observerades ej,
intet svar följde, och fartyget vände åter söderut.
Vi satte åter kurs åt nordost. Efter en stunds segling
tog vinden af och med årornas tillhjelp kommo vi kl.
11 e. m. till den udde, som från Shoal Point-landet
sköt ut ett godt stycke mot norr. Sedan några vinklar
blifvit tagna och andra observationer gjorda, begaf jag
mig till ett rakt i norr beläget mindre berg för att se,
huru isen låg, hvilket från hvarje annat ställe var
omöjligt, tv hela landet var flackt och blott 10 å 15 fot
öfver hafvet. Den smala landtunga, på hvars udde vi
befunno oss, var djupt inskuren af sjön eller rättare
utgjordes af en lagun med ett par famnars bred
öppning mot sjön vesterut, och i lagunen utföll en liten
bäck, som kom från den snö, hvilken ännu låg qvar på
norra sidan af det fjell, dit jag sträfvade. Redan något
van att bedöma afstånd på Spetsbergen trodde jag mig
ej af den genomskinliga luften kunna blifva så bedragen,
som jag i sjelfva verket blef, ty berget tycktes mig ligga 
helt nära, och likväl var verkliga afståndet 15,000 fot,
som jag på återvägen mätte med mina steg.

Jag måste gå öfver ännu en bäck, ej djup, men strid,
hvilken dock ej i storlek kunde jemföras med en annan,
som utföll i den ännu isbetäckta bugten öster om
landtungan, ty denne var en liten elf, upprunnen på längre
bort belägna fjell. Snön vid bergets fot var mjuk, men
kunde dock passeras, och från dess topp såg jag, att isen
norrut och åt nordost var mycket fördelad. Äfven
framskymtade Low Island  något, och färden dit syntes
ej kunna draga ut många timmar. Återvägen tillbaka
var ödslig, endast is eller naken kalk hvarthelst jag såg.
Då jag kl. 4 på morgonen den 14 Juli kom åter till
båten, fann jag manskapet uthviladt och, oroligt öfver
mitt dröjsmål, redan på fötter. Jag ernade om möjligt
fortsätta färden hela dagen och kl. 7 på morgonen voro
vi åter på väg. Isen, som låg norrut, hade emellertid
af strömmen blifvit satt söderut närmare till oss och på
samma gång blifvit mera fördelad. Som jag för hvilket
pris som helst ville framåt och under de föregående
dagarne af samtalet mellan mitt folk funnit, att en och
annan icke hyste stor benägenhet att slå sig fram genom
is, och jag äfven nu märkte en viss likgiltighet, satte
jag mig, som ofta förut, sjelf till åran. Jag styrde kurs
nord till vest för att, allt eftersom det föll sig lägligast,
komma antingen till Low Island, som vi hade rätt i
norr, eller ock ut till öppet vatten i vester, hvilket dock
norrut på höjden af denna ö begränsades af is.

Sålunda rodde vi ett stycke framåt, uppehöllo oss
en stund med jagt på måsar, hvilka af alla arter
slagit sig ned på ett på isen liggande hvalrosslik. Isen
var mycket fördelad och endast ett par gånger behöfde
vi staka oss fram. Så gick det till kl. 11; emellertid
hade floden börjat sätta mot söder och isstyckena kommo
i stark drift. Norager och Brandt, som under tiden
skrämt upp sig sjelfva, visade sig nu än mer motvillige och
förklarade slutligen att de icke trodde det vara möjligt
att någonsin komma fram till Low Island, samt bådo mig
afvakta strömmens kantring. Men det var tydligt att
denne då skulle packa isen kring ön, och då de
dessutom icke arbetade, utan endast med häpna blickar
betraktade isstyckena, som rörde sig om hvarandra, lade
jag till vid ett större isblock, gaf befallning att draga
upp båten, höll middag, och beredde mig derigenom
tillfälle att öfvertänka, hvad som vore lämpligast att göra.
Efter middagsmålets slut lät jag sätta kurs på
fartyget, som låg vid Shoal Point, och gaf tillkänna
att jag ernade byta om manskap. Nu ändrade de sig
och bådo mig ej vidhålla detta beslut för deras
kamraters skull ombord. Jag visste mig kunna fullkomligt lita
pä timmermannen Nilsson och Norager, hvilken senare
tydligen blott för ett ögonblick häpnat och eljest var känd
som en djerf karl; när derföre timmermannen lade sig
ut för de andra, lät jag saken bero och satte kurs mot
Low Island, dit vi icke hade lång väg qvar. Omkring
kl. 1 e. m. togo vi åter till årorna och kl. 5 voro vi
vid kanten af den fasta is, som omgaf ön. Färden
försvårades ej så mycket af drifisen, hvilken packat ihop
sig, som af den flata bay-is, vi slutligen kommo till, och
som hvarken bar båten eller ville gå sönder för våra
fötter. Omkring två timmar hade vi att arbeta deri,
ehuru vår väg utgjorde blott några hundra famnar. Från
iskanten, der vi nu slogo läger, var det omkring 1/4 mil
till land. Dit skyndade jag med Brandt för att se huru
isen låg. På en ås nära stranden af omkring 50 fots
höjd kunde jag öfverse nästan hela ön samt isen  t
norr, öster och vester. At alla håll utom åt söder och
sydvest, derifrån vi kommit, var det endast is, som åt
öster och nordost emot landet var slät och fast. Åsen
var en fortsättning af det enda berget på ön eller Parry's
Qvarz Rock, och strök längs med vestra stranden ifrån
söder mot norr. Till vår rastplats på isen på vestra
sidan, som låg nära en half mil från öns sydligaste
spets, kommo vi åter kl. 7 e. m., intogo vår qvällsvard
och hvilade ut efter den sista långa färden.

Den 15 på förmiddagen lät jag Nilsson nedföra
en drifvedsstock till båten, för att deraf göra en mede
att fästa under dess hvassa köl. Jag hoppades
nemligen att kunna fortsätta färden åt nordost och öfver
den fasta isen framtränga till Nordostlandet, hvilket
utan denna mede blifvit svårt, tv kölen skar in i isen,
och de till båten hörande medarne hade blifvit
lemnade ombord, emedan en dylik färd ej vid afresan
förutsattes. Under tiden gick jag i land att bese ön, som
redan 1773 besöktes af Phipps' expedition och 1827 af
Parry. Sådan de beskrifvit henne, är hon ännu i dag.

Hon är, med undantag af Quarz Rock, dit jag nu
begaf mig, och den redan omtalade åsen, mycket slät,
ligger endast några fot öfver hafvet och påminner något
om Stora Stenöns öde kalkslätter. Stränderna äro låga
klipphällar, omvexlande med sanddyner, hvari lemningar
af skeppsvrak och hvalben äro inbäddade, förutom en
mängd drifved. Längs vestra kusten sträcker sig en
lagun, som ej är synnerligen bred och åtminstone på
ett ställe står i förbindelse med hafvet. Den var
ännu isbelagd och här och der funnos runda hål, som
sälarne begagna för att komma upp på isen. På östra
kusten sågs äfven en lagun. On var nästan fullkomligt
snöfri och de snömassor, som ännu lågo vid foten af
Qvarz Rock, höllo på att försvinna och gåfvo upphof
åt en ganska stor och djup elf, som ilade ut i lagunen.
Närmast stranden var marken betäckt med stycken af
lerskiffer, som äfven på några ställen i fast klyft stack
upp i dagen. Längre upp är den här och der belagd
med större och mindre flata hällar, hvilka på öns norra
sida bestå af hyperit och nästan hafva formen af sexsidiga
skifvor. Den ursprungligen fasta klyften har här liksom
vid Aeoli kors och flerestädes remnat i sådana
regelbundna stycken. Slätten nedanför berget, der denna
fattiga mark hålles fuktig utmed rännilarne och lagunerna,
är fläcktals höljd af mossa, hvarur spridda stånd af
skedört, Cochlearia, och syrgräs, Oxyria, jemte en och
annan Ranunkel och Vallmo höja sig, och på sjelfva
berget, hvilket består af qvartsit och sandsten, vexte
ymnigt mossor och lafvar. Berget är, såsom Parry angifver,
omkring 150 fot högt, och man har derifrån en god
utsigt öfver ön och kringliggande trakter. Jag
begagnade mig af tillfället att taga några vinklar och
återvände till båten med de vexter och stenprof, jag
samlat, och qvarlemnade instrumenterna för att
sedermera åter begagnas. En fjellräf och några foglar voro
de enda lefvande varelser, som syntes. En björn hade
under vår sömn gjort en påhelsning i närheten af båten
och der, såsom spåren utvisade, vädrat omkring och
gjort sina undersökningar. Vi fingo ej se honom, men
långt borta tycktes han ej vara, ty när jag mot aftonen
återkom för att fortsätta observationerna, var en
instrumentlåda, som jag lemnat med locket uppåt, mycket
rigtigt vänd med bottnen upp, och i det betsade träet
syntes spår af hans klor. Björnen hade ej funnit det
mödan värdt att slå sönder den, utan ställt den tillbaka
på dess plats, fastän upp och nedvänd.

Från berget kunde jag se Aeolus ännu ligga qvar
vid Shoal Point, och då isen vesterut hvarken var tät
eller sträckte sig särdeles långt från land, och det sedan
var öppet vatten, beslöt jag att skynda dit, innan han
afseglade, för att åtminstone få en man ombytt, ty
fruktan och motvilja hade åter börjat insmyga sig. Den
fasta isen var dessutom nu så dålig, att det kunde hända,
att man, bäst man stod på densamma, sjönk ned ända
till midjan, och detta ingaf ej stora förhoppningar för
en isfärd, helst med endast en med. När jag derföre
omkring kl. 9 f. m. den 16 återkom till båten, hvilade
jag först några timmar, och middagstiden begåfvo vi
oss under det klaraste och herrligaste väder å väg
rakt vesterut. Snart kunde jag dock af den alltmer
ogenomskinliga luften och den mörka randen kring
vestliga horisonten inse, att tjocka var att vänta,
hvarföre vi fortskyndade vår färd, allt hvad vi förmådde,
men hunno ej öppet vatten, innan tjockan, beledsagad
af en temligen stark vestlig vind, kom öfver oss omkring
kl. 5 e. m. och bortskymde både land och sol och alla
föremål på 40 till 50 alnars afstånd. Vi fingo nu styra
efter kompassen. Det var att vänta, att vi med denna
vind skulle få en ökad ismassa att passera, och vi fingo
mera än vi förmodat, ty då dimman för ett ögonblick
något lättade, såg jag från ett högt istycke, att vi hade
fullt ut lika lång väg qvar till öppet vatten, som då vi
började vår färd. Isen blef nu dessutom så packad, att
vi oupphörligt fingo draga upp båten, ofta nog bana
väg med yxan. Strömmen förde isen på samma gång
norrut, så att vår ställning möjligen kunnat blifva ganska
farlig, om vi ej arbetat raskt undan. Länge hörde vi
vågornas brusande och slående mot iskanten, men innan
vi nådde detta efterlängtade mål, måste vi först passera
öfver bay-is, som låg en fot under vattenytan eller just
så att båten ej kunde flyta, och hvarpå vi mer än en
timme fingo draga båten, under ett fint duggregn, som
pä kläderna förvandlade sig till is. Kl. 12 på natten
kommo vi ändtligen i öppet vatten. Till kl. 3 på
morgonen den 17 Juli fortsatte vi rodden åt S.W. under
samma dimma. Vi märkte, att vi voro i det grunda
och af skär uppfyllda farvattnet mellan Shoal Point
och Low Island. För att ej ro vilse under sökandet
efter fartyget, lade jag i land vid en liten holme
eller rättare klippa, i hvars närhet vattnet var så
grundt, att vi en gång stannade fast, innan vi
upptäckte den. På denna holme sutto ejdergåshannar i
flera rader kring stranden, församlade i tusental och
så tätt som möjligt packade intill hvarandra, och skreko
alla så högt de förmådde. De hade enligt sin
besynnerliga vana samlat sig för att tåga af till andra
trakter och lemnat honorna ensamma qvar för att
kläcka ut äggen och vårda ungarne. Vi försökte att
närma oss denna bullrande skara och hoppades att
åtminstone kunna hålla någon qvar, men de voro
vaksamma, och vid vårt annalkande försvunno de alla
söderut i dimman. Landet vid Shoal Point skymtade
emellanåt fram, men försvann åter. Vi kunde nu
ej hafva långt till fartyget, men vi voro alla för
trötta för att vilja äfventyra ett par timmars
ytterligare rodd under sökandet efter detsamma och
ankrade derföre båten från aktern och förtöjde den
stadigt från fören vid klippan, lastade ut en del
saker, slogo upp tältet öfver båten, och utan att bry
oss om någon föda, insomnade vi nästan
ögonblickligen.

Om morgonen, då dimman något skingrat sig, sågo
vi Aeolus på obetydligt afstånd. Efter en i hast
intagen frukost begåfvo vi oss af kl. 9 och voro ombord
kl. 10 f. m. Dimman fortfor hela den dagen och den
följande natten, och det var ej att nu tänka på någon ny
färd, hvartill emellertid förberedelser gjordes. Det af
vatten skadade brödet, 16 skålpund, utbyttes mot annat, och
för att lätta båten qvarlemnades den dertill hörande
skrapan med 120 famnars tross samt annan öfverflödig
tyngd, och i stället togos båtens medar, Brookes
djuplodningsapparat med 150 famnar fin lina vägande
omkring 6 skålpund samt något proviant. Brandt fick befallning
att stanna ombord och ersattes af Jakobsson, som förut
förklarat sig villig dertill. Omkring kl. 1 e. m. voro
vi åter färdiga att afgå norrut, men vinden, som var
sydlig, blåste hårdt, och utan nödtvång gick man ej ut
med någon båt, hvarföre affärden uppsköts. Under denna
blåst föll temp. till + 1,2 ° C, ifrån att under månaden
icke hafva varit under + 2°, men vi lågo också midt
för luftströmmen från Heenloopen Strat.

Vi hoppades att vinden sträckt sig ända upp till
isen och drifvit denna nordöfver, och att vi möjligen
med fartyget kunde komma ända till Brandewijne-Bay,
hvarföre jag beslöt att följa fartyget åt norr och sedan
vidare afgå med båt. Sedan en rapport till Torell blifvit
nedlagd i en stenvård, lättades ankaret och middagen
observerades 80°13' N. Lat., eller nära nog höjden af
Low Islands' sydligaste udde. All den is, som för två
dagar sedan legat vester om denna ö och gjort
exkursionspartiet så mycket besvär, var nu fullkomligt
försvunnen. På eftermiddagen blef vinden nordlig, vi
kryssade nordvart i det nu öppna farvattnet, och på
eftermiddagen gick vinden allt mer ostligt. På aftonen,
då vi observerade 80° 25' X. Lat. lemnade jag åter
fartyget för att börja min andra båtresa. Efter en timmes
rodd mötte vi ett smalt drifisbälte, som vi genomgingo,
och styrde mot den mera sammanpackade drifisen. Jag 
gick upp på ett högt isblock och såg norrut idel svår
packis. Jag styrde derifrån åt vester, men öfverallt hade
isen samma svåra utseende, så långt man kunde se.
Österut tycktes den vara glesare, och vi rodde i denna
riktning till kl. 11, då äfven denna väg var stängd,
och dimma uppstod, som åt öster hindrade utsigten. Jag
styrde då till en enstaka stående grundis på ungefärligen
80°26' N. L. omkring 1 1/2 mil från Nordostlandet, hakade
fast båten och tog nattläger. Detta var det största
isstycke, som jag under hela resan sett, ty det var tio
famnar i omkrets, det stod på grund på tio famnars
vatten, och dess högsta höjd öfver vattenytan var fyra
famnar. Denna högsta sida stod ända från bottnen
lodrätt upp öfver vattnet, och den öfra ytan sluttade
derifrån starkt ned ända till vattenbrynet. Derigenom var
den massa, som var öfver vattnet, ej så stor, som man
af höjden kunnat tro. Ofvantill var den betäckt med
snö, men sidorna visade en ren, klarblå is. Sedan vi
sofvit i detta icke så litet farliga granskap och hållit
frukost, styrde jag den 20. åt nordost till isen, som
aflägsnat sig något både åt norr och österut, men likväl
visade sig så svår, att jag ej ville försöka att gå fram
till Walden Island, som vi nu hade i N.O. t. O. på
omkring 1 3/4 mils afstånd, utan vände vesterut för att
försöka gå omkring isudden och sedan möjligen uppåt
Little Table Island eller Ross Islet. Under denna rodd
träffade jag Aeolus, som låg för stiltje och motström
nästan på samma punkt, der jag lemnat honom och fick
underrättelse, att så långt man från hans salning kunde
se, isen låg från Walden Island vesterut, hvarföre jag
åter styrde åt nordost till den bugt i isen, från hvilken
jag på morgonen lagt ut, och der en öppen farled snarast
vore att vänta. Jag blef ej heller sviken i denna 
förmodan, ty vid min ankomst dit på eftermiddagen hade
en ränna öppnat sig åt nordost. Jag framträngde i
denna ett godt stycke, men mötte slutligen tätt packad
is, och åt alla håll kunde ej annat än svår skrufis
urskiljas. Walden Island hade jag i O. t. N. på omkring
1 1/2 mils afstånd och var således åtminstone på 80°34'
N. L., ty nordvestra spetsen af denna ö ligger enligt
Parry på 80° 35' 38". Seven Islands med sina höga,
ståtliga berg bildade liksom en oafbruten mur i öster
och nordost. Beverly Bay och Bird Bay, lågo framför
mig i sydost. Då jag ändtligen lyckats komma så långt
norr ut, var det svårt att afstå ifrån att gå fram till
Walden Island; men isen var under de senaste dygnen
i stark rörelse, afståndet var ännu stort och faran att
komma i drift med isen var ögonskenlig, så mycket
mera, som vi voro långt inne deri. Jag vände derföre
kl. 1/2 5 e. m. om samma väg jag kommit, sedan jag
likväl en stund väntat, att isen skulle öppna sig vidare åt
norr, men strömmen och slutligen S.V.-vind satte tvertom
ihop den, så att jag höll på att blifva fast. Sedan vi
väl voro ur isen, styrde jag kurs åt sydost mot bergen
söder om Brandewijne Bay och framkom till den fasta
isen under desamma kl. 10 e. m. Sjelfva viken var
täckt med fast, ehuru redan murken is, men på norra
kusten af Low Island och i sundet mellan ön och
Nordostlandet, höll isen nu som bäst på att lossna, dref
norrut och ökade än mer drifismassan, ur hvilken jag
således kommit i grefvens tid. Det ena dimlagret aflöste
nu det andra, och vädret, som hela dagen varit utmärkt
vackert, blef kulet och obehagligt.

Ehuru dimman qvarlåg den följande dagen, begaf
jag mig upp på de berg söder om viken, vid hvilkas
fot båten låg och som bilda den udde, vi benämnt
Cap Hansteen. Det var svårt att komma fram, ty
isen var ganska skral, men med iakttagande af
någon försigtighet lyckades jag nå stranden. Sedan jag
gått förbi tvenne glacierer, som skjuta nedåt nordvest,
kunde jag ifrån en landtunga och längs med glacierens
norra kant beqvämt komma upp på berget, som var
omkring 1,300 fot högt. På den fullkomligt snöfria
bergsplatån samlade jag vexter och tog bland dem den
vackra lafven Usnea melaxantha. Men förgäfves väntade
jag i fem till sex timmar, att dimman skulle lätta så mycket,
att jag kunde få se, huru isen låg eller göra några
observationer. Jag lemnade derföre instrumentlådorna och
ställde dem så, att om en björn vågade sig så högt, han ej
vid första åtkomsten skulle rulla dem nedför det at
hafssidan lodrätt nedstupande berget, och återvände till
båten, dit jag kom kl. 5 e. m. Mot morgonen lättade
dimman och under det jag afvaktade, att det skulle
blifva fullkomligt klart, fick jag se en båt komma från
Low Island. Jag inväntade den. Det var Torell och
Nordenskiöld med södra båtpartiet på väg till skonerten.
Sedan vi berättat hvarandra våra öden, gick jag upp
på berget. Utsigten var nu klar. Isen norrut hade
förändrat sig. Der jag senast varit, var det ej mer än ett
bälte af 1/2 mil till fast is kring Walden Island. Jag fick
från denna punkt ypperliga vinklar för kartan och
gradmätningsrekognosceringen, hvilka i sammanhang med
dem, jag redan tagit, och med ledning af Parrys karta gåfvo
mig ett klart begrepp om, huru nätet borde ledas ända
ned till mynningen af Heenloopen Strat. Under det det
andra partiet gjorde en excursion till norra stranden
bestämde jag uddens läge, som är 80°17'15" N. Lat.


och 19°34'45" O. Long. Då jag derefter rodde ut på
viken, för att möjligen möta kamraterne, hade jag ett
äfventyr, som förtjenar omtalas.

Under hela den tid vi med båten legat under Cap
Hansteen, hade en ensam hvalross uppehållit sig i
närheten bland isen. Han var ständigt vid dåligt lynne,
bölade och flåsade, och visade sig än på ett håll, än
på ett annat. Under det vi rodde, icke långt från vår
rastplats, kände vi att båtens akter hårdt trycktes ned
i vattnet och fingo se vår gamle bekante, hvilken
med sina tänder huggit tag i masten och en åra,
som voro lagda så, att de sköto något ut öfver aktern.
En af besättningen, som satt på den delen af dem, som
låg inne i båten, steg upp, och hvalrossen slant ned i
vattnet och försvann för en stund, men upphörde ej
med förföljelsen. Det gick något sjö, så att man ej
kunde skjuta säkert, och vi lade derföre till vid ett
drifisstycke för att derifrån ge honom en minnesbeta, ifall
han vidare hade lust att ofreda båten. Han dök
upp helt nära och fick af mig en kula, som tycktes
hafva gjort god verkan, ty han begaf sig bort tvärs
öfver viken och öfvergaf sitt älsklingsställe. Jag
återvände efter detta äfventyr till mitt förra rastställe, der
Torell och Nordenskiöld snart inträffade, och vi begåfvo
oss till Low Island, till vår gamle vän Aeolus».

Aeolus hade omkring halftannat dygn legat för svag
och motig sydsydvest vind till den 21 Juli, då han för
en laber nordvest styrde sydvest mot sin förra
ankarplats vid Depotholmen. Massor af bay-is sågos nu sätta
ut från Wijde Bay och för strömmen drifva mot norr.
Under aftonen inträdde stark tjocka och Aeolus lade bi
straxt utanför holmen för att afbida klarare luft.
Fångstbåten sändes i land, för att nedlägga rapporter och
intaga friskt vatten, hvarefter den gick ut på jagt.
Tjockan tilltog alltmer och kl. 4 på morgonen den 22
gick Aeolus till ankars i sin förra hamn. Man gjorde
exkursioner i land och erhöll snart kännedom om det
södra båtpartiets korta uppehåll här, och om dess kosa
norrut. Fångstbåten återkom på aftonen med fyra gamla
och en ung hvalross, och sent på natten inträffade
Malmgren, som med styrmannen gjort en utflygt till norra
stranden af Murchisons bugt. Strax lyftades åter ankare
och för en frisk sydlig kultje styrdes nordvest, för att
efterspana båtpartien och gå dem till handa. På
morgonen passerades Shoal Point, då fångstskepparen
Nilsson kom om bord för att säga farväl, ty han ernade
vända åter till Tromsö, och tillfället begagnades att med
honom sända underrättelser till hembygden.
Middagstiden den 23 uppnåddes höjden af Brandewijne Bay,
Lilliehöök lade bi och gick i båt till Low Island, der
skepparen Rosendahl med sin skonert låg för ankar.
Denne meddelade att han nyligen sett båda båtpartien
i Brandewijne Bay, och Lilliehöök styrde genast dit,
men ej ett spår af dem kunde upptäckas, hvarföre han
återvände ombord och gick till ankars strax öster om
norra spetsen af Low Island. Länge hade Aeolus ej
legat der, innan båda båtarne kl. 8 e. m. kommo till
fartyget och sålunda voro åter alla samlade ombord på
Aeolus.

Förberedelser till nya båtresor börjades nu. Torell
och Nordenskiöld skulle utgå för att så vidsträckt som
möjligt undersöka Nordostlandets hittills obekanta kuster,
och Chydenius hade att fortsätta sitt 
recognosceringsarbete och föra gradmätningsnätet så långt åt söder i
Heenloopen Strat, som omständigheterna medgåfvo.
Undertiden gjorde vi exkursioner på Low Island.
Chydenius hade vid sitt förra besök här trott sig finna, att
om en gång en gradmätning i dessa trakter komme i
fråga, det vore möjligt att på Low Island i riktning af
S.O. till N.W. uppmäta en bas om 1/4 till 1/2 mils längd,
och en närmare undersökning af ön gaf fullt stöd åt
denna förmodan. Öns längd är omkring en mil. Nära
nordspetsen bestämdes latituden till 80°20'11",
magnetnålens inklination var på samma ställe 80°40' och
deklinationen 17°42' W.

Den 26 om aftonen var det norra båtpartiet fullt
färdigt att afgå, rustadt med proviant för fyra veckor,
men för öfrigt endast med det aldra nödvändigaste.
Emedan isen sågs ligga fast norrut, medtogos båtens
medar. På det att partiet måtte vara tryggadt, i
händelse båten i isen gingo förlorad eller måste
öfvergifvas, beslöt man nedlägga en depot och jernbåten på
stranden af Brandewijne Bay. Vinden, som föregående
dagen varit sydlig och full storm, stillnade under dagens
lopp, och på aftonen afgick Torells och Nordenskiölds
parti med samma båt och manskap, som under förra
resan. Aeolus hade före skiljsmessan erhållit
instruktioner att begifva sig tillbaka till sin förra ankarplats
vid Ryss-öarne för att ifrån Depot-ön taga ombord de
af den förra båtexpeditionen qvarlemnade effekter,
äfvensom bereda Malmgren och Chydenius tillfälle att i denna
trakt anställa några exkursioner. Sedermera hade han
att gå till södra delen af Heenloopen Strat och intill
den 24 Augusti uppehålla sig å lämpliga ankarplatser
emellan Fosters- och Syd-Waijgats-öarne, och efter den
24 Augusti söka en ankarplats i Lomme Bay, för att
der invänta den återvändande geografiska expeditionen.
Skulle isens drift eller andra oförutsedda
omständigheter göra det nödvändigt, borde fartyget från följande
ställen efter ordning invänta båtexpeditionens återkomst:
vid Ryssöarne, mynningen af Wijde Bay, Red Bay,
Norsk-öarne och Kobbe Bay. Uteblefve
båtexpeditionen så länge, att skonaren genom ett för långvarigt
uppehåll på norra kusten skulle löpa fara att utsättas
för en öfvervintring, skulle han småningom segla till
Spetsbergens mera sydliga hamnar och derpå till Norge.
För öfrigt hade han att vidtaga de i den föregående
instruktionen angifna åtgärder rörande vetenskapliga
arbeten, rapporters nedläggande, utsättande af
proviantförråd m. m.

Lilliehöök, Malmgren och Chydenius jemte en man
följde de afresande i den norska snipan. Fångstbåten,
som skulle gå på jagt till samma vik, bogserade först den
danska jernbåten, hvari den proviant och de saker voro
stufvade, som skulle komma att tillhöra depoten. Hela
tåget, fyra båtar med sexton man, styrde rakt på vestra
udden af norra stranden af Brandewijne Bay. »Då vi
kommo närmare viken, sågo vi, att en stor del af isen
försvunnit, och att den, som fanns qvar, till större delen
redan var splittrad. Norrut hade packisen nästan
alldeles dragit sig undan för den sista stormen. Kl. 12
nådde vi midten af vikens mynning, snipan tog
jernbåten på släp, fångstbåten gick på jagt och
återkom med tvenne sälar och en hvalross. Med nordostlig
vind började nu en stark tjocka att utbreda sig, och
under det vi rodde genom viken tilltog hon alltmer.
Slutligen blef hon så tät, att hvarje tecken till land
försvann, och då vi efter en stunds rodd kommo till
ett bälte af mycket fördelad drifis, kunde vi knappast
se isstyckena, innan vi voro tätt inpå desamma. Bland
denna drif-is vistades en mängd hvalrossar och ringsälar,
Phoca hispida, som af norrmännen kallas stenkobbe.
Denna sälart är på Spetsbergen ej allmän och sågs
endast några gånger på norra kusten. Han håller sig om
sommaren ständigt bland drif-is och nära vattenytan, der
han hemtar sin näring bland mindre kräftor och fiskar,
förnämligast af den lilla högnordiska torsken,
Merlangus polaris. Vintern åter tillbringar han i fjordarne, i
hvilkas is han gör sig hål för lufthemtning. Af alla
däggdjur är han det, som blifvit iakttaget på den
nordligaste breddgrad, ty Parry såg honom under sin
polarexpedition på 82° 45' N. Lat. Det är samma säl, som i
Östersjön och dess vikar, ja äfven i Ladoga och andra
finska sjöar, utgör föremål för en temligen stor och
inbringande jagt, under det han på Spetsbergen för sin
ringa storlek mindre värderas, och sättes tillbaka för
den stora och feta storkobben eller haferten, Phoca
barbata. — Stora skaror hafhästar, måsar, teistar och
rotges svärmade mellan isen, de flesta för att hemta
föda åt sina nyss kläckta ungar.

Båtarne blefvo af en händelse litet åtskilda,
förlorade hvarandra ur sigte och kunde endast med
svårighet hålla samma kurs. Genom ropande fingo vi
slutligen rätt på hvarandra och voro då tätt under en
lodrätt i hafvet stupande bergvägg, som vi omöjligen kunnat
urskilja förr, än vi voro blott ett par famnar derifrån.
Derefter följde vi troget stranden åt, ända till dess vi
kommo till en åt sydvest utskjutande låg klippudde,
som nästan uteslutande bestod af hyperit, söndersprängd
liksom den vid Low Island och Aeoli kors. Vid denna
uddes östra strand lade vi i land kl. 3 f. m. den 27
Juli. De till depoten hörande sakerna landsattes,
jernbåten drogs upp, en drifvedsbrasa upptändes och vi
intogo en liten måltid, för att stärka oss efter den långa
rodden. Torell utsåg plats för depoten, och förvissade sig
om att den var lika tillgänglig från landsidan som från
stranden. Undertiden lättade dimman, Hellstad gick
på jagt och återkom med två renar, de vackraste djur
man kunde önska att se. Också hade de här rikliga
betesmarker.

Till den branta bergskam, som här lopp fram ett
litet stycke från den plats, der vi rastade, begaf sig
Malmgren för att samla vexter och gjorde en rik skörd.
Ingen punkt, som vi hittills besökt, hade företett en så
rik vextlighet som denna, såväl i mångfald som i
frodighet. På de lägre sluttningarna, nedanför de hopar af
stenblock, som här, liksom öfverallt der bergarten är
gneis eller granit, omgifva fjellets fot, vandrar man här
och der öfver en fuktig och mjuk matta med lifligaste
grönska, till största delen bildad af mossa,
Aulacomnium turgidum och Hypnum uncinatum, såsom ett tjockt
täcke utbredt öfver ett svart torflager om en fots
mägtighet. På denna fuktiga mark frodades i mängd
några grässlag: Alopecurus alpinus, Dupontia Fisheri,
Poa cenisia, och bland andra örter utmärkte sig här
den lilla Ranunculus hyperboreus. Fotshögt syrgräs,
Oxyria reniformis, och storbladigt skörbjuggsgräs,
Co-chlearia fenestrata, sköto upp i förvånande yppighet på
de mindre sanka ställena, blandade med den ståtliga
Ranunculus sulphureus, hvars stora guldgula blommor
voro i jemnhöjd med vandrarens knän. Att ej nämna de
övriga bland dessa den arktiska jordens gunstlingar,
Saxifragor, Cerastium alpinum, Potentilla emarginata,
hvilka fått fogelfjellen till hem, och här så starkt
stucko af mot de förkrympta styfbarnen vi träffat på
grusöknarne. De aldra torraste ställen voro här ej
heller lottlösa: gula Drabor och Vallmo, jemte
Saxifragor, Cardamine bellidifolia, Dvergpilen och Dryas,
omvexlande med rödlätta fläckar af det hittills okända gräset,
Catabrosa vilfoidea, voro liksom buketter strödda öfver
den gråbruna marken. Bland mossorna utmärkte sig den
amerikanska Pottia hyperborea, och bland lafvarne den i
nord- och Sydamerika utefter Cordillererna uppträdande
Usnea melaxantha, hvilken liksom mången annan ört är
egendomlig för östra Spetsbergen, under det den saknas
på vestkusten, så olika är naturen hos de tvenne kusterna,
åtskilda endast af ett jemförelsevis smalt högland.
Fjellets branta sluttningar voro ej heller utan vextlighet,
ehuru sparsam, och från 1,500 fots höjd nedförde Torell
några exemplar af Luzula hyperborea, Vallmo och
Stellaria Edwardsi. Lokalen var ock gynnsam, berget
sluttade mot söder, och milliontals alkor och teistar
häckade der.

Mot middagstiden försvann dimman, och man började
arbetet med depotens nedläggande. En grop gräfdes
på en liten sandslätt midt på udden, och provianten
nedlades deruti samt öfvertäcktes med grus och sten.
Derpå inpackades alla till båten hörande saker under
båtens tofter, denne hvälfdes öfver det nedgräfda och
omgafs med sten längs med kanterna. Den der
nedlagda depoten bestod, utom af jernbåten med segel,
medar, tält, åror, roder, fyra dragbälten och en skofvel
för uppgräfvande af provianten, af nio lådor, hvar
och en innehållande 43 skålpund pemmikan, och en tunna med
70 skålpund skeppsbröd.

Den norska snipan lemnade först stället, hvilket
vi kallade Depot-udden, kl. 2 e. m., och rodde med
rask fart tillbaka till fartyget. Det afgående partiet
stannade i och för några vidare anordningar ännu en
stund qvar, innan det begaf sig till de trakter, der
ännu ingen annan än Phipps varit.

BÅTDRAGNING PÅ IS.


NIONDE KAPITLET.

Torells och Nordenskiölds andra båtresa.

Om denna resa hemta vi ur Torells och
Nordenskiölds anteckningar följande:

»Vi rodde ut ur Brandewijne Bay och styrde
var kosa norrut. Isen hade under sista nattens stiltje
hopat sig så tätt utanför Bird bay och Beverly bay, att
vi ofta endast med svårighet kunde framtränga genom
de smala öppningar, som ännu voro qvar mellan den
och fasta landet. Vårt första rastställe togs på
Nordcap, Nordostlandets nordvestligaste och nordligaste udde.

Ifrån denna plats begåfvo vi oss den 28 Juli kl. 1
e. m. vidare. Då vi passerade uddens nordligaste
sluttning, stego vi för några ögonblick i land för att taga
en öfversigt af isens och det kringliggande landets läge.
Såsom man för några dagar sedan tydligen kunde se
från spetsen af snötoppen, låg då ännu tätt packad
drif-is norr om hela Nordostlandet, men den sydliga
storm, som rasat medan vi voro ombord på fartyget,
hade inom två dygn skingrat isen ända till
Walden-ön och Sju-öarne. Stora lösa isfält drefvo likväl ännu
omkring mellan Sju-öarne och fasta landet, så att vi
ansågo det för rådligast att denna dag icke färdas längre
än till en af de sydost om Nordcap belägna öar, som vi
benämnt Castréns öar. Ett efterlängtadt tillfälle att
genom måndistanser erhålla en absolut längdbestämning
erbjöd sig här.

Nordenskiöld fick här erfara en sällsam synvilla. Då
jag, säger han, från öns östra sluttning betraktade Cap
Platen, tyckte jag mig på denna udde se några i hvita
skjortärmar och sydvester klädda sjömän, som voro sysselsatta
med att uppbygga en stenvård. Likheten var så slående
och figurerna rörde sig så naturligt, att jag redan var
fullkomligt öfvertygad derom, att någon af de i våra
tidningar ryktesvis omtalade engelska expeditionerna från
öns östra sida framträngt till denna udde, och att dess
manskap nu var sysselsatt med uppresandet af en vård
till minne af sin färd. Jag tillkallade harpuneraren
Hellstad, som äfvenledes såg detsamma och trodde sig
igenkänna någon skeppare från Tromsö eller
Hammerfest. Plötsligen skingrades dock illusionen af
anmärkningen, att afståndet emellan dessa punkter var alltför
stort, för att figurerna, som rörde sig på Cap Platen,
skulle kunna vara menniskor af vanlig storlek, och
alltsammans upplöste sig i en af de i dessa nordliga
trakter så ofta förekommande hägringar. Det luftlager, som
omgaf de mycket söndersplittrade klipporna på yttersta
udden af Cap Platen, hade under den lugna, vackra,
klara dagen blifvit uppvärmdt och kommit i en
dallrande rörelse. Den häraf uppkomna olika ljusbrytningen
gaf äfven klipporna en skenbar rörelse, och resten af
illusionen bildades genom dessa söndersplittrade klippors
egendomliga gestalt. Den aldra yttersta klippan bildade
stenvården, en mot denna utskjutande berghäll sydvesten,
några snöfält de hvita skjortärmarne o. s. v.

Vi bestego toppen af den 900 à 1000 fot höga
klippan, af hvilken den större af Castréns öar består, och
hvars S.V. sida sluttar långsamt mot hafvet och nu var
snöfri. Från denna höjd hade vi en god utsigt öfver hela
hafvet emellan Sju-öarne och fasta landet. I stället för att,
såsom vi väntat, skingra sig, hade isen ånyo samlat sig
emellan oss och Sju-öarne, så att vi för det närvarande
hade föga hopp att kunna framtränga dit. Följande
dagen den 29 Juli, som kom med det herrligaste väder,
vågade vi likväl försöket att leta oss fram emellan den
täta pack-isen, som var i häftig rörelse, och det med
den framgång, att vi, utan att behöfva släpa båten öfver
något isstycke, efter några timmars rodd lyckligt och
väl ankommo till vår bestämmelseort, — men »det var
s'gu Held og ei Forstand», sade Petersen.

Det första som mötte oss, då vi nalkades Sju-öarne,
var en stor isbjörn, hvilken tycktes vara sysselsatt med
säljagt på fast-isen, som ännu låg qvar emellan dessa
öar. Vi lade genast till vid randen af isfältet, bakom
ett högt stycke skruf-is, och lågo der en stund alldeles
stilla och tysta. Snart märkte björnen oss och började
smyga sig fram, än nosande i vädret, än resande sig
högt på bakbenen för att kunna med tillhjelp af ögonen
komma till mera säker kunskap, än nosen tycktes gifva.
Gången och rörelserna voro smidiga som en katts. Efter
otaliga bugter och krokar, tydligen gjorda för att ej
ingifva oss någon fruktan, var björnen ändtligen inom
skotthåll. Petersen sköt först, Hellstad sedan, begge
dock bom. Björnen vände genast om, skyndade undan
så fort han kunde, kastade sig slutligen i vattnet för
att nå land, och vi rodde så hastigt som möjligt åt
samma håll för att afskära återtåget men utan framgång.

Vi landade samma dag kl. 3 e. m. på södra
spetsen af Parrys ö. Nordenskiöld begagnade sig af det
vackra vädret till bestämmande af uddens läge. och
gjorde några mindre utflygter. Följande dagen besteg
Torell öns högsta topp, medan Nordenskiöld längs med
stranden företog en vandring, som mot förmodan blef
ytterst besvärlig oeh farlig. »Fjellen å öns nordvestra
sida stupa så tvärbrant ned i hafvet, att man, för
att komma förbi dem, antingen måste framgå på den
smala och numera ganska osäkra isfot, hvilken under
vårt besök på ön på de flesta ställen ännu var fastsittande
vid fjellets fot, eller, der denne saknades, välja sin väg
på de lösa isstycken, som temligen tätt packade, men
i ständig rörelse, omgåfvo stranden. Då slutligen vid
ett ställe, omkring en fjerdedels mil från båtens
ankarplats, såväl isfot som lös is saknades, och då tillika
återvägen, emedan drif-isen något skingrat sig, var
stängd, återstod intet annat än att klättra ett stycke
upp på den nästan tvärbranta bergväggen, klänga sig
fast i springor och klyftor och på detta sätt gå fram
utefter det alltjemt lika branta fjellet. Kl. 8 om
förmiddagen hade jag gått ut och återkom först kl.
2 om natten, våt ända till midjan, trött och hungrig.
I förmodan att färden endast skulle räcka ett par
timmar hade jag nemligen ej tagit någon mat med mig,
och dessutom på inrådan af Petersen, som aldrig
visade benägenhet för bergrvandringar, klädt mig i skor,
för att med större lätthet kunna klättra i bergen. För
detta ändamål var denna drägt naturligtvis ganska
lämplig, men deremot ytterst oangenäm, då jag, såsom flera
gånger under dagens lopp var fallet, hade att vada ända
öfver knäna i iskallt vatten. Då Torell och jag följande
morgon för hvarandra omtalade våra vandringar, kommo
vi underfund med, att ungefär samma tid som jag gick
längs med isfoten och de branta fjellväggarna, hade 
Torell och hans folk ifrån fjellets spets rullat stora stenar
ned i hafvet».

Parrys ö bildar en oval af ungefär en svensk mils
längd, hvilken nästan helt och hållet är uppfylld af
tvenne öfver 1,500 fot höga fjell, hvilka afskiljas genom
en låg, tvådelad däld, som på öns östra och norra sidor
fortsättes i tvenne, vid vårt besök på ön ännu isbetäckta
bugter. Bergarten är gneis, genomkorsad af
granit-ådror, i hvilka man här och der finner kristaller af
turmalin. Fastän den geologiska bildningen således var
densamma som på nordvestra Spetsbergen och
skilnaden i nordlig latitud ej uppgick till en grad, var likväl
olikheten både i vext- och djurlif i hög grad
påfallande. Det är temligen troligt, att den kalla
hafsströmmen österifrån är orsaken till detta förhållande.
I dälden är vegetationen ytterst fattig, till och med på de
med fogelspillning gödda fjellsidorna ganska ringa,
bestående endast af några få arter fanerogamer, bland dem
Spetsbergens gula vallmo, och nödvuxna lafvar. Här och
der fanns dock någon grönska, och på ett ställe betade
tre stora och feta renar, som blefvo skjutna. Af foglar
sågo vi här talrika teistar, rotges och stormåsar, men
endast några få ismåsar och alkor. Spår af räfvar kunde
man se i sanden.

Det vackra väder, som med ringa afbrott hittills
gynnat våra båtfärder, slutade nu, och vi hade efter denna
tid nästan ständigt att kämpa med regn och dimma.
Sålunda nödgades vi att den 31 Juli ligga stilla vid
Parrys ö för dåligt väder. Den följande dagen kunde
vi endast med svårighet genom dimman och den tätt
packade isen tränga oss fram till den östligaste af
Sjuöarne, Martens' ö, och äfven de båda följande dagarne
var det fortfarande dåligt väder med regn och snö, så
att inga geografiska iakttagelser kunde anställas. En
nordlig storm dref isen söderut, och vi hade ej annat
att göra än att afvakta förändring till det bättre. Vårt
hopp att komma öfver till Parry's Distant High Land
tillintetgjordes derigenom, att isen dref in emellan det och
oss. Vi bestego under dessa dagar högsta bergstoppen på
Martens' ö, men kunde icke se någonting derifrån för
tjocka och snöyra, och vid nedstigandet hade vi till
och med svårighet att genom den tjocka dimman leta
oss nedför de branta bergsluttningarna tillbaka till
båten. Stenarne på toppen af fjellet voro på vindsidan
betäckta med en löst fastsittande, tydligen genom
kondensering af vattenångorna nyss uppkommen, glänsande
isskorpa af några liniers tjocklek, hvilken vid minsta
vidröring lossnade och nedföll under stort buller
söndersplittrad i tusen bitar. Något snöfält kunde vi ännu
icke upptäcka på 800 å 1000 fots höjd. Äfven på denna
ö blef en ren skjuten af Petersen. Under sin jagt efter
den stötte han på ett bo af en liten vacker vadare,
Charadrius hiaticula, som här för första gången sågs af oss
pä Spetsbergen.

En morgon, då vi under ovädret höllo oss under
båtens tält, väcktes vi plötsligt af ett böss-skott. Vi
rusade ut för att se hvad som var pa färde och funno
dagens kock stå triumferande med bössan i hand vid
sidan af en nyss fälld björn. Kocken, hvilken efter
vanligheten stigit tidigare upp än de andra för att tillreda
kaffe, hade, då han trädde ut ur båten, fått se en stor
björn i begrepp att börja en undersökning af vårt
köttförråd, och med en väl riktad kula genast straffat en
sådan djerfhet. En annan björn kom ännu närmare 
båten, innan vi blefvo honom varse. Petersen träffade
honom i hufvudet, skottet var ej dödande, men efter
en kort jagt blef han fälld.

Den 4 Augusti hade vädret ändtligen något
förbättrats, så att timvinklar och middagshöjder af solen
kunde tagas. Den 5 begåfvo vi oss vidare till den
nordligaste af de tre stora Sju-öarne, Phipps' ö. Den
består, liksom Martens' ö, af flera enstaka, omkring 1,800 fot
höga fjell, hvilka äro förenade med hvarandra genom lågt
land, betäckt af drifved och fartygssplittror betäckt.
Liksom vid Shoal Point funno vi bland denna drifved
ganska mycket näfverbitar, pimpsten och ofta med
latinska bokstäfver märkta fiskekaflar, m. m. Lemningar
af hval-skeletter sågo vi ligga högt ofvan hafvets
nuvarande yta, såväl på det låga näset på Martens' ö, som
på stranden af den från öster inskjutande bugten i Parrys
ö. Allt tyder på en betydlig höjning af landet sedan
den tid, då de holländska hvalfångarne först besökte
dessa nejder.

Vi gingo nu till råds om vidare företag. Den
hårda nordliga stormen hade pressat isen söderut, så
att det kunde blifva svårt att komma åter till
Nordostlandet genom den för vind och ström drifvande
packisen. Vi hade börjat vår resa med proviant för fyra
veckor. Vårt förråd af pemmikan var genom jagten
orördt, men skulle vi blifva längre tid uppehållna på
Sju-öarne, kunde vi ej räkna på annan förstärkning
än björnkött, ty renar funno vi ej flera och alkor icke
heller. Underligast var, att vi hvarken sågo hvalrossar
eller sälhundar. Det var derföre nödvändigt att söka
komma tillbaka till Nordostlandet.

Sedan en af de högsta bergstopparne på ön blifvit
bestigen, en ortbestämning gjord, m. m., återvände vi
derföre den 7 Augusti till Castréns öar. I förbifarten stego vi
i land vid vårt första rastställe på Parrys ö. Medan
Nordenskiöld der uppmätte några solhöjder för att bestämma
kronometerns dragning, klättrade Torell och Petersen upp
på några närbelägna bergshöjder för att taga reda på
isens läge. Då de kommo ned till båten, berättade de,
att man kunde se en öppen gata i drif-isen åt
Nordostlandet till, och de hoppades derföre, att inga svårare
hinder skulle möta vår återfärd. Vi sköto derföre genast
ut vår båt ånyo och styrde kosan åt det håll, der
isfältet hade synts mest öppet. Men antingen vi icke kunde
från den låga båten få rätt på den öppning i
drifis-fältet, som vi sett från bergshöjderna, eller om, såsom
sannolikare är, den smala öppningen hastigt ånyo
tillslutit sig, nog af, vi hade icke rott en fjerdedels mil,
då kanalerna blefvo allt kortare och krokigare, och vår
båt på alla sidor tätt omgifven af drifis. Nu var ej
annat att göra än ömsom lossa alla sakerna från båten,
bära dem särskildt öfver isfälten och derpå draga båten
efter, ömsom, då någon smal öppning visade sig, ånyo
lasta in sakerna och med årorna staka båten fram, ty
någon egentlig rodd kom knappast i fråga. Då man
tillika betänker, att vi hvarken från båten hade någon
vidsträckt utsigt, och således foro fram liksom på måfå,
och att isen var i ständig rörelse, så att kanaler än
öppnade sig, än ånyo sköto ihop, ofta med sådan
hastighet, att vi endast genom den ytterligaste
påpasslighet kunde värja båten från att sönderkrossas, kan man
lätt finna, huru mödosam och farlig en sådan färd är
genom ett fält af pack-is. Isynnerhet en gång 
pröfvades vår båt, så att vi knappast trodde han skulle hålla.
Han pressades dervid så, att formen förändrades, vatten
inströmmade i mängd genom nåten och sakerna
summo omkring deri. Den sega amerikanska almen
bestod ändock profvet. Endast några af de tunna spanten
bräcktes, och sedan vattnet blifvit öst, var båten utom
en mindre bräcka lika god. Ett stort isfält, på hvilket
fanns högt upptornad is (»hummocks»), gjorde oss god
tjenst under den värsta delen af färden. Från dessa
hummocks var det möjligt att se temligen långt, och
vi kunde skönja, hvar islabyrinten började öppna sig
emot söder. Medan vi sålunda långsamt arbetade oss
fram, drefvo vi med isen åt öster, och först efter
nära tolf timmars ansträngningar nådde vi öppet vatten
i närheten af den ö, som vi sedermera besökte och
benämnde efter Scoresby. Vi styrde härifrån till Castréns
öar, dit vi kommo kl. 5 om morgonen den 8 Augusti,
och lyckligtvis funno vi der ymnig drifved. Genast
uppgjordes en stor stockeld, vid hvilken vi torkade våra
genomvåta kläder, ty de flesta af oss hade under färden
öfver pack-isen och vid sprången från ett isstycke till
ett annat fallit emellan dem och fått ett mer eller
mindre fullständigt kallt bad. Under denna färd hade vi
haft det egendomliga skådespelet af vädersolar, hvilka
äro så vanliga i polartrakterna, likväl mindre allmänna
under sommaren än under vintern.

Ehuru vi hade föga hopp att kunna framtränga
långt, fortsatte vi likväl följande dag vår rodd österut.
Innan kort blef isen så tätt packad, att endast en smal
ränna återstod närmast land, men snart var äfven denna
stängd och vi vände tillbaka till den udde, vi nyss 
passerat och som på äldre kartor oriktigt är angifven
såsom landets nordligaste udde, och till följd deraf erhållit
det numera föga lämpliga namnet Extreme Hook. Vi
uppklättrade på de långsamt sluttande bergshöjderna
och hade tillfälle att ifrån dem öfvertyga oss derom,
att de på gamla kartor upptagna sund, som skulle skilja
Stora Stenön och den halfö, hvars nordligaste udde
benämnes Nordcap, från det egentliga Nordostlandet,
antingen aldrig funnits till eller åtminstone numera genom
landets höjning eller jöklarnes frambrytande blifvit
igenfyllda. De ställen, hvarest dessa sund på de gamla
kartorna angifvas vara belägna, upptagas numera af låga
dälder, uppfyllda af små jöklar och begränsade af höga
berg eller isfjell. På hafvet rundtom oss låg is, och
endast på en kort sträcka syntes öppet vatten. Den
del af Nordostlandet, vi kunde öfverskåda, var en hög
snö- och isplatå, som i jemn sluttning sänkte sig emot
hafvet. Den var ett motstycke till det inre Grönlands
högslätt af is, men mindre storartad. Liksom denne
har Nordostlandets ismassa sitt affall eller så att säga
sitt utlopp, som mestadels ligger på landets östra sida,
der, såsom gamla kartor visa, mägtiga glacierbräckor
framträda, hvilka utefter hela denna kust som en
lodrät isvägg höja sig ur ett haf, nästan ständigt
otillgängligt och spärradt såväl af pack-is, som af de väldiga
massor denna land-is under sommarmånaderna låter
nedstörta.                  

Den 9 Augusti sökte vi förgäfves framtränga vidare
österut. Vi mötte snart ymnig drifis, nödgades vända,
och landade på vestra stranden af bugten emellan
Extreme Hook och Nordcap, der vi från ett närbeläget
fjell togo reda på isens läge samt kringliggande land 
och öar. Ända upp till toppen af detta berg träffade
vi egna, grunda fördjupningar af 1 till 1 1/2 alns diameter,
som fullkomligt liknade välslipade jättegrytor. I fall
man får antaga såsom afgjordt, att dylika grytor alltid
blifvit af vattenströmmar utslipade, visade dessa
tydligen, att äfven detta åtminstone 1,500 fot höga fjell i
fordna dagar legat under vatten och kanske varit
betäckt med jöklar.

Under natten skingrades isen af en stark sydlig
vind och om morgonen låg Scoresbys ö fri. Vi
skyndade att begagna tillfället, togo ombord vårt jagtbyte,
en isbjörn fälld af Petersen, den sjunde vi fått under
våra båtresor, och seglade med god fart österut.
Vinden var temligen hård med häftiga kast från bergen,
men vår båt seglade utmärkt väl, Petersen var en
förträfflig sjöman, och vi lyckades utan hinder af isen
uppnå en af de små, midtemellan Cap Irminger och Cap
Lindhagen belägna öar, hvilka pa kartan äro uppkallade
efter den om den höga nordens kännedom sa högt
förtjente engelska fysikern Sabine.

Nordenskiöld hade ett ganska obehagligt äfventyr
denna morgon. »Utan att vara försedd med några vapen
besteg jag ön, för att från dess högsta punkt uppmäta
vinklar emellan de omgifvande uddarne. När jag kommit
på femtio till sextio stegs afstånd ifrån toppen, fick
jag se, att en björn före mig intagit denna plats,
förmodligen för att derifrån fa en öfversigt af hvad
byte kringliggande isfält hade att erbjuda. Äfven han
hade redan varsnat mig, och jag vågade ej springa
tillbaka till båten, utan gick rakt emot honom, i
förmodan att han skulle blifva skrämd och springa, såsom jag
dittills alltid sett isbjörnar göra, då menniskor nalkats.
Men jag missräknade mig: isbjörnen närmade sig
långsamt i halfcirkelformiga slag, och snart stodo vi så nära
hvarandra, att jag med en käpp kunnat slå till honom.
Han stod något högre upp på ett stenblock, hväste
och trampade med framfötterna, jag stod något lägre,
skrek och hojtade allt hvad jag förmådde, och kastade
stora stenar på honom, utan att han dock tycktes
bekymra sig mycket om dem. Slutligen träffade en stor
sten tversöfver den emot stenblocket stödda framlabben,
och smärtan eller måhända tillfredsställd nyfikenhet
bevekte björnen till återtåg. Jag följde ett stycke efter
honom, tills han doldes bakom en utstickande klippa,
och sprang derpå allt hvad jag förmådde tillbaka till
båten. Jag hade ej hunnit sluta berättelsen om
äfventyret för Torell, då han afbröt mig med utropet:
»se der är han», och pekade på en klippa ett par hundra
alnar från oss, från hvars höjd öns hvita beherrskare
betraktade oss. Två af vårt folk sändes att förfölja
honom, men genast då de nalkades tog björnen till
flykten och vi sågo honom aldrig mer.»

Från denna ö rodde vi in under Nordostlandet
och lade till vid en udde. Hittills hade vi på norra
kusten af detta land sett endast gneis och granit;
nu vidtogo lagrade bergarter, men utan försteningar,
bergens form var en annan, och deras färger voro ofta
mycket bjerta.

Den 11 Aug. fortsatte vi kursen österut, gynnade
af god vind och isfritt vatten, och landade snart vid
en ny udde. För att se, om ej den bakom liggande
fjorden möjligen bildade ett sund, som förenade 
Heenloopen Strat med Norra Issjön, bestego vi det höga berg,
som upptager vestra delen af den tredje bland de
landtungor, hvilka skjuta ut på norra delen af Nordostlandet,
och iakttogo, att fjorden som till stor del var fri från is,
slutade långt i landet med två armar. Det omkring
tusen fot höga berget stupar vid östra stranden lodrätt
i hafvet, och var nu, med undantag af ena sidan, ända
till toppen fritt från snö och is. Åt vester sänker det
sig i underlandet, en bädd af idel lösa stenar, som
höjer sig med en brant, åtta till tio fot hög strand af sand
och rullstenar, mellan hvilka en mängd drifved finnes
inbäddad, ett egendomligt förhållande, som visar huru
i en formation en för denna alldeles främmande
beståndsdel kan blifva inblandad. En likartad företeelse
möter stundom i Norge, der man träffat lerlager, som
jemte fossila skaldjur af högnordiska arter hysa
trästammar, hvilka antagligen icke haft sin moderjord i de
trakter, der de nu återfinnas.

Sedan vi pa bergets topp byggt en hög
stenvård, i hvilken några anteckningar nedlades, klättrade
vi ned igen och lade om eftermiddagen åter ut med
båten. Farleden var nu fullständigt isfri och om
aftonen landade vi vid den af Parry med Distant High
Land betecknade kuststräckan, som vi så länge
förgäfves sökt hinna, och som på vår karta bär namnet
Prins Oscars land. Isfoten, som i det längsta plägar
trotsa sommarens värme och såsom en hvit gördel
omsluta stränderna långt efter sedan snön försvunnit från
bergen, var nu ändtligen borta och hade, der stranden
bestod af sand och grus, lemnat egendomliga märken
efter sig. Öfverallt sågo vi i gruset koniska
fördjupningar om fyra till sex fot i genomskärning, hvilka
sannolikt uppkommit på det sätt, att isen, då den
slutligen af tö- och flodvattnet lossats och lyftats, ryckt
med sig större stenblock, efter hvilka dessa gropar voro
märken.

Hittills hade vi alltid dragit upp vår båt på isfoten,
men det lät sig numera sällan göra, utan vi sökte i
stället ut ett passande ställe på stranden, der han drogs
upp, sedan vi laggt drifved under kölen. Här på den
aflägsnaste delen af Nordostlandet var ej brist på
drifved, men deremot funno vi ej längre några saker af
norskt ursprung, endast ett och annat harpunskaft
eller en åra, som Petersen igenkände såsom
hvalfångares tillhörighet, och dessa hade troligen blifvit förda
hit af kustströmmen. Vegetationen och djurlifvet voro
alltjemt lika torftiga, och i jemförelse med denna trakt
är vestra Spetsbergen ett rikt land.

Följande dag begåfvo vi oss i ostlig rigtning öfver
land, i afsigt att nå toppen af ett fjell, till hvilket, att
dömma efter ögonmått, vi hade omkring två mil. Landet
bestod af långsamt uppstigande bergshöjder, skilda från
hvarandra af alldeles kala, med sönderbrutna
skiffersplittror betäckta dälder, hvilka vid vårt besök
knappast hade att förete några spår af vext- eller
djurlif, snö eller is. Under regn och dimma vandrade vi
en stund framåt i denna ödsliga nejd, tills vi
oförmodadt stötte på en ny djup, från norr till söder gående
fjord, hvilken skilde oss från det höga berg, som var
målet för vår vandring. Islossningen försiggick som bäst,
och det fanns ej annan utväg än att kringgå fjorden.
Vi voro likväl redan genomvåta af regnet och dimman,
och befarade, att det dåliga, för en vidsträckt utsigt
föga gynnsamma vädret skulle fortfara äfven då vi 
uppnatt fjellets topp, hvarföre vi beslöto att återvända till
båten.                                                              

Den 13 Augusti styrde vi norrut, och landade snart
ånyo straxt söder om Cap Wrede. Under de sista dagarne
hade vi varit utan vildt och fått anlita vårt förråd af
pemmikan, och en ensam ren, som betade på stranden,
blef derföre ett välkommet byte. Straxt efter det vi tagit
båten i land, visade sig äfven en isbjörn ett stycke
utanför oss bland »hummocks», men vi väntade förgäfves att
han skulle komma upp till stranden. Sedd der han med
smidig och lätt gång rör sig emellan upptornad skruf-is
är isbjörnen ett långt ståtligare djur, än sådan man ser
honom fången i en zoologisk trädgård. Äfven på land
förefaller han vida klumpigare. Ehuru han uteslutande
tyckes söka sin föda på isen och i vattnet, sågo vi
stundom hans spår högt upp på bergen.

För att fa reda på isens läge öster om denna udde,
bestego vi en 1,800 till 2,000 fot hög, nästan snöfri
bergstopp, på norra delen af samma halfö, der vi sist hade
vårt rastställe, och hade der en vidsträckt utsigt. Vi
kunde långt bort emot horisonten se tvenne små öar,
af hvilka den ena är hög, brant och snarlik Table
Island, den andra låg och oansenlig. De äro på kartan
utmärkta med namnen Carl XII:s ö och Drabanten, och
bilda, såsom man der kan se, de yttersta landposterna
emot nordost af Spetsbergens ögrupp. Ogenomträngliga
drifismassor omgåfvo dem ännu på alla håll, men
närmare oss hade isen skingrat sig för de sista dagarnes
häftiga sydliga vind, så att hafvet låg temligen öppet för
vidare färder mot öster. Bergens formation härstädes
påminde om Hecla Mount: de bestå af lagrad skiffer och
kalk, och de undre lagren stå nästan lodrätt och ofvanpå
dem ligga andra, som äro vågräta. Som en betydlig
tid åtgått till bergvandringen, hunno vi denna dag ej
långt, utan nödgades snart ånyo lägga till för att rasta
på vestra stranden af den udde, som på kartan är
benämnd Cap Platen. Följande dagen färdades vi vidare,
passerade den nordligaste spetsen af Prins Oscars Land
och styrde kursen österut. Den sydliga vinden fortfor,
men vi voro omgifna af så mycken is, att vi ej kunde segla,
utan måste ro, passerade snart udden och styrde
sydostligt. Vi hade likväl ej hunnit långt, förrän isen blef allt
tätare och slutligen så packad, att vi ej längre ansågo
oss med trygghet kunna fortsätta dermed, helst som
Petersen allvarligt afstyrkte detta vågstycke. Vi vände
derföre och lade till vid östra sidan af Cap Platen.
Från ett närbeläget 8 à 900 fot högt berg visade sig i
hafvet mot norr oafbruten pack-is, hvilken likväl på en
sträcka af två till tre mil från oss var så gles, att
man kunde ro mellan den. Österut mötte samma syn,
men mot sydost var isen något glesare. En möjlighet
att framtränga ännu vidare åt öster fanns således, och
kanske äfven att återvända till mötesplatsen, Lomme Bay,
efter att hafva rott omkring hela Nordostlandet. Men
allvarsamma betänkligheter satte sig deremot. Vi hade
ingen kännedom om sträckningen af Nordostlandets östra
kust, som dessutom enligt kartorna upptages af glacierer,
hvilka ej kunnat erbjuda ett landningsställe, i händelse
isen, hvilket på mindre än en dag kunnat ske, för ostlig
vind pressats mot stranden och gjort hvarje återtåg
omöjligt. Det var derjemte högst sannolikt att samma
sydostliga vind, som för oss öppnat vägen så långt
österut, hade samtidigt spärrat Heenloopen Strat och dess
sund med is, så att, äfven om vi lyckats passera hela
östra kusten, ingen annan väg än densamma tillbaka
var tänkbar. Lika lätt kunde vi äfven af nordlig vind
afskäras, vår proviant var slutligen alltför medtagen
för en långvarig inspärrning i dessa öde trakter, och vi
beslöto att öfvergifva vår plan och vända åter mot
vester. Det var ock hög tid att verkställa detta beslut,
ty redan följande dag började nordvestlig vind.

Den 15 Augusti om morgonen lade vi derföre ut,
för att så fort som möjligt hinna vår mötesplats i
Lomme Bay. Några timmar innan vi bröto upp, fingo vi
besök af tvenne isbjörnar, en ofantligt stor hanne och en
något mindre hona. De saluterades med några
böss-skott, ehuru utan vidare påföljd än att den större björnen
fick en kula i bogen och starkt blödande långsamt
aflägsnade sig. Honan följde efter och slickade blodet,
som flöt ur hans sår.

Några vänner i Stockholm hade före afresan skänkt
oss ett par lådor inlaggda hjerpar och några buteljer
gammalt förträffligt vin, som med fregatten Eugenie
gjort en resa omkring jorden. Dessa goda saker skulle
förtäras vid vår vändpunkt, och då vi nu för andra
gången passerade Cap Platens höga, svarta,
söndersplittrade klippor, stego vi i land för att der intaga en
högtidlig måltid. Anrättningen var dukad på en stor flat
stenhäll, en ren handduk tjenade till bordduk, några
flata stenflisor till tallrikar, täljknifvarne, som vi buro i
våra bälten, till bordsknifvar, en flaska till vinglas —
vi hade i fordna bättre tider bestått oss verkliga glas,
nu längesedan sönderslagna — men det var dock en
festlig middag med både tal och skålar.

Vi rodde vidare öfver det nu nästan isfria
hafvet emot Scoresbys ö, men nödgades af en våldsam
motström att en stund lägga till vid Cap Wrede, för
att invänta ändring i dess riktning. Liksom de öfriga
emot norr utskjutande uddarne af Nordostlandet
upptages äfven Cap Wrede af praktfulla, höga,
brantstupande fjell, hvilkas nedra del består af en fin svart
skiffer. En smal landremsa, som sträcker sig emellan
fjällets fot och hafvet, är bildad af flisor af
ofvannämnda, genom vatten och frost söndersplittrade skiffer,
och från detta smala lågland höjer sig en mycket hög,
isolerad, alldeles svart skifferklippa, hvilkens yttre
konturer i en viss riktning på afstånd förete en märkvärdig
likhet med den första Napoleonsbilden på
Vendôme-kolonnen. Denna ofantliga klippstaty, det af simmande
isberg betäckta hafvet vid dess fot, de höga fjellen och
inlands-isens snöhvita fält i bakgrunden förena sig här
att dana en af de mest storartade utsigter, som
Spetsbergen har att uppvisa.

Efter ett par timmars förlopp hade strömmen
ändrat sig och flöt nu med samma våldsamhet åt vester
som förut åt öster. Vi sköto ut vår båt och nådde,
gynnade af strömmen, efter en jemförelsevis kort rodd
norra stranden af Scoresbys ö, der vi lågo öfver
natten. Om morgonen följande dag funno vi ett litet
färskvatten öfverdraget med tunn, nybildad is, som äfven
betäckte den spegellugna hafsytan. Vi fortsatte rodden
och landstego för ett ögonblick på en gneisudde för
att göra några observationer, hvarefter vi mellan
temligen fördelad skruf-is och små fält af slät is styrde
mot Castréns öar. Isfälten lågo mestadels två till
tre fot, en sjette-del af deras verkliga tjocklek, öfver
vattnet, under det den upptornade isen med sina vilda
former höjde sig ända till tjugu fot omkring oss. På
eftermiddagen hade vi stillt, hvarunder en isskorpa
bildade sig emellan drif-isen och ej obetydligt försvårade
rodden. Härtill uppstod mot aftonen så stark tjocka,
att vi först på några hundra alnars afstånd fingo sigte
på det inemot tusen fot höga landet.

Vi togo vårt rastställe vid dessa öar. Det regnade
nästan hela natten och följande förmiddag, men vårt tunna
tält höll alldeles tätt. Först middagstiden kunde vi resa
vidare. Under en likadan dimma som föregående dagen
klarerades Nordcap, och vi lemnade nu nordkusten,
seglade åter förbi Bird Bay och Beverly Bay och först
temligen sent om aftonen kommo vi till Depot-udden. Vid
den här nedlagda jernbåten lade vi upp en släde, som
vi fört med oss, en bleckkanister med 43 skålpund pemmikan,
samt några dragtåg. Vi fingo åter dåligt väder, så att
vi först sent den 18 kunde resa vidare. I förmodan
att ett sund skulle löpa från södra delen af
Brandewijne Bay till Ryss-öarne, rodde vi först in till det inre
af den stora, numera isfria bugten. Intet sund träffades,
utan endast en temligen djup fjord, som för en
öfvervintring säkerligen erbjuder god vinterhamn. Vi lågo
öfver natten vid bugtens sydöstra strand, och följande
dagen, den 19, rodde vi åter ut ur bugten, och lade till
för några timmar på midten af hennes södra strand för
att göra en ortbestämning. Bergen, som här begränsa
inloppet, voro nu till stor del fria från snö och is, men
mot norra sidan låg ett temligen mägtigt is- och snölager,
som sannolikt blir qvarliggande året om. Vi träffade
skepparen Rosendahl från Hammerfest och fingo af
honom några kärkomna och lugnande underrättelser
om Aeolus.

Midt emot Low Island skjuter åter en djup bugt in i
fasta landet, hvars innersta del ännu var isbelagd. Vi
rodde äfven in i denna bugt, för att ännu en gång söka
det sund, som angifves på de gamla kartorna, men
äfven nu sökte vi förgäfves. Hvalrossar, som vi ej sett
under hela vår vistelse vid nordkusten af Nordostlandet,
visade sig här i mängd och beredde sig nu, enligt
harpunerarens utsago, att gå upp på land. På den södra, i
låga stranden, der vi rastade, fanns en mängd drifved.

Den 19—20 Augusti lågo vi öfver natten på norra
stranden af Shoal Point. Oaktadt temligen starkt regn,
hård nordvest och fullständig tjocka seglade vi den 20
till Depot-ön i Murchisons bugt. Vi intogo här de
nedlaggda förråden, inhändigade Lilliehööks rapporter och
under fortfarande tjocka och häftig vind fortsatte vi
seglingen öfver Stratet. Vi passerade den yttersta af
de stora glacierer, som stupa ned på sundets vestra
strand straxt norr om Lomme Bay. Söder om denna
vidtager en annan lika stor glacier, till sin nedre del lika
jemn och slät som den första var brusten och taggig.
Båda hade afkastat stora massor af klara isblock, som
öfverallt lågo i vår väg, och under den starka fart
båten gjorde, togs hela vår uppmärksamhet i anspråk att
varsna och väja dem. Allt aflopp likväl lyckligt, och vi
hamnade i en liten vik af Lomme Bay. Skonaren hade
ännu ej infunnit sig på mötesplatsen, men redan samma
dag kunde man vid middagstiden ifrån en närbelägen
höjd se, att ett fartyg ankrat nära vestra stranden af
Lomme Bay vid bugten straxt söder om Iscap. Vi rodde
dit och återsågo, till stor glädje för oss, var Aeolus.

Chydenius var ännu ute på en båtexpedition i
Lomme Bay och skulle först den 24 Augusti här träffa
Aeolus. För att begagna de tvenne återstående
dagarne begåfvo sig äfven Torell, Malmgren, Petersen
och jag på en utflygt till det inre af bugten. Ett par
mil från fartyget mötte vi Chydenius på återväg från
fjordens innersta vik, som djupt skär in i landet.
I stället för att fortsätta vår färd vidare, lade vi
derföre till vid den egentliga fjordens södra, af drifved
betäckta strand och lågo der öfver natten. Denna
drifvedsredd bestämdes till sitt läge, 79° 26' 22" N. Lat,
och 18°12' O. Long.

Inuti bugten funnos förträffliga jagtmarker, der
Petersen och harpuneraren lyckades fälla nio renar. Dessa
djur voro nu i hög grad hulliga och gåfvo full last åt
vår båt; de visade, hvilken snabb och jemförelsevis
kraftig utveckling den korta arktiska sommaren förmår
framkalla så inom vext- som djurriket. För att låta
jagten ostörd fortgå låg båten stilla under större delen
af dagen, och vi fingo tillfälle att undersöka traktens
geologi. På vestra stranden höja sig upprättstående
skikter af grå kalk utan försteningar, under det hela
östra sidan upptages af samma bildning som Cap
Fanshaw, kalk med hyperitgångar. Det var af intresse att
här i detalj följa den eruptiva hyperitens förhållande till
kalken. I en djup klyfta, som erbjöd en god
genomskärning, visade sig huru lager af kalken, som på afstånd
tycktes horisontela, voro upplyftade i en vinkel af flera
grader och huru hyperiten emellan kalken tydligen sköt
snedt inifrån utåt och uppåt. Närmast hyperiten var
kalken ljusare till färgen och mycket hård samt utan
petrifikater, förhållanden som väl torde kunna
tillskrifvas den smälta hyperitens inverkan. Emellertid kan
man med visshet antaga, att hyperiten genombrutit den
redan bildade kalken, och att den sålunda är till sin
geologiska ålder yngre än denna.

Sedan vi nedstufvat renarne i båten, rodde vi ut
ur fjorden till Cap Fanshaw, åt hvilket håll Torell och
Malmgren redan förut begifvit sig till fots. När vi rott
fram ungefär en tredjedel af vägen emellan
Drifvedsredden och Cap Fanshaw, upphunno vi dem och lade
till vid stranden. Det hade under tiden blåst upp en
nordlig storm, som hindrade oss att fortsätta färden till
fartyget. Ej utan möda drogo vi upp båten på den
oländiga stranden för att invänta lugnare väder, och
först följande dag, den 24 Augusti, kommo vi till
fartyget, efter en, till följd af den fortfarande stormen och
häftiga dyningen, ganska mödosam rodd.»

CARL XII:S Ö OCH DRABANTEN.


TIONDE KAPITLET.

Chydenii andra båtresa.

I enlighet med de order Lilliehöök erhållit, hade
Aeolus, under det Torell och Nordenskiöld voro ute
på båtresa, hållit sig för det mesta i och norr om
Heenloopen Strat. Det parti, som nedlagt depoten i
Brandewijne Bay, återkom den 27 Juli till Low Island,
och genast lättades ankaret. Lilliehöök kryssade i
början mot en svag sydlig vind, sedermera i
mynningen af Heenloopen Strat emot storm och svår sjö till
Depot-ön, der ankaret fälldes först nära midnatten
den 29 Juli. Under denna segling erhölls en följd af
iakttagelser öfver hafsvattnets temperatur, hvilka ej
sakna ett visst intresse, och i sin mån bekräfta
Golfströmmens uppträdande norr om Spetsbergen. I viken
söder om Low Island, i Treurenberg Bay och
öfverhufvudtaget i hela bassinen norr om Spetsbergen går
den ström, som förorsakas af ebb och flod,
hufvudsakligen från norr till söder eller tvertom, och så är
äfven förhållandet i Heenloopen Strat, såsom redan
förut är antydt. Norr om mynningen af detta sund blir
således vattnet i den norra bassinen alltjemt
uppblandadt med vattnet från sundet och som dessa
vattenmassor hafva mycket olika värmegrad, måste således en
märkbar skilnad i vattnets temperatur visa sig mellan
det ställe, der blandningen eger rum, och andra
närbelägna punkter. Detta var äfven händelsen. På 80°
20' norr om Low Island var vattnets temperatur + 2,75°
—3° C. och höll sig nästan konstant ända till 80° 8'
N. L., endast sjunkande någon tiondedels grad, när
man kom östligare; men från denna punkt räknadt
började en temperatursänkning visa sig nästan öfverallt,
dit vattenblandningen utan något hinder kunde sträcka
sig, men likväl så, att en variation egde rum, beroende
af ebb och flod. Det blef kallare när det var ebb och
vattnet kom ifrån sundet, varmare då det var flod och
strömmen gick sydhän inåt detta. Dessutom var
temperaturen alltid lägre midt framför sundet än åt
sidorna. Tydligast märktes skilnaden i mynningen af
Treurenberg Bay der temperaturen var + 2,6° C. och
utanför sundet +1° C, och den 30 eller dagen efter
ankringen steg den i mynningen af Murchisons vik
under nordvestlig vind till + 3° C. Den 31 Juli åter, vid
Depot-ön, då drifisen under sydvestlig vind satte ut från
Heenloopen Strat, sjönk temperaturen hos vattnet ända
till + 1,25° C, tydligen en verkan af strömmen från
sundet, som i sin södra del ännu var fullt af is, och står
i öppen förbindelse med det kalla Sibiriska hafvet.

Medan draggbåten var i arbete, gjorde Malmgren
en exkursion till norra stranden af bugten, för att göra
ett ytterligare försök att erhålla ägg af ismåsarne, som
häckade der, och återkom, efter en farlig klättring utför
de branta bergväggarne, med både ägg och ungar af
denna sköna fogel, som, med en dufvas storlek, med
sin öfverallt mjellhvita drägt, svarta fötter, blåaktiga, i
spetsen brandgula näbb, och karmosinröda
ögonlockskanter, är en af de vackraste man kan se. Hans 
kläckningsställen hade dittills varit okända, och det enda der
vi funno honom bosatt i någon mängd var detta, ett
tverbrant kalkfjell i bottnen af den lilla bugten vester
om Säludden i Murchisons Bay. Der fann Malmgren
hans rede, konstlöst och utan sammanhållighet, en grund,
åtta till nio tum bred fördjupning i den lösa,
lerblandade mullen, klädd med torra vexter, gräs och mossa
och en och annan fjäder, och i hvarje rede endast ett
ägg, temligen stort och af nästan samma form och
teckning som den vanliga fiskmåsens. De sista dagarne
af Juli och de första af Augusti blefvo ungarne synliga.

Ismåsen är en äkta högnordisk fogel. Hans
geografiska utbredning torde sammanfalla med isbjörnens och
hvalrossens, och det är endast undantagsvis han i norra
Ishafvet träffas utom drif-isens område. Nordgrönlands,
Spetsbergens, Novaja Semljas kuster äro hans rätta hem.
Vid Spetsbergen är han allmän, ehuru han i
individernas mängd står långt efter sina samslägtingar,
stormåsen, Larus glaucus, och kryckjan, Larus tridactylus,
och han är vida talrikare vid de isfyllda norra och östra
kusterna och i Storfjorden än vid vestra kusten. På
Beeren Eiland är han ej bosatt, men söderifrån
kommande fartyg möta honom vanligen vid denna ö under
våren och försommaren, då det omgifvande hafvet ännu
är fullt af drifismassor. Men så snart dessa försvinna,
draga sig ismåsarne mot norden, och man ser dem icke
mera så sydligt under senare hälften af sommaren och
under hösten, då hafvet der är isfritt. I Finmarken
häckar han ej heller någonstädes, men han ses der,
liksom vid Newfoundland och Färöarne, någon gång om
senhösten och vintern isynnerhet vid nordlig storm
och har blifvit skjuten till och med vid Gefle och vid
Göteborg under stränga vintrar. — Till lefnadssättet
liknar han stormåsen och hafhästen deri, att han förtär
späck och kadaver, men han är ingalunda en roffogel
såsom dessa. På späck är han särdeles begifven och
infinner sig alltid, der afspäckning af säl eller hvalross
försiggår. Då ser man honom aldrig slå ned på
vattnet som hans kamrater, stormåsen och hafhästen —
såsom redan gamle Martens anmärker, ser man honom
sällan eller aldrig simma — utan han håller sig
antingen på vingarne eller sitter på kanten af närmaste
drifisstycke och låter ofta höra sitt vemodiga, entoniga
pipande läte, kii, kii. Han är föga skygg, lockas lätt så
nära man vill af utkastade späckbitar, dem han flygande
skickligt hemtar upp från vattenytan, och är så
enfaldig, att eskimåerna pläga lägga sig orörliga på ryggen,
räcka ut tungan och röra denna, och sålunda narra
honom så nära, att de kunna slå honom med kajak-åran.
Chydenius gjorde samtidigt en båtfärd till det
inre af Murchisons vik. »Nordenskiöld och Malmgren
hade den 7 och 8 Juli vandrat längs med norra
stranden utan att finna något sund förr än långt åt öster,
och jag hade förut besökt norra stranden. Jag styrde
nu först söderut till den söder om Depot-ön belägna
holmen och rodde, hela tiden med norra stranden i
sigte, österut, för att till en början komma till ett berg,
som jag funnit passa särdeles väl till en punkt i
gradnätet. Jag passerade de öar, som ligga närmast österut,
och kom till den landtunga, der Nordenskiöld gjort sina
bestämningar. Intet spår till is hade jag under hela
tiden sett förr än då, och det på vestra sidan af det
sund, som tycktes löpa åt nordost.  Jag gick nu i land
för att komma rakt till berget, som höjde sig österut;
men uppkommen på landtungans högsta del, omkring
120 fot öfver hafvet, fann jag att en inre, fullkomligt
isfri vik ännu skilde mig från berget, och att intet sund
utgick åt södra sidan, men åt nordost var det ännu
tvifvelaktigt. Kalk var här den rådande bergarten, och
vid omkring 80 fots höjd öfver hafvet fann jag fläckar
af lera med subfossila snäckskal. På stranden låg
pimpsten. Vi styrde med båten mot öppningen af den
inre viken. På fast-isen vid öppningens nordvestra
sida lågo en mängd hvalrossar, men de voro dock få
i jemförelse med dem vi fingo i sigte inne i viken,
sedan vi passerat Hvalross-udden. Dessa voro mest
ungar med sina mödrar, som lekte i det varma solskenet,
och nyfiket betraktade och följde vår båt. Den
strandbrädd, dit vi nu kommo, var ganska smal och låg, och
det omkring 1500 fot höga berget höjde sig på sina
ställen nästan alldeles lodrätt. Klockan var nu omkring
3 på eftermiddagen, och medan mitt folk tillredde
middagen, gick jag söderut längs med stranden. Den
bar en icke så ringa vextlighet, och isynnerhet var
arternas antal större än jag hittills sett
någonstädes på Spetsbergen. På drifved var ej heller brist.
Jag insamlade något af båda dessa slags alster. Tillika
Såg jag, att det åt nordost inskärande vattnet var en
i bottnen fullständigt afstängd liten bugt. Jag återvände
nu till båten, lemnade en man till vakt och begaf mig
jemte Nilsson uppåt berget.         

Jag följde en remna, som gick från öster till
vester, och kom upp på en afsats af berget omkring
1100 fot öfver hafvet. Här låg på sluttningarne ännu
något snö, mjuk och smältande, men likväl 
undervandringen att föredraga framför de hvassa och skarpa
stenbitarne. Jag uppnådde slutligen fjellets högsta del,
en fullkomligt snöfri, med jemförelsevis ofantligt stora
stenar täckt platå af omkring 500 fots längd i norr och
söder, och omkring hälften så stor bredd. Den var
utan  all vextlighet, men utsigten derifrån var i högsta
grad storartad, vädret klart och vackert. At vester det
öppna, isfria hafvet samt Murchisons bugt, fullströdd
med öar och holmar, och i söder begränsad af lodrätt
stupande, i grönt och rödt skiftande berg; åt norr den
isbelagda viken öster om Low Island samt bergen kring
Brandewiine Bay. At öster utbredde sig en annan tafla.
Närmast mig en isfylld dal, hvari långt bort något
vatten framskymtade, och bortom denna reste sig en
tverbrant isvägg af 1500 å 1600 fot och bildade ena sidan
af Nordostlandets snö- och istäckta högland, som i 
fjerran nådde en höjd af öfver 2000 fot. Åt söder drog
sig denna isvägg och detta högland något åt vester, och
Heenloopen Strat syntes som en smal blå strimma
mellan isklädda stränder, der ett och annat snöfritt berg
bröt af med sin svarta färg mot den oöfverskådliga
snöslätten. Hade icke ögat funnit hvila på den fria
hafsytan och fått följa den norra kuststräckan förbi
Verlegen Hoek och stundom dröja vid den täcka viken
under bergets fot, skulle intrycket af Nordostlandet och
Heenloopen Strat, ehuru storartadt, likväl blifvit
plågsamt, så ödsliga, så vilda föreföllo dessa trakter.

Jag aftecknade viken i fogelperspektiv och
omgifningarne i öfrigt så godt sig göra lät, tog nödiga vinklar
samt uppreste en stenvård liksom vid Cap Hansteen.
Vid foten af berget på norra sidan låg en snöfri
dalgång, som på afstånd syntes grönskande. Nedkommen
till denna dal, som låg omkring 200 fot öfver hafvet,
fann jag icke en enda fanerogam, utan blott en liten,
föga utvecklad laf, som lefde ett tynande lif på de
gräsgröna stenflisorna, hvilka betäckte dalbottnen och som
bedragit mig. Under vägen dit såg jag på flera ställen
en röd lera, i konsistens liknande jäslera, qvälla upp
på åtskilliga ställen, frampressad af vattnet från
snösmältningen.

Från denna dal gick jag öfver en närmast derintill
gränsande snöslätt mot en kulle i nordost, hvarifrån man
vidare skulle kunna se, om det fanns någon väg till
den branta isvallen i öster. Klockan var nu ett på
natten och det hade frusit något, men på många ställen
sjönk jag dock djupt ned i den vattendränkta snön,
genom hvilken här och der en liten rännil i en bädd
af ren is ilade ned mot den åt nordvest sig utbredande
snöslätten. Under denna vandring sågo vi en hägring
af egendomligt slag. Ifrån den bara marken på kullen,
ditåt vi gingo, och till en del äfven från snön
uppstego vattenångor till följd af solens inverkan och
bildade ett darrande och rörligt omhölje kring föremålen,
sådant man så ofta kan iakttaga nära vattenytan. I
detta mera uppvärmda och med vattendunster fyllda
luftlager bröto sig ljusstrålarne, så att en hel rad af
kullar, eljest bortskymda af den, till hvilken jag gick,
visade sig ofvanom denna, ehuru jag ett ögonblick förut
ej sett en skymt af dem, och detta upprepades ofta
och varade stundom flera sekunder.

Vi hunno snart kullen och kommo ut på en annan
snöslätt, der en rad af låga bergshöjder sträckte sig från
nordvest till sydost. Längs med dessa var det större
utsigt att uppnå isbranten i öster, och det vatten jag
sett ifrån bergets topp. Denna väg var svårare än den
förra; snön blef allt mjukare och genomskars af stora
bäckar, och slutligen hade vi att vada genom en
vattendränkt och lös snösörja af eft till två fots djup med
fast is derunder. Vi kommo dock lyckligen fram till
en snöfri landsträcka af omkring 150 fots höjd öfver
hafvet och följde denna en stund, tills jag fick höra
bruset af ett vattenfall. Från en vattensamling på en
snöslätt, som i öster sträckte sig ända till isväggen,
strömmade en bäck ned mot en annan snöterrass i söder,
50 fot lägre. Snöfältet var en knapp tiondedels mil
aflägset och isbranten helt litet längre bort. Då jag
såg, att denna brant, som bildade minst en 75° vinkel
mot horisontalplanet, var omöjlig att bestiga, företog
jag en vandring längs med den ås eller rad af kullar,
hvarpå vi hittills färdats, men vände mig mera åt
norr, för att se huru den snödal, som låg framför
oss, slutade mot Lady Franklins bugt, och att på
samma gång utröna, om det icke vore möjligt att längre
norrut komma upp på isbranten, der tvenne mörka berg
stucko fram i dagen. Ju längre jag nu kom fram åt
norr, dess mer höjde sig åsen, nästa kulle stod fem till
tio fot högre än den, hvarpå jag befann mig, och
detsamma var förhållandet åt nordost, der utsigten
skymdes af en annan ås, till dess vi slutligen återkommo
till snöslätten och fingo sigte på viken, som nu helt
och hållet låg framför oss och var lika isbetäckt som
för tvenne veckor sedan, då jag for till Low Island.
Dalen slutade med en glacier, som följde isbrantens fot
och först mycket sakta sluttade mot viken, men sedan
stupade med en bräcka ned i viken och sköt framför
sig dess istäcke. Nedanför det ena af de på kartan
utmärkta fjellen, som stucko upp ur isbranten, var en
remsa af fjellsidan bar ända ned till släta marken och
som denna del af fjellet ej stupade så särdeles brant,
skulle det väl hafva varit en möjlighet att komma dit
upp. Men vi hade ännu en god half mil dit, klockan
var redan öfver sju på morgonen, och vi voro på minst
1 1/2 mils afstånd från båten, hvarföre jag ansåg det vara
bäst att återvända och en annan gång, om vi kommo
till Brandewijne Bay eller Lady Franklins bugt, göra en
exkursion till detta fjell. I denna vik visade sig ännu
flera holmar än förra gången, då de sannolikt varit
snöbetäckta, och jag kunde nu öfverskåda udden, der
jag varit den 14 Juli, och nästan hela kuststräckan
till Shoal Point och fick en god uppfattning af denna
genom sina grund och holmar och sin is ogästvänliga vik.
Den stod ej genom något sund i förbindelse med den från
Heenloopen Strat inskjutande Wahlenbergsbugten,
hvilket äldre kartor gifvit anledning att förmoda. Såväl
höjden af snöslätten, som vattenfallet och glacieren
bevisade detta, ehuru det likvisst står öppet att antaga,
att det verkligen för lång tid tillbaka funnits ett sund
der, som grundats upp och sedan fyllts med is. Hvad
den stålgråa isbranten beträffar, så gifver erfarenheten
om isens plasticitet anledning till den förmodan, att
den ej helt och hållet består af is; de två
uppskjutande topparne tala för att en underliggande
bergsträckning ger dem deras form.

Vägen tillbaka till båten tog jag åt sydsydvest så
rakt som möjligt öfver den snöslätt, som sträckte sig
ända ned till nordostliga bugten af Murchisons vik.
Bäckar, som här störtade fram, isbäddar af mer än en
famns djup och på sina ställen nära nog lika breda
gjorde vägen ytterst mödosam, och slutligen måste jag
vända, när det visade sig, att berget stupade nästan
tverbrant ned till bugten, och en smal isfot nedom
detsamma ej mera var att lita på. Vi bestego derföre
ånyo berget, för att straxt åter nedstiga på andra sidan
och ankommo till båten kort före middagstiden, der
det varma kaffet, som väntade oss, smakade godt
efter den långvariga färden. Vi styrde derefter utmed
stranden ned till den sydöstra inskärningen af
Murchisons vik. När floden nu kom, hade vi att ro i svår
motström och is, och det var med möda, vi uppnådde
den yttre viken. Under tiden uppstod sydvestlig storm,
hvilken var så stark, att vi äfven med intagen ballast
icke ansågo oss kunna segla i de trånga sunden emellan
holmarne, der vinden kastade än från ett, än från ett
annat håll. Vi togo oss derföre fram med årorna, ända
till dess vi kommo längre vesterut i viken, der det var
renare farvatten. Vinden strök fram med vild fart från
Heenloopen Strat och kastade oss norrut, ehuru vi
försökte att hålla upp i vind, så mycket som möjligt.
Då vi slutligen ej kunde ligga öfver holmen med
rysshuset, togo vi ned seglen och rodde upp mot fartyget
emot vinden, hvilken nu till råga på allt förde med sig
en sådan tjocka, att både fartyg och holmar försvunno
för vår syn. Vi höllo dock kurs rätt bra, voro nästan
bredvid fartyget, innan vi kunde se det, och kommo
ombord kl. half fem e. m. den 31 Juli.»

Sedan båtexkursionerna och fångstbåten med sex
hvalrossar tidigt på morgonen den 1 Augusti
återkommit, vatten blifvit intaget och en rapport nedlagd till
Torell, lemnade Aeolus Depot-ön och styrde för en
laber nordvestlig bris sydhän i Heenloopen Strat. Dagen
var till en början utmärkt vacker. En svag
nordvest gynnade vår färd och vi lupo fram längs med
Spetsbergens ostkust, som Foster under Parrys istur
kartlagt ända till de efter honom benämnda öarne, glada
att med så litet besvär komma fram mot vårt mål.
Men vår glädje var icke af lång varaktighet. Vinden
tilltog allt mera med hög sjö, och då vi på
eftermiddagen vid inloppet till Lomme Bay fingo sigte på Mattilas'
slup, kunde den båt, som utsattes för att hemta den
af förra båtexpeditionen hos honom i förvar lemnade
fångsten, endast med stor svårighet lägga till vid hans
fartyg.

Den storm, som nu inbröt, tilltog alltmer och
rasade med större eller mindre styrka ända till den 7
Augusti på natten. Vinden varierade från nordlig till
nordnordvestlig, och åtföljdes än af en ogenomtränglig
tjocka, än af regn, snö och hagel. Farvattnet var trångt
och isynnerhet söderut alldeles obekant, och det blef
ofta nödvändigt att stvra rakt genom drifis, som af den
starka strömmen sattes sydhän. Lilliehöök fick nästan
icke ett ögonblicks sömn under hela tiden; manskapet,
som uppförde sig särdeles väl, var efter hvarje vakt
alldeles uttröttadt, med undantag af Uusimaa, som
ständigt var på däck. Han var den enda ombord, som
något kände till farvattnet, och visste huru nära land
man vågade gå under de korta slagen, ehuru lodet i
de flesta fall fick afgöra frågan. Någon mat kunde
under tiden knappast kokas för den svåra slingringen, och
ingen surrning af sakerna i kajutan ville hålla.
Spänningen hos alla var mycket stor, isynnerhet som vi af
Mattilas fått höra, att, midt under det vackraste väder,
Wirkulas jakt, som med knapp nöd slapp ur isen den
2 Juli vid Verlegen Hoek, hade förlist här den 28 Juli,
sänderklämd mellan tvenne isstycken, och sjunkit så
hastigt, att manskapet knappast hunnit ut ur durken,
än mindre rädda sina kläder. Lyckligtvis var Aeolus
ej det enda fartyget i sundet, ty Jaen Mayen och ett
annat fartyg från Hammerfest kryssade jemte oss så
nära, att vi ständigt, utom då tjockan hindrade det,
voro i sigte af hvarandra.

Den 1 Augusti på aftonen höllo vi in mellan
Fosters-öarne i tanke att ankra i lä om den östra af
dessa, men funno ingen ankargrund, sökte förgäfves att
mot den starka strömmen kryssa upp under en annan ö
och måste lägga bi. Mot morgonen lättade tjockan
och vinden bedarrade, men den höga sjön och
motströmmen, som satte en mängd drifis sydhän, hindrade att
vinna något genom kryssning. För att ej äfventyra att
blifva drifna nedåt Waijgats-öarne med deras många
holmar och skär samt fullkomligt okända farvatten, stucko
vi ut refven, bramseglen tillsattes, kl. två på morgonen
passerades åter Fosters-öarne, och kryssningen nordvart
fortsattes i svår tjocka. Strax efter midnatt hade stormen
tilltagit med nytt raseri, sjön spolade däcket och var
nära att fylla och taga bort den stora engelska båten.
Den bergades väl, men sjön var så svår, att det var
omöjligt att taga in den på däck. Ända till aftonen
kryssade vi mellan Cap Fanshaw och Nordostlandet med
två ref i storseglet, klyfvarn fast och ett ref i
skonertseglet. Slutligen sågs Jaen Mayen, som var i lä om
oss, hålla af till Wahlenbergs bugt, och Lilliehöök
beslöt att följa efter och ökade segel för att ej
förlora honom i tjockan. Sjön här var smul, men
liksom vid Fosters-öarne, träffades ej botten på mindre
än tjugu famnar. Längre in i viken fanns dock
ankarbotten på fyra famnar, straxt vester om den första
glacieren. Här var nästan stillt, ehuru stormen fortfarande
rasade i sundet. Lufttemperaturen sjönk så, att den
varierade mellan fryspunkten och + 1,8° C, men
vanligen höll sig under +1 ° C. Äfven vattnets temperatur,
som i mynningen af sundet var + 1,25° C, sjönk till
+ 0,125° C à +0,75° C.

Innan vi den 3 Augusti eftermiddagen seglade in i
Wahlenbergs bugt, sågo vi i trakten af Fosters-öarne,
för första gången under denna resa, några flockar af
den för eskimåerne så oumbärliga grönlandssälen eller
svartsidan, Phoca grönlandica. De höllo sig i tätt slutna
skaror, 30—40 tillsammans, simmade med utomordentlig
skyndsamhet och lyftade, när de skulle andas, alla på
en gång sina något tillspetsade hufvuden upp ur vågen,
samt dykade ögonblickligen ned igen, för att efter några
få minuter göra om samma flinka manöver, men på ett
betydligt afstånd från det ställe der de gången förut
visade sig. Denna sälart är för eskimåernes ekonomi
nästan af lika stor vigt som renen är för lapparnes,
samt har för ishafsfångsten och handeln en stor
betydelse. Det är vanligen denna art, och framför allt dess
nyfödda med hvit len ull beklädda unge, som utgör
föremål för den storartade sälfångst, hvilken sedan många
decennier tillbaka årligen bedrifvits vid Jan Mayen under
Februari Mars och April månader af skottar, engelsmän,
norrmän och tyskar och ännu fortgår med ett ganska
stort antal fartyg.

I Wahlenbergs bugt låg Aeolus för ankar några
dagar, dels för fortfarande storm, dels för reparationer
ombord, för att fylla vatten och afspäcka den senast
gjorda fångsten.

Nära ankarplatsen höjde sig en sexhundra fot hög
kulle af söndersmulad sten och grus, hvari stora
hyperit-block voro inbäddade. På hvardera sidan sköt en glacier
ut i hafvet, och ofvanom den höjde sig ett snöfjell till
1400 å 1500 fot. Genomdränkt af vattnet från
snöfjellet, stupande åt söder och af bättre jordmån än
många andra ställen på Spetsbergen, erbjöd kullen en
vextlighet, som ända till toppen var föga aftagande.
Under det Malmgren botaniserade, gick Chydenius
snöfjellet uppåt. för att om möjligt få en öfverblick af den
dalsänkning, som sträckte sig söderut vid foten af
Nordostlandets isvägg, och hvars nordliga del han veckan förut
besökt, men i den rådande kölden och starka dimman
var det ej möjligt att utröna mera, än att dalsänkningen
slutade mot Wahlenbergs bugt och var uppfylld af den
glacier, som gick ut från det snöfjell, der han stod.
Då vi sedan på färden ned till stranden togo en annan
väg än den, hvarpå vi uppstigit, något som i allmänhet
bör undvikas vid bergstigningar, träffade vi nära foten
en snöbrant, utför hvilken vi gingo som vanligt helt
obekymrade, då plötsligen snön svek under
Malmgrens fötter och han sjönk ned uti en remna i den
underliggande isen. Lyckligtvis hade han själsnärvaro
nog att utbreda armarne och på det sättet hålla sig
uppe, till dess våra förenade krafter befriade honom ur
hans farliga läge. Vid närmare undersökning befanns
remnan vara omkring sjutio fot djup och två alnar bred.

Svåra byar störtade ofta ned från snöfjellet öfver
Aeolus der han låg för ankar, Heenloopen Strat var lika
dimhöljdt som förut, och vågornas brus tillkännagaf, att
stormen ännu rasade med oförminskad häftighet derute.
Den 7 Augusti, sedan vinden något bedarrat, gingo vi
åter till segels och styrde ut i sundet, samt fällde om
aftonen ankare straxt söder om den minsta af
Foster-öarne. Vi gjorde några exkursioner på holmarne,
nedlade rapporter i en stenvård, och draggningsbåten,
som var i gång på eftermiddagen, hemtade rätt god
skörd. Som likväl den sydligare ögruppen borde
erbjuda mycket mera af intresse, seglade vi den 8 kl. två
på morgonen söderut och, gynnade af en stark ström,
ankrade vi redan kl. nio f. m. vid en af de nordliga
Waijgats-öarne.

Straxt på eftermiddagen afgick Chydenius med den
stora engelska båten och tre mans besättning samt
proviant för tre till fyra veckor på en exkursion vester- 
och söderut.

Från den 8 till den 20 Augusti låg Aeolus qvar
under Waijgats-öarne. Det zoologiska arbetet fortgick
nästan utan afbrott under Malmgrens oförtrutna ledning,
och han hemförde en vacker samling sjödjur af så mycket
större intresse, som skiljaktigheten mellan östra och
vestra Spetsbergens hafsfauna, hvilken är så påtaglig, att
den genast fäster naturforskarens uppmärksamhet, här
gjorde sig särdeles märkbar. Dess orsak torde vara att
söka såväl i hafsströmmarnes riktning som i olika
egenskaper hos hafsvattnet. Här träffades djur, hvilka
uteslutande tillhöra den grönländska faunan och högst
sällan eller aldrig visa sig vid vestkusten.
Djurlifvet var tillika rikt, och gubben Anders Jakobsson,
som i sina anspråk på draggningens resultat ej var
lätt tillfredsställd, förklarade att »bottnen var god».
Några botaniska exkursioner gjordes till holmarne i
närheten, hvilka uteslutande bestodo af hyperit, men
skörden var klen. Lilliehöök lodade upp farvattnet i
närheten.             

Temperaturen höll sig låg. stundom under
fryspunkten, aldrig öfver +3° C. Vattnet visade från + 1,2° till —
0,1° C, allt efter som strömmen kom från norr eller
söder. Vädret var ostadigt, dimma kom ofta ifrån landet
ungefär i riktningen från Storfjorden, och en mängd
drif-is — till stor del glacier-is — kom emellanåt
söderifrån, ehuru hela södra delen af sundet nu var isfri.
Det var nu den varmaste tiden på året, då jöklarne
äro i betydligt starkare rörelse än annars, och de, som
gå ut till hafvet, äro stadda i ständig kalfning, som det
kallas i Grönland, när isblock från dem rasa ned i
vattnet. Denna is är farlig att möta för ett fartyg, ty
den är ofta så klar, att den endast med svårighet
urskiljes från vattnet, när det blåser, och hård som
marmor, men fastän en mängd jöklar på Spetsbergen
stå med höga, lodräta väggar utmed hafvet, äro de
ändå ej nog mäktiga att afgifva berg i storlek lika
dem, som finnas på Grönland i Baffins Bay.
Seglingen i dessa vatten försvåras äfven i betydlig mån af
den hårda strömmen och vindkasten från de höga
bergen, som omgifva Heenloopen Strat.

Den 13 återkom Chydenius ombord från sin
rekognosceringsfärd, om hvilken han berättade följande:
»Jag styrde först rakt vesterut till Lovéns berg, för att
landa vid en sidomorän till den söder om samma berg
utskjutande väldiga glacieren, hvilken med en något
öfver hundra fot hög tverbrant bräcka stötte till hafvet.
Vågorna bröto våldsamt mot stranden, och vi uppsökte
en annan landningsplats i en liten bugt emellan glacieren
och moränen, der båten både var mindre utsatt för
vågsvallet och, om så behöfdes, kunde helt och hållet
dragas upp på land. Mot aftonen begaf jag mig upp
på fjellet ifrån norra sidan. Jag måste bokstafligen leta
mig fram uppför den ganska brant stupande fjellsidan,
isynnerhet sedan jag kommit omkring 1300 fot upp, der
den från förra båtexkursionen bekanta kalken slutade och
det öfver den utbredda hyperitlagret vidtog. Då jag
hunnit ungefär två tredjedelar af vägen, började en
stark tjocka att utbreda sig öfver berget, och först efter
tre timmar hann jag den platå, som intager bergets
norra del. Der väntade jag i sju timmar att tjockan
skulle lätta, men förgäfves, och jag kunde ej få en fri
utsigt öfver några tiotal alnar ifrån mig. Jag tillbragte
tiden med att samla vexter, hvilka funnos i stor
ymnighet, mest mossor och lafvar, ända in till den eviga
snön, som från det ofvanliggande snöfjellet på ett ställe
sträckte sig ned till några fot från den i sundet
stupande bergsidan. Slutligen, utledsen att vänta,
återvände jag till båten, och efter några timmars hvila och
när dimman mot natten något tycktes aftaga, besteg
jag ånyo berget, denna gång på hälften kortare tid,
emedan jag nu kände nästan hvarje steg. Äfven nu
var lyckan mig oblid, ty om också den närmaste
omgifningen stundom blef befriad från de dimmor, som
kommande från sydvest följde dalsänkningarne på ömse
sidor om berget, och tidt och ofta höljde denne i en
fullkomligt ogenomskådlig slöja, bortskymdes alla öfriga berg
och ställen, som jag behöfde se. Derföre fick jag ej en
enda vinkelobservation under den tid af åtta till nio
timmar, jag åter tillbragte på berget, och blott en gång
fick jag öfverskåda Waijgats-ögruppen och Stratet ända
ned till sydspetsen af Nordostlandet och hafvet der
bortom, hvilket nu, i likhet med södra delen af sundet,
var fullkomligt isfritt. Isfjellet ofvanför, dit jag gjorde
en kort utflygt, var sönderremnadt i alla riktningar,
ehuru sprickorna voro små. Vid nedstigningen tog jag
på försök vägen längs med kanten af glacieren, som
nästan i en halfcirkel böjer sig omkring bergets östra
och norra sidor. Den var på sina ställen smal och
sönderbruten, på andra åter bredare och alldeles
sprickfri. Ehuru vägens sluttning nu ej var särdeles brant,
var dock gåendet förenadt med obehag, ty om man en
gång började slinta och råkade komma in på glacieren,
kunde man ej bestämma, hvar färden skulle sluta. Då
jag nu för andra gången återvände med oförrättadt
ärende, beslöt jag att tills vidare lemna detta ställe och
att med båten söka efter ett omtaladt sund till
Storfjorden, hvilket jag ej heller kunnat för dimmans skull
upptäcka från berget.

Berättelsen om tillvaron af ett sådant sund, som
skulle förena Heenloopen Strat med den oegentligt
kallade Storfjorden, tycktes ega ganska stor sannolikhet
och har äfven kommit till England, så att sundet på
en der år 1861 utgifven karta öfver Spetsbergen finnes
utsatt med anmärkning: »två svenska fartyg sägas hafva
passerat igenom 1859». Förhållandet är i verkligheten
sådant, att år 1860 tvenne norska fartyg hade genom
ett norr om Walter Thymens fjord från Storfjorden
utgående sund kommit ut i Heenloopen Strat. Två af
dem, som hade gjort denna färd, voro nu vid
Spetsbergen: skepparen Nilsson, som förde det ena af
fartygen, och hans styrman Mack, densamme som nu var
styrman på Magdalena. Enligt deras sammanstämmande
berättelser, som jag flera gånger var i tillfälle att höra,
var sundets riktning från V.S.V. till O.N.O. och dess
östra mynning straxt söder om den vik, som benämnes
Björn Bay eller Lomme Bay, och derifrån skulle man
hafva sydspetsen af Nordostlandet rakt i öster och kunna
se bergen vid Treurenberg Bay. Sundet skulle vara
ganska smalt och kort.

Detta sund önskade jag uppsöka. En vik åt
sydvest ett stycke söder om Lovéns berg var egentligen
det ställe, dit jag ansåg mig böra ställa kosan, ty
Nordenskiöld, som från Wahlbergs ö hade sett denna för
tillfället af is betäckta vik, hade yttrat den förmodan,
att sundet antagligen vore att finna der, och denna
förmodan ansåg jag bekräftad af de svåra dimmor, som
ständigt vältrade fram från dess botten. Först begaf
jag mig likväl med båt norrut bortom Lovéns berg, ty
öfver en der utgående dalgång framströko ständigt,
såsom jag redan nämnt, massor af dimma, och enligt
berättelsen kunde man söka sundet öfverallt i denna trakt.
Det skulle vidtaga straxt söder om en glacier, och
således kunnat blifva undanskymdt för det förra båtpartiet
af denna glacier eller af det då ännu längs kusten
qvarliggande isbandet. Efter några timmars färd,
försvårad af den nu söderut gående strömmen, hade jag
öfvertygat mig om, att der ej fanns något sund, utan
blott en obetydlig bugt emellan berget och glacieren.
Jag styrde derföre söderut och kom snart tillräckligt
långt, för att kunna öfverse hela bottnen af den ofvan
omtalade viken, men fann der blott en stor glacier,
som fyllde en åt W.S.W. löpande dalgång och
sammanhängde med inlandsisen. Att nu på vinst och 
förlust styra till den långt åt öster utskjutande udden af
egentliga Spetsbergen och sedan söderut för att söka
sundet, utan att hafva det för
gradmätnings-rekognosceringen behöfliga triangelnätet utkastadt, ansåg jag ej
vara rätt, och beslöt derföre att göra en tur åt det inre
höglandet, för att derifrån möjligen få sigte på sundet
eller ock på Storfjorden, och derigenom få en
föreställning om, huru hela triangelnätet vid Heenloopen Strat
borde framföras. Vid midnatten emellan den 10 och 11
Augusti rastade jag invid en sido- eller kanske rättare
midtel-morän, som gick söder om den närmast viken
utskjutande glacieren. Södra delen af Heenloopen Strat
hade blifvit fri från tjocka, så att jag erhållit vinklar
och sett de berg, som här kunde användas till
triangelpunkter; sydspetsen af Nordostlandet hade jag nu norr
om mig, och således kunde jag icke hafva någon vidare
nytta af detsamma vid triangelnätets framförande, så
att allt talade för en hastig rekognoscering inåt landet.
Litet före middagen den 11 Augusti begaf jag mig
derföre, åtföljd af Nilsson, upp på den högre delen af
moränen, som mycket liknade den i Wahlenbergs bugt, och
vidare upp på isfjellet der ofvanför. Jag hoppades der
kunna få en öfverblick öfver den dalsänkning, som ett
par hundra fot lägre drog sig vesterut och utgjorde en
fortsättning af den af glacieren fyllda dalen i vikens
botten. Utsigten från isfjellet, som var omkring 1,500
fot högt, hindrades dock vesterut af ett annat, omkring
hundra fot högre isfjell, hvilket hittills under bestigningen
varit för mig bortskymdt. Dalsänkningen fortsattes ännu
bortom det högre fjellet, och jag följde en stund dess
rand. Snötäcket öfver isen blef starkare, ju högre upp
jag kom, och jag besteg derföre det andra fjellet. Äfven
här visade sig åt vester och sydost ännu högre snöfjell,
hvilka sakta höjde sig från den dal, som låg emellan
mig och dem. I denna steg jag ned och ändrade min
kosa från W.S.W. till W.N.W. Dalen var ett ismoras,
om jag så får uttrycka mig; en lös sörja af små iskorn
betäckte till två å tre fots djup den fasta ismassan och
deröfver låg här och der nyfallen snö, af stormen hopad
i drifvor, de enda ställen, der vi fingo fast botten, ty
iskornen och snön hade der frusit tillsammans.
Öfverallt annorstädes sjönko vi vid hvarje steg ned en till
två fot, men jag lifvades af hoppet att snart få se
något öppet vatten, ty lätta dimmor höjde sig stundom i
vester och några individer af tjufjo, de enda lefvande
väsenden utom oss i denna öde nejd, styrde sin kosa
ofvanom snöfjellen vesterut, och någon gång märkte vi
äfven räfspår. När jag slutligen kom upp på det
troligen öfver 2,000 fot höga fjell, dit. jag sträfvat, fick
jag äfven nu i vester och sydvest se en hel mängd af
nakna bergstoppar, som stucko upp ur snön, och en dal
som gick i N.O. och S.W. Jag begaf mig utför den
sakta sluttande inlandsisen åt ett närmast i vester
beläget berg af mindre höjd och kom till ett ställe, der
sluttningen blef starkare och ismassan söndersprängd
och glacierartad. Från denna punkt kunde jag
upptäcka öppet vatten, i hvilket ett och annat isstycke
rörde sig i nordlig riktning. Dalgången syntes fortsätta
allt vidare åt sydvest, så långt jag kunde se, Bergen
åt detta håll voro höga och bara, och söderut började
de antaga en ännu spetsigare form, något liknande
den som herrskar på vestkusten, men topparne voro ej
så täta eller så spetsiga.

Den 12 Augusti ingick snart, och den 24 skulle vi
alla vara samlade på Aeolus för att, om så fordrades, lemna
Heenloopen Strat. Jag hade också blott beredt mig för
en ilmarsch och icke medtagit umbärliga kläder och
proviant, hvilket kunde hafva gjort färden dubbelt så
långvarig. Dimmor började uppstiga och kölden på fjellen
var under natten så skarp, att man måste vara i ständig
rörelse för att ej frysa. Allt detta förmådde mig att
afstå från ett försök att nedstiga till stranden vid det
vatten jag såg, ty, om vi gått vilse i tjockan, hade
krafterna möjligen kunnat svika på återvägen, och att hvila
var omöjligt. Vattnet sträckte sig i nordost och sydvest
och mynningen af detsamma uti Heenloopen Strat borde
således ligga något norr om det ställe, der jag först
sökt sundet; om jag gick dit med båten, kunde jag för
öfrigt uträtta vida mer än nu till fots. Den omgifvande
terrainen visade sig här mycket förmånligare för
triangelnätets framförande än vid södra delen af
Heenloopen Strat, och vägen längs detta vattendrag, sund eller
ej, ledde helt säkert genare till Storfjorden än någon
annan; jag måste derföre ovilkorligen göra en båtfärd
dit. Ofördröjligen begåfvo vi oss nu tillbaka, och efter
en snabb marsch på en litet genare väg nådde vi båten
omkring midnatt. Vi hade varit inne i landet omkring
två mil i rak sträcka vesterut. Vandringen hade varit
äfventyrlig under denna dimmiga årstid, och de två
männen vid båten hade ej utan oro afbidat vår
återkomst. En gås, som de under tiden skjutit, gaf oss en
förträfflig aftonmåltid; vi drogo båten upp på land, så
högt att vi ej såsom den förra natten skulle blifva
oroade af floden, och lade oss till ro i båten under dess
tält. Middagstiden följande dag började vi rusta oss till
affärd. Jag satt i båten och höll på att lägga in de
under gårdagen samlade vexterna — deribland för första
gången Wahlbergella apetala — tvenne af manskapet
voro ett stycke derifrån för att hemta snö till
kaffekokning, och Nilsson i närheten sysselsatt med att
göra upp eld. Plötsligt kom denne till tältöppningen
och sade, att björnar voro i närheten. Ehuru ej fullt
klädd, tog jag min dubbelbössa och skyndade ut. I
början kunde jag ej se något ovanligt, men Nilsson
sade ånyo att de voro straxt bredvid, och när jag
gick litet fram åt fören, så långt att jag kunde se förbi
tältet, fick jag se på andra sidan båten, tätt intill dess
kant, en björnhona med sina två ungar, den ena två, den
andra ett år gammal. Honan stod upprest på bakbenen
och så nära, att jag skulle kunnat nå henne med
bösspipan. Med blicken fästad på djuret tog jag ett steg
tillbaka för att kunna skjuta, men just då kom jag ihåg,
att jag hvarken laddat om eller ombytt knallhattar,
sedan jag återkommit från min fjellvandring. Jag ville
derföre draga mig tillbaka till tältöppningen, för att, i
händelse det klickade, kunna fatta en yxa, som i båten
borde finnas på sin bestämda plats. Jag hade blott att
taga två steg för att hinna till tältöppningen, men
hvarje förhastad rörelse skulle öka modet hos djuren
och kanske beröfva mig tillfället att skjuta. Jag stod
stilla, afvaktande hvad de skulle företaga och beredd
att anfalla, så snart de visade den minsta stridslust.
Honan sänkte sig ned på alla fyra och gick åtföljd af
ungarne några alnar fram om båtens för, som om hon
ansett obeqvämt att anfalla öfver densamma eller ock
knat mod dertill. Jag följde deras rörelser endast
omkring fem alnar från mig. De voro nu på samma
sida om båten som jag, på fem alnars afstånd, och jag
behöfde ej släppa dem ur sigte för att komma in i
båten. Jag tog ett steg tillbaka, stannade och såg på dem
såsom förut; och då de ej rörde sig rakt fram utan i
en cirkel, tog jag det andra steget bakut och stod nu,
som jag önskade, med hela kroppen i tältöppningen.
»Det klickar bestämdt, ty jag har ej bytt knallhattar, och
behöfver yxan,» sade jag till mannen bakom mig, som
var fullkomligt obeväpnad, ty en oladdad fågelbössa,
hvarpå han satt en knallhatt, var ej att tala om; i och
med detsamma gjorde djuren halt, alla vända åt mig.
»Skjut, skjut,» ropade han uppmanande och ungefär
samtidigt råkade han af en eller annan orsak att bränna af
sin knallhatt. Djuren lyssnade, stodo orörliga, mumlade
litet och vädrade åt mig. Jag sigtade på honans hufvud
och när jag tyckte mig fullkomligt säker — jag hade
under mina sista färder tappat kornet på bössan och
sigtade längsmed pipan, — sköt jag, just som hon sakta
började resa sig på bakbenen. Skottet brann af, hon
föll ned åt mig till, sträckte litet på sig, uppgaf en suck
och var död. Ungarne luktade på henne och utstötte
vilda, egendomliga skrän och började lunka bort i sakta
mak. När jag öfvertygat mig om, att modren var död,
gaf jag den större ungen ett skott i bakbenet. Under
det jag laddade om, togo de vägen längs med stranden,
vände sig ofta om och liksom lockade modren. Der
blefvo de skrämda af karlarne, som återvände till båten,
och gåfvo sig ut i vattnet. Jag mätte upp afståndet
emellan honans hufvud och båtkanten; det var tre och
en half aln. Under tiden hade Nilsson tagit ned tältet,
båten sköts ut och ungarne förföljdes. Ej långt ifrån
stranden klättrade de då upp på en stor grund-is, som
var ganska brant, och det kalla badet syntes hafva
återgifvit den större ungen bruket af hans sårade bakben.
Då vi nalkades grund-isen, gingo de åter till sjös och
simmade åt stranden. Den mindre, som simmade sämre,
sköt jag nu genom hufvudet. Han bogserades till land,
och under det folket drog upp honom, förföljde jag
den andra, som nu tagit vägen uppåt moränen; men
denne sprang rätt bra, jag hann honom ej, utan han kom
efter en lof åter i sjön och till isstycket, derifrån till ett
annat isstycke, och då båten nu åter närmade sig till
land, begaf han sig emot det ställe, der modren låg,
tydligen obenägen att skiljas från henne. Vi upphunno
honom likväl snart och jag sände honom en kula genom
hufvudet.

Den på detta sätt afbrutna kaffe- och
middagskokningen fortsattes nu, och vi upptäckte att yxan ej legat
på sin plats i båten utan blifvit lemnad ett par alnar
bakom det ställe, der björnen föll. Sedan vi inlastat de
fällda djuren och spisat middag, begåfvo vi oss omkring
kl. sex e. m. den 12 Augusti å väg österut, emedan jag
först ville bese den sydligaste af de tjugutre öarne i
Waijgats-ögruppen och derifrån taga några vinklar för
kartan, innan jag åter begaf mig tillbaka till fartyget
för att lätta båten från den tunga och opåräknade lasten.

Redan vid en holme på midten af vår väg kunde
jag skönja, att vi skulle få dimma; men fortsatte likväl
färden och, då vi kommo fram, hade vi svår tjocka. Jag
försökte att från den sydliga spetsen af det lågland, som
omgaf öns inre del, hvilken med brant stupande vaggar
reste sig till omkring tvåhundra fot öfver hafvet, erhålla
några vinklar, men kunde taga endast några få. Icke
heller var det möjligt att komma till det inre af ön, ty
den branta hyperitväggen var omöjlig att bestiga,
hvilket icke varit händelsen med något berg, som vi råkat
på, sedan vi lemnade vestkusten. Med tjockan förenade
sig slutligen ett ganska stridt regn. Under återfärden
till fartyget fingo vi mellan öarne stundom begagna segel
och kommo ombord den 13 Augusti på morgonen.

Samma tjocka fortfor nu ihärdigt ända till den 14
på eftermiddagen, då den sydostliga vinden något tilltog
och luften klarnade upp. Då det klarnat, begaf sig
Malmgren med den norska båten och tre man till Lovéns
berg; Chydenius, som hade samma besättning och
samma båt som förut, återtog sin af björnjagten och
tjockan afbrutna färd, och båda båtarne åtföljdes till den
förra landningsplatsen. Vi togo den numera kända stigen
uppåt berget, mellan ståtliga kalkklippor, som alldeles
isolerade och med en omkrets af blott några famnar resa
sig till en höjd af öfver hundra fot och till sitt yttre likna
ruiner af menniskoverk, medan de i sitt inre äro fulla
af förstenade återstoder af förgångna djurslägten.
Vädret var klart och herrligt. Under oss låg glacieren och
södra delen af sundet, öfversålladt af de svarta
hyperitöarne, och i söder begränsadt af stora glacierer emellan
bergsspetsar, nära nog lika storartade som det berg,
uppför hvilket vi sträfvade.

Slutligen hunno vi platån. Malmgren gjorde
samling af de få vexter, som på det öfversta, brunaktiga
kalklagret här och der funnos, men af lafvar gjorde
han en ganska rik skörd på hyperitklippornas branter.
Jag tog vinkelobservationer både från platån och från
ett omkring 400 fot högre isfjell vester derom. Då vi
kl. ett f. m. den 15 Augusti beredde oss att nedstiga,
sågo vi ismassor i ökadt antal sätta in i sundet från
sydost. Under det snabba nedstigandet sköts bland de
ruinlika kalkklipporna ett exemplar af en teist i
vinterdrägt, hvilken Chydenius äfven vid sina förra besök
på berget sett. Dessa foglar, som häckade i de branta
bergsklyftorna på sidan om berget, hade redan flygfärdiga
ungar och gjorde från de högsta spetsarne, der de
vanligen, dock helst i dimmigt väder, uppehöllo sig,
utfärder dels kring bergets branter, dels ned till sjön.
Under nedgåendet hittades en liten torsk, Gadus polaris,
som troligen af teistarne eller någon annan fogel blifvit
släpad upp på den närmast glacieren befintliga, mindre
brant sluttande sten- eller bergåsen.

Vi spisade och skildes åt. Malmgren vände
tillbaka till Aeolus, draggade under vägen och kom kl.
half sex f. m. ombord på fartyget, som hela dagen måste
ligga qvar för stiltje. Den följande dagen lättade fartyget
ankar och gick för en svag sydost till en annan bland
de nordliga af Waijgats-öarne, sedan underättelser om
fartyget blifvit nedlagda på Wahlbergs ö. Skonaren låg
här qvar till den 20 Augusti på morgonen.

Denna dag gick vinden öfver på nordlig kant.
Barometern hade under de föregående dagarne
oupphörligen fallit, och man kunde således vänta ett oväder
liknande det, som rasade under de första dagarne i månaden.
Hela södra delen af Heenloopen Strat låg fylld af drif-is,
som alltmera framträngde åt norr. Aeolus lyftade derföre
åter ankar på eftermiddagen och började i svår tjocka med
regn och för en hård vind att kryssa norrut, alltjemt
omgifven af gles drif-is. Mellan Nordostlandet och Foster-öarne
låg denna särdeles tät, så att det var omöjligt att såsom
afsigten varit här fälla ankar. Fartyget lade emellertid
bi, och en båt sändes i land till den största af öarne,
för att nedlägga rapporter, och kryssningen fortsattes.
På natten träffade vi Rosendahls fartyg, hvarifrån vi
fingo veta, att det norra båtpartiet dagen förut besökt
Brandewijne Bay. Dimman fortfor, regnet piskade
alltjemt våra segel, och först den följande dagen fingo vi
sigte på Spetsbergens fastland; pejlingar blefvo möjliga
och vi sökte oss in i Lomme Bay, der middagstiden den
21 Augusti ankaret fälldes på vestsidan vid den låga
stranden tätt söder om en glacier, som med en bräcka
af 51 fots höjd skjuter ned till vikens mynning.
Skonaren hade icke legat der längre än till kl. 7 e. m.,
innan Torell och Nordenskiöld anlände ombord med
alla man friska och välbehållna.

Såsom vi af det föregående erinra oss, gingo Torell,
Nordenskiöld och Malmgren den 22 i båt till det inre
af Lomme Bay, der de träffade Chydenius, som om sin
färd, efter det han den 15 Augusti afseglat från Lovéns
berg, berättar:

»Sedan Malmgren den 15 Augusti om morgonen
lemnat mig, anställde jag några magnetiska
observationer", och rodde straxt på eftermiddagen norrut
under det vackraste väder. Efter tre timmars färd kommo
vi till Duym Point. Emedan strömmen började löpa
hårdt emot, samt en man var något illamående, rastade
jag här litet. Jag tog några vinklar för kartan och
gjorde en vandring inåt landet längs med en snöfri
dal. Ett stycke från stranden, sjutio till åttio fot
öfver hafvet, fann jag fläckar af lera med snäckskal.
Ett par af tjufjo, Lestris parasitica, hade här sitt bo, och
honan sökte äfven nu, såsom alltid, att leda
uppmärksamheten från sitt bo, genom att slå ned helt nära mig på
marken och med utbredda vingar och resta fjädrar under
häftiga rörelser sakta draga sig åt ett annat håll än boet
låg. Följde jag efter henne, drog hon sig undan allt
längre och längre bort; aktade jag ej på henne, tog
hon till vingarne och flög, liksom tärnorna pläga, tätt
utmed mitt hufvud under hväsande skri. I boet fann
jag en nyss utkläckt unge, som tillfälligtvis blifvit
ihjeltrampad, och som jag derföre, oaktadt modrens
förfäran, medtog, för att öka vår samling af foglarnes
dundrägter.

Från Duym Point fortsattes färden norrut förbi det
af Nordenskiöld redan omtalade alkfjellet, som uppifrån
ända ned på omkring 800 fots längd var nästan fullsatt af
foglar, hvilka i stora svärmar gjorde sina utflygter
derifrån. Men då de nu redan fört ut sina ungar i vattnet,
var ej allenast berget, utan äfven sjöns yta nästan full
med foglar, hvilka först, då båten kom på en åras längd
ifrån dem, döko ned. Deras antal kan svårligen
uppskattas efter annan måttstock än hundratusental, och
utan att sjelf hafva sett det, kan man ej få ett
begrepp om det rörliga lif, de företedde. Bergen stupade
här hela kusten utefter nästan lodrätt ned i sjön och
bidrogo icke litet att, genom den ståtliga förgrund de
bildade, göra taflan ännu mera storartad. Midnattstiden
funno vi slutligen straxt vester om den yttersta udden
af Cap Fanshaw en plats, der det var möjligt att komma
i land, och togo der med begärlighet nattqvarter,
uttröttade, som vi voro, af rodden med den stora båten
i en motström, som slutligen varit så stark, att vi
knappast förmått drifva båten fram.

Efter det vi hvilat ut och jag inlagt några
underrättelser om såväl skonarens som mina färder i en
stenvård, begaf jag mig med Nilsson upp på berget vid
Cap Fanshaw och lät de tvenne andra karlarne under
tiden föra båten ett stycke söderut in i viken, der en
låg strandremsa på dess östra sida erbjöd en
fördelaktigare landningsplats, än den vi först hade påträffat.
Bergets afsatser åt sydöstra sidan voro mindre branta
än på manga andra ställen, der jag varit, och
vegetationen vida rikare, än jag hittills sett, ända från den
ganska breda strandremsan och upp till den snöfria
toppen af det 1200 å 1300 fot höga berget;
isynnerhet voro gräsen och halfgräsen talrikt representerade.
Jag hade ännu ej funnit mynningen till det sund jag
sökte, och visste, att det ej var att anträffa längre mot
norr, tog derföre sådana vinklar, som dimman tillät, och
beslöt att söka framföra gradnätet öfver denna bay,
som hittills ej blifvit undersökt åt sydvest, emedan jag
ännu hyste den förmodan, att viken åt detta håll
slutade med ett sund till Storfjorden. Jag kunde
åtminstone antaga, att det var till samma fjord, som jag under
min färd inåt landet några dagar förut sett och längs
med hvilken det, enligt hvad jag då tyckte, erbjöd sig
tillfälle att tränga fram i riktningen emot Storfjorden.
Efter en vandring, som tagit längre tid, än jag väntat,
återkom jag till båten och beslöt att stanna till följande
dag, för att under tiden inpacka mina fynd af vexter
och stenprof.

Om morgonen den 17 Augusti rodde vi söderut
och landstego vid Footts' ö, en kalkklippa, som år 1827
sågs af Foster under exkursionen från Treurenberg Bay
och då af honom uppkallades efter en af hans
följeslagare. Här fick jag några vinkelobservationer, och
fortsatte färden till den udde på vestra stranden, der viken
böjer sig åt sydvest.  Vid denna udde, der vi nu 
tillredde vår middag, funnos ofantliga massor af drifgods,
trän, kaflar, pimpsten och näfver äfvensom spillrorna af
det nyss förlista fartyget, hvilket allt ingaf mig hopp
om att åt sydvest finna ett sund. Jag tog några
vinklar, fortsatte rodden inåt viken, och fick slutligen se
en glacier i dess botten. Det var nu motström, jag
lade i land på södra stranden omkring kl. åtta e. m.
och fortsatte vägen till fots åt glacieren till, för att se
om icke möjligen någon arm af viken sträckte sig
utmed densamma, der man kunde komma fram med
båt. Efter en half timmas vandring fann jag dock detta
icke vara fallet; men jag fick i dess ställe se en
glacier, hvars like i bredd och höjd jag icke hittills
skådat. I vördnadsvärd storhet tycktes den mig vara en
veteran bland glacierer, jag gaf honom i tanken detta
namn och erinrade mig med detsamma att det i dag
var den 17 Augusti, den dag, då Runebergs »Veteran»
åsåg mina landsmäns seger vid Alavo.                  ,

Följande dagen radde mycket stark dimma med litet
duggregn, och jag ansåg det ej löna mödan att fara
söderut öfver viken till ett af de höga bergen, som
var en ganska duglig triangelpunkt, för att der erhålla
vinklar och sedan "fortsätta undersökningen. Jag lät
båten qvarblifva der den var, klättrade upp i en remna
på den några hundra famnar från stranden löpande
bergskedjan, samlade stenprof och vexter och gjorde några
magnetiska observationer. Den geologiska bildningen
tycktes likna den vid Treurenberg Bay, ehuru hyperiten
saknades i de lägre lagren; stranden var deremot full
af nedstörtade hyperitblock.

Då dimman den följande dagen lofvade att lättna,
gick jag under lodning ned till den södra eller rättare
sydöstra stranden, men kunde hela den dagen intet
uträtta för dimman, som till och med hindrade mig att
med någon visshet upptäcka det ställe, dit jag önskade
komma. En ganska rik skörd af vexter utgjorde dagens
nästan enda vinst. Den 20 Augusti var icke mycket
bättre; men jag lyckades likväl efter en ganska besvärlig
färd att komma upp på det berg jag sökt, samt att
derifrån under de korta mellanstunder, då trakten icke
var insvept i dimma, erhålla en del af de
observationer jag önskat och såg tillika, att en
fortsättning af triangelnätet åt Storfjorden ej vore omöjlig, ty
från de längst i söder synliga bergen borde man med
säkerhet kunna se bergen vid Storfjorden.

Den följande dagen besåg jag på närmare håll
glacieren i bottnen af viken. Sedd på afstånd företer den
en svartgrå ismassa, som med en bredd af omkring 1/4
mil intager den dal, som sträcker sig åt sydvest.
Dalen begränsas af bergskedjor, hvilkas ryggar äro jemna,
utan uppstickande spetsar. Bergens sidor äro i lodrät
riktning liksom kölade på det sättet, att mindre
glacierer och fjellbäckar med frostens tillhjelp sopat ned
ett stycke af fjellsidan och qvarlemnat en urhålkning,
som antingen är bar eller fylld af en glacier eller en
snölavin. Dalsänkningen kan man med ögat följa
omkring en mil framåt och glacierens öfre yta visar på
hela denna sträckning ett emot viken sakta sluttande
plan, som blott på ett ställe nära slutet bryter sig och
bildar ett temligen brant isfall af fyrtio till sextio fots höjd.
Ytan är, sa vidt man kan se, nästan fullkomligt fri från
sprickor och har genom inblandadt grus och sten
erhållit en gråhvit färg, som ganska skarpt afsticker emot
de omgifvande bergens bruna, och på norra sidan 
slutligen nästan svarta sidor. Glacierens främre ända, dess
bräcka, som är mörkare än öfre ytan, nästan svart, når
icke ända till fjorden, och dess fot bortskymmes från
sidorna och framtill af väldiga grus- och stenhögar,
moränmassor hopade på strandbältet, som vid högt
vatten är 100 famnar, men vid ebb nästan dubbelt så bredt.
Under det man närmar sig glacieren, ser man tydligt
att den förut haft en vida större utsträckning, ty man
stöter på den ena moränen efter den andra, liggande
tvert öfver dalens riktning, och när man framkommit
till glacierens fot, ser man att dessa moräner äro
fullkomligt likartade med dem, som der fortfarande äro
under bildning. Öfverallt i glacieren äro nemligen grus
och skarpkantiga stenar — de största af omkring åtta
kubikfots volym — inmängda, hvilka tillika med den
omgifvande isen undan för undan nedfalla, och sedan isen
smält, bilda dessa krosstensbankar. Har man nu en
gång kommit till bräckans fot, märker man först riktigt
huru väldig och storartad glacieren är, ty från marken,
som blott ligger några fot öfver hafsytan, höjer den
sig lodrätt omkring 150 fot. Här och der framspringer
ur ett hål eller en spricka högt upp i isväggen en
vattenstråle, som mångenstädes är fördelad i idel droppar,
innan den når marken, och uppe vid kanten hänga
öfverallt lösa isblock och stenar, hänvisande på 
ursprunget till dem, som ligga vid foten. Åt söder, der
glacierens fria sida slutar emot berget, möter en anstående
klippa af sjutio till nitio fot höjd, öfver hvilken han till
en del skrider fram, och som är betäckt af grus och sten.
Vid glacierens fot och längs med denna klippa och
morän störtar en glacierbäck ned i tre fall, det första
af 20 till 25, det andra af omkring 40 och det tredje
af 20 fots höjd, hvarefter den når stranden och genom
flera armar tömmer sig i hafvet. Med sitt nästan
kristallklara vatten bidraga dessa kaskader icke litet till
förhöjandet af sceneriets storartade karaktär.

Jag önskade att längs den dalsänkning, hvari
glacieren låg, kunna komma till ett berg i sydost, som
låg omkring halfannan mil från den bergspets, jag
föregående dagen bestigit. Glacieren låg nemligen längre
in, icke tätt till dalens sida, utan stupade tverbrant
med en höjd af 60 till 100 fot emot dalbottnen och
lemnade en stor klyfta mellan sig och berget. I denna
kbvfta ville jag försöka att längs glacierens fot tränga
fram till mitt mål på en genare väg, än den jag uppe
på bergsplatån hade varit nödsakad att taga öfver dess
kullar. Jag hade tillryggalagt närmare en half mil, då
de hinder som mötte snart sagdt vid hvarje steg
tvingade mig att tänka på återvägen. Från fjellsidan
stupade ned emot dalbottnen små glacierer, hvilka voro
särdeles svåra att komma öfver och icke mindre svåra
att kringgå för det hopade stenraset, som här, liksom
allestädes, betäckte branten. Visserligen sträckte sig
få af dem ända fram till foten af den stora glacieren,
men att gå helt nära invid denna var icke rådligt, ty
lösa isblock och stenar hängde uppe vid dess kant och
hotade hvarje ögonblick att falla ned, något som
tycktes hafva förut ofta inträffat och äfven skedde under
min vandring, och glacierelfven, som än framstörtade
ur ismassorna och än försvann unHer den för att åter
snart komma i dagen, måste hvarje gång genomvadas.
Att öfvervinna dessa svårigheter var visserligen icke
alldeles omöjligt, men de vållade en så stor tidspillan,
att jag ej ansåg mig kunna följande dagen hinna 
tillbaka till båten. Detta var likväl nödvändigt på grund
af min öfverenskommelse med Lilliehöök att den 24
Augusti möta honom i Lomme Bay, helst som jag ansåg den
nordliga vinden, hvilken herrskat mer än ett dygn, vara
i hög grad betänklig för fartyget och påkalla dess snara
af segling ur hamnen i Lomme Bay.

Dimman, som fortfarit nästan oafbrutet under
dagens lopp, föll som en blandning af fint och stridt regn,
då jag på aftonen återkom till båten. Ganska litet
belåten gick jag längs den sydöstra stranden, för att söka
ut prof bland de ofantliga massor af drifved, och hade
redan ansett dagen såsom förlorad, då jag hittade en
glaskula eller kafvel af samma slag, som man i Norge
begagnar till flöten vid fiskerierna, och jag tillegnade
mig med glädje detta nya bevis på golfströmmens
framträngande till Spetsbergen. I samma stund skingrades
plötsligen dimman öfver bergen i nordvest, solen belyste
den ännu dimhöljda stranden, der jag stod, och
framkallade ett lika vackert som sällsynt ljusfenomen. En
regnbåge, med färger af högsta klarhet nådde med sina
ändpunkter ned i de lägsta luftlagren. Ofvanom denna
stod en annan med färgerna i omvänd ordning. Vid
den lägre bågens inre rand uppstod en egendomlig
färgskiftning och efter några ögonblick såsom dess
omedelbara fortsättning en tredje båge med omvända färger.
Dess röda band var föga märkbart och färgerna, mattare
än den första bågens, vexlade i ljusstyrka, så att än den
ena, än den andra framträdde starkare och derigenom
gaf det hela ett utseende, som om de skulle hafva
blandat sig med hvarandra, men den violetta och den
gröna voro de rådande. Öfverst var denna båge 
afbruten och färgerna lifligast vid ändpunkterna. Dess bredd
var, att döma efter ögonmått, obetydligt mindre än den
förstas, men jag hann ej mäta den, ty knappast hade
jag kommit till båten och börjat framtaga mitt
instrument, förrän alla regnbågarne försvunnit och hela
landskapet åter låg höljdt i dimma. Detta sköna fenomen
torde ännu icke hafva funnit sin förklaring.

Under dagen hade två renar blifvit fällda, af hvilka
den ena gaf oss en förträfflig måltid. Det var en
»märkt» ren, d. v. s. att hans öron voro liksom afklippta
i spetsen. Vi hade förut funnit sådana, och det är för
hvalros-jägarne välbekant, att man ofta träffar dem på
Spetsbergen. Folkspråket kallar dem märkta, men
menar dermed likväl icke, att de äro märkta af
menniskohand. Emellertid har man, under förutsättning att
detta verkligen varit händelsen, derpå velat grunda det
antagandet, att de från befolkade trakter på
kontinenten vandrat till Spetsbergen, och emedan samojedernas
land är det närmaste, der tama renar äro till
finnandes, — ty Novaja Semlja är såsom bekant ett
obebodt land — har man trott sig kunna förmoda, att
hafvet emellan östra Spetsbergen och samojedernas land
är uppfyldt af hittills okända öar, emellan hvilka det
om vintern lägger sig, så att renarne denna årstid
kunna på isen gå från en holme till en annan, ända
upp till Spetsbergen. Denna förslagsmening var ofta
föremål för våra samtal. Under Aeoli vistelse vid
Nordostlandet och i Heenloopen Strat erhöllo våra
fångstmän åtminstone fyra eller fem s. k. märkta renar, och
tre hudar af sådana djur hemfördes från dessa trakter
till riksmuseum. På alla dessa voro båda öronspetsarne
på samma höjd från roten nästan tvert afslitna, men
den trubbiga spetsens kanter icke jemna, utan något
knöliga och rundade, samt lika starkt hårbevuxna som
örats öfriga delar. Alla fångstmän, som fällt sadana
renar, berätta enhälligt, att alltid båda öronen äro
toppade på samma höjd, mer eller mindre högt öfver
öronroten, och äfven under den senaste expeditionen till
Spetsbergen år 1864 erhöllos några renar, märkta på
samma sätt. Om man vill antaga, att dessa märken
härröra af menniskohand och äro gjorda med knif,
hvartill likväl den igengrodda öronspetsens ojemna yta för
öfrigt icke berättigar, samt att djuren någon gång
tillhört ett annorstädes bosatt nomadhushåll, så måste alla
på Spetsbergen hittills skjutna »märkta» renar hafva
tillhört en enda egare, ty märket har åtminstone under
de tjugu sista åren varit oförändradt detsamma. Då
emellertid de märktas antal är så stort på Spetsbergen,
att de säkert utgöra en tiondedel af de ärligen fällda,
och då man utan öfverdrift kan uppskatta antalet af
dessa till minst tusen, somliga år ända till femton
hundra, så nedläggas derstädes minst hundrade märkta
renar om året. Ett nomadhushåll, som årligen endast
genom utvandring skulle förlora hundra renar, torde
svårligen kunna bestå i tjugu års tid och ändock hafva
så stora hjordar qvar, att utvandringen ännu i våra
dagar kunde fortsättas i samma skala. Det är dessutom
att observera, att när de högnordiska folken märka
sina renar i öronen, skära de endast ett hak eller ett
hål i endera örat men, sa vidt vi kunnat erinra, aldrig
i båda öronen, och minst troligt är att någon genom
båda öronens afskärning skulle märka all sin boskap.
De märkta renarne på Spetsbergen skilja sig dessutom
hvarken i storlek, hornens förgrening eller i något 
annat afseende från de icke märkta, d. v. s. de tillhöra
alla den spetsbergska racen, som genom betydligt
mindre storlek och andra egendomligheter på ett i ögonen
fallande sätt afviker från den på kontinenten lefvande
renen, och deras hud bär aldrig ärr efter œstruslarven,
hvilka äro så ytterst allmänna i huden af den
nordeuropeiska renen. Det gifves slutligen en annan nära
liggande orsak till de aftoppäde öronen, nemligen den
vissa år inträffande skarpa kölden och frosten under
vårnätterna, då renkalfvarne ännu äro späda och deras
öron ömtåliga för köld. Det är nemligen en i
Finmarken och Lappland gjord erfarenhet, omtalad af flere
trovärdiga personer och från olika håll bekräftad, att
äfven der i höga fjelltrakter de späda renkalfvarne
under kalla vårnätter förfrysa sina öron, hvilka aldrig
återfå sin normala form, utan hos de fullvuxna synas
liksom afklippta.

Jag återvände till glacieren för att mäta temperaturen
i dess bäckar och i fjellets rännilar. En bäck hade en
temperatur af + 075° C, en mindre rännil af - 2° C, en
annan bäck af + 1,75° C, under det luften var + 2,5° C varm.
Sjelfva glacierbäcken hade vid sitt första fall + 0,05° C
och tätt under glacieren, bland nedfallna isstycken,
+ 0,75° C, och vid sitt utlopp hade han i en arm + 0,1° C,
och i en annan + 0,25° C. Vattnet i viken närmast
framför utloppet var samtidigt + 1,6° C och ett stycke längre
bort + 1,75° C. Jag hade förut funnit att fjordvattnet
vexlade emellan + 1,75° C och detta under ebben, och
+ 5,5° C under floden, och luftens temperatur öfversteg
under min vistelse der aldrig + 6,5° C. Det var sålunda
bäckarne, som bidrogo att sänka fjordens temperatur,
luftens värme och tidvattnets, som kom från bassinen
norr om Spetsbergen, att höja den. Sedan jag hvilat
ut efter min tröttsamma vandring vid glacierens fot,
började jag återfärden till fartyget och sammanträffade,
som läsaren torde erinra sig, med Torell och
Nordenskiöld. Efter en stunds samtal skildes vi åter, då jag
begaf mig till Footts' ö, der jag landade för natten.
På öns södra sida fann jag en grotta urhålkad i kalken
af vågsvallet, som alltjemt spolade in genom dess nästan
cirkelrunda öppning af omkring sex fots diameter. I
hennes inre var en grytformig urhålkning omkring sex
fot under vattenytan. På förmiddagen den 23 Augusti
lemnade jag denna ö, hade under en tilltagande nordlig
storm en besvärlig rodd och anlände vid middagstiden
tillbaka till Aeolus. Dagen derpå inträffade äfven Torells
båtparti, och vi voro sålunda alla väl behållna åter
samlade ombord. I Lomme Bay var ett rikt djurlif; ej
långt från stränderna betade renar, och elfva stycken
blefvo under vår korta vistelse här fällda. En kull af
den vackra högnordiska ripan, som på Spetsbergen
eljest är mycket sällsynt, visade sig. I vattnet tumlade
hvitfiskar, Delphinus leucas, och en fångades. Detta
vackra, öfver tretton fot långa hvaldjur är en af det
egentliga polarhafvets innevånare. De uppehålla sig gerna
nära isen och finnas vid de grönländska kolonierna
aldrig om sommaren, såsom fallet är vid Spetsbergen.
De lefva såsom andra delfiner, uti stim och äro så
skygga, att de endast med svårighet fångas.
Norrmännen fånga dem med en egen slags harpun, en så kallad
skottel, olik den som begagnas vid hvalrossfångsten.
Hvitfisken uppehåller sig ofta i närheten af jöklarne,
framför hvilka vattnet är grumligt af det fina bergmjöl,
som jökeln söndermaler under sin vandring och som
föres ut i sjön framför densamma. I detta vatten kan
hvitfisken ej se harpuneraren eller hans båt, hvarför det
der ofta lyckas att fånga den. På afstånd liknar
hvitfisken mycket en sälhund i vattnet. Det utvuxna djuret
är mjölkhvitt och särdeles vackert. Ungarne äro
deremot mörka till färgen. Är vattnet klart, kan man
visserligen ofta komma dem nära, men de skynda sig
alltid så hastigt undan, att de ej kunna fångas.
Ryssarne plägade, den tid de jagade i dessa trakter, fånga
dem i starka nät, på samma sätt som brukas i
Grönland, der flera hundrade årligen fiskas. Hvithvalen
förekommer längs Ishafvets stränder och går på Asiens
östra kust ända ner till 52° N. Lat., och vid Amerikas
kust fångas han i S:t Lorenzo-viken. Från hafvet
företager han ofta vandringar långt uppåt floderna för att
jaga fiskar, och skall i Amurfloden gå upp ända till
fyrtio mil från hafvet.

ISMÅSEN, LARUS EBURNEUS.



ELFTE KAPITLET.

Aeoli färd till Kobbe Bay.

Årstiden var nu så långt framskriden, att säkra
tecken till höstens annalkande visade sig. Vägen söderut
genom Heenloopen Strat var spärrad, och den nordliga
ihållande stormen hotade att jaga ned isen norrifrån och
äfven spärra återvägen. Vi kände ej isens läge i
vester, men vi måste söka den vägen för att kunna
sammanträffa med Magdalena, och Torell ansåg det derföre
vara tid att lemna Spetsbergens norra kust. Han hade
gerna gjort ännu ett försök att ifrån Heenloopen Strat
undersöka Nordostlandets östra sida, men tiden medgaf
det ej mera, och våra båtresor voro således slutade.

Heenloopen Strat och vestra och norra kusterna af
Nordostlandet hade blifvit undersökta och geografiskt
bestämda. Ansenliga samlingar af bergarter och
försteningar voro gjorda, med ledning af hvilka den högsta
nordens geologi kan noggrant utarbetas och en
geologisk öfversigtskarta upprättas. Före våra båtresor
fanns nästan intet faktiskt bevis för Golfströmmens
framträngande till Spetsbergen, än mindre till dess
norra delar. Den föreställningen hade länge haft burskap,
att snögränsen på norra Spetsbergen ginge ända ned
till hafvets yta. Under våra många fjellvandringar hade
iakttagelserna fört äfven till rättande af denna
föreställning, hvilket torde vara af mycket intresse ej blott
för den fysiska geografien i allmänhet, utan äfven för
sakens nära sammanhang med tolkningen af vigtiga
geologiska förhållanden inom Skandinavien.

Under det alla andra af de vetenskapliga
deltagarne voro frånvarande på dessa båtresor, följde
Malmgren Aeolus på dess färder, öfverallt sysselsatt med
zoologiska och botaniska arbeten. Det heter i Aeoli
loggbok nästan för hvarje dag, då fartyget låg för
ankar, att draggbåten var i gång, d. v. s. att den gamle
Anders Jakobsson då var ute med sin båt, sitt manskap
och sin bottenskrapa, och från alla tillgängliga djup
upphemtade hafvets alster i stor mängd. Hvad han
sålunda hemförde till fartyget, hvad landet i öfrigt erbjöd
af vexter och landtdjur att utskilja, bevara, ordna och
anteckna, allt detta var arbete nog, för hvars rika frukt
vi hafva att tacka Malmgrens ihärdiga flit.

Ankaret lättades sent på aftonen den 24 Augusti,
och vi började kryssa genom Heenloopen Strat emot
norr. Denna kryssning fortfor ett dygn utan några
särdeles framsteg, då slutligen vinden sprang öfver till
vestlig samt derefter till svdlig, så att det nu gick
bättre framåt, och tidigt på morgonen den 26 Augusti
kastade vi ankar på den vanliga ankarplatsen vid Depot-ön,
efter att först nära holmen vid mynningen af
Heenloopen Strat hafva törnat på några undervattensklippor,
likväl utan farliga följder. Sedan fångstbåten
återkommit, som utgått för att se om hvalross funnes i land,
såsom dess vana är vid denna tid, då den ej har is
att hvila på, vatten blifvit fyldt, och Chydenius, som för
några observationer varit i land på ön, kommit ombord,
gingo vi åter till segels på eftermiddagen samma dag,
och vände nu ryggen åt Heenloopen Strat och
Nordostlandet — ja, man kan säga, hela fältet för vår verksamhet
hittills. Vi styrde åt nordvest, i början gynnade af jemn
sydlig vind och med alla klutar till; men snart blef
vinden ombytlig och åtföljd af snötjocka, och på
aftonen inträdde fullkomlig stiltje. Vi lågo nu nordvest
om Shoal Point och hade godt tillfälle att derifrån
öfverse hela det lagland, hvars yttersta spets denna udde
är, höljdt af ett snötäcke, som skarpt afstack emot det
mörka vattnet och något påminde om vintern i Norge.
Den följande dagen seglade vi i början åt norr med
fördelaktig vind, och kommo nu till den nordligaste
punkt, fartyget under denna resa nådde eller till 80° 30'
N. L. Vi hade först ämnat att ankra i Brandewijne
Bay, men detta beslut blef sedermera ändradt, emedan
vi fruktade att instängas af is, om vinden skulle blifva
alltför ogynnsam. Vi vände derföre åt söder kl. nio f. m.,
då vinden öfvergått på nordvest. En tid på dagen var
vinden frisk, men emot qvällen utdog den åter. Då
utgick skrapbåten, och man draggade i det djupa vattnet
midt utanför mynningen af Treurenberg Bay. Hela
dagen herrskade dimma och snö mer eller mindre, och
luftens temperatur höll sig vid eller under fryspunkten
ända ned till — 0,7° C. Under natten kryssade vi litet
norrut, men kl. åtta f. m. den 28, då vinden öfvergick till
S. t. W., sattes kurs vesterut, och vi skredo sakta framåt,
och lemnade med saknad småningom de trakter bakom
oss, med hvilka vi under elfva veckors tid hunnit blifva
förtrogna. Slutligen fingo vi den låga, flacka ön Moffen
i sigte, och Torell beslöt att ankra vid dess vestra sida.
Draggbåten sattes i sjön, Malmgren, Nordenskiöld och
Chydenius skyndade i land för att göra observationer
och samla hvad ön kunde erbjuda. Fångstbåten utgick
äfven i hopp att hvalross skulle hafva gått på land nu,
då isen var borta, men intet enda af dessa djur syntes
till, och draggbåten fann den grunda och sandiga
botten rundt om ön särdeles fattig.

Redan länge känd af holländarne, omnämnes Moffen
under namn af Muffen Eiland af Martens, som
berättar att hvalfångarne, när deras jagt slog fel, plägade
begifva sig dit, för att slå hvalross, som i stora skaror
här plägar gå upp i land. Af de dödade bildade man
då, berättar han, ett bröstvärn eller skans och lemnade
några ställen öppna såsom dörrar, hvarigenom andra
djur kunde störta fram, och på det sättet slagtade man
åtskilliga hundratal, så att man gjorde en god resa,
emedan tänderna, det enda af djuret som då togs till
vara, voro af stort värde. Namnet Muffen Eiland
torde uttrycka den ringa aktning dess blott sex fot
öfver hafvet höjda land, jemfördt med den närbelägna
ståtliga Spetsbergskusten, inger seglaren. Phipps'
expedition beskref 1773 denna ö såsom ett nära nog
rundt lågland af omkring två eng. mils genomskärning,
med en mycket grund sjö eller stor vattendam i midten,
som öfverallt var frusen utom på tretio à fyrtio alnars
afstånd från stranden. Marken emellan hafvet och
dammen är från en half kabellängd till en fjerdedels mil
bred, och hela ön är täckt med sand och småsten,
utan den minsta grönska eller vegetation af något slag.
De funno endast ett stycke drifved, omkring tre famnar
långt, med qvarsittande rot och så tjockt som skeppets
mesanmast, hvilket blifvit uppkastadt öfver den höga
delen af landet och låg på sluttningen emot dammen.
De sågo tre björnar och en mängd ejdrar, gäss och
annan sjöfogel, samt fogelbon öfver hela ön, och funno
en graf efter en holländare, som der blifvit begrafven
i Juli 1771. Parry såg ön blott på afstånd under sin
resa och utsatte den på sin karta enligt pejlingar.

Nordenskiöld bestämde den vestligaste spetsens läge
till 80° 1' 6" N. L. och 14° 34' 15" O. L. Scoresby, hvars
beskrifning öfver ön öfverensstämmer med Phipps',
uppger dess läge till 80° 1' N. L. och 12° 43' O. L. Den
magnetiska inklinationen är 80° 27' 53". Vi funno ön sådan
Phipps omtalar den. Lagunen var fullkomligt isfri och stod
på vestra sidan af ön genom ett några famnar bredt sund
i förening med hafvet, och dess vattenyta steg och föll
derföre ungefär samtidigt med flod och ebb. En
glaskula, lik den som påträffades i Lomme Bay, hittades
bland drifveden, som låg här och der på strandbädden
emot lagunen och hafvet, dock ej i sådan mängd, som
man hade kunnat vänta på en så låg strand. Ön var
täckt med småsten, spillror af de på det närbelägna
landet anstående bergarterna, och erbjöd botanisten en
ganska klen skörd. På den enformiga slätten kunde vi
på långt håll åt söder skönja något hvitt, hvilket på
afstånd liknade en kalkklippa, och några af oss skyndade
dit för att undersöka, hvad det kunde vara. Vi möttes
der af en anblick så sorglig, att vi troligen aldrig glömma
den. Hela den hvita massan bestod af idel
hvalross-skeletter, i hundradetal eller snarare tusendetal hopade på
hvarandra, och man kunde tydligen se, att många af
djuren blifvit dödade endast för tändernas skull och för öfrigt
lemnade orörda för att af väder och vind förstöras. Denna
benhop kunde lika väl räkna sin tillvaro från de senaste
decennierna som från Martens' tid, ty ungefär såsom Martens
beskrifvit hvalrossfångsten, bedrifves den ännu på ön. Då
hvalrossarne, sedan isen försvunnit, blifva trötta att hålla
sig i sjön, ga de i hundrade och tusendetal upp på land
för att hvila sig; ty ehuru de kunna sofva i vattnet
med halfva hufvudet under dess yta, såsom man ofta
kan få se, är det likväl sannolikt, att de ej på detta
sätt blifva fullkomligt uthvilade. Hvalrossjägarne passa
på detta tillfälle, smyga i land, döda med lansarne dem,
som ligga närmast hafvet, och bilda derigenom en vall
emot de längre upp liggande djuren, hvilka nu under
förtviflan söka att öfver kamraternas kroppar utför den
slu†tande stranden vältra sig ned i hafvet och i tumultet
hugga ihjel eller qväfva hvarandra. Det första anfallet
fordrar en hög grad af djerfhet och raskhet, men är
mera ett vildt slagtande än en jagt, och af flera
hundradetal, som sålunda dödas, falla på långt när icke alla
för jägarens hand. Nu fylles fartyget med hudar och
späck, och när det ej kan intaga mera, huggas betarne
ur de återståendes hufvuden, och det blodiga slagfältet,
lemnadt utan att spåren af den vilda jagten undanrödjas,
bortskrämmer således för åratal andra hvalrosshjordar
frän trakten. Så förstöres för många år jagtplatsen,
som de förföljda djuren sky. Denna jagt, så
vinstgifvande den också är, borde derföre afskaffas, om det
blott vore tänkbart att införa någon ordning eller vård
om fångsten på Spetsbergen, der allt lefvande som har
något penningevärde — ejdern och annan fågel,
hvalross, sälar, renar och isbjörnar — nu hejdlöst förstöras af
vinningslystnaden under den förevändningen, »dödar icke
jag, så gör en annan det.» Det är eljest fara värdt att
vid alla tillgängliga delar af Spetsbergens kust
hvalrossen om några tiotal af år utrotas, såsom på Beeren
Eiland, eller blir lika sällsynt som numera på
Spetsbergens vestra kust, och att samma öde snart träffar de
andra djuren.

Midnattssolen belyste praktfullt de lätta moln, som
hvilade öfver de höga fjelltopparne i Wij de Bay söder
om oss. Det var första gången vi nu på Spetsbergen
sågo hennes skifva sänka sig under hafvets rand vid
horisonten.

Allt ifrån vår ankomst till dessa trakter ända till
midten af Augusti hade vi från östra Spetsbergen
oafbrutet sett isen i norr. Under de sista dagarne af våra
båtfärder var vädret så tjockt, att vi ej hade särdeles
vidsträckt utsigt öfver hafvet från de berg vi bestego.
Vi funno dock alltjemt, att i vester var mycket mera
öppet vatten, än norr om östra Spetsbergen. Vi hade
haft skäl att vänta, att den nordliga vinden, emot hvilken
vi kryssade oss ut ur Heenloopen Strat, skulle hafva
drifvit isen ned emot nordkusten. Men detta var icke
händelsen, ty ända från seglingen ur Stratet till Low
Island, och derifrån till Moffen Island, kunde vi ej
upptäcka minsta skymt af drif-is. Vi kunde ej ens se en
»isblink», det ljusa skimmer, som den snöbetäckta isen
återkastar vid horisonten och som röjer isen redan på
sex till åtta mils afstånd, innan den ses. Det var då i
sanning mycket lockande att härifrån företaga en
segling rätt mot norr, så långt öppet vatten syntes. En
allvarsam öfverläggning hölls också om ett sådant
försök. Torell och de vetenskapliga deltagarne voro böjda
derför. Högst sannolikt var att man åtminstone kunde
komma upp till 82° bredd, om ej mera; det hade alltid
varit af vigt att utröna drif-isens svdliga gräns under
hösten, och dessutom kunde man hoppas att erhålla
andra iakttagelser af värde. Torell yttrar härom: »Jag
tror helt visst, att isen vid den tiden var långt aflägsen,
på longituden af Cloven Cliff, och hade vi haft ångans
kraft till vårt förfogande, skulle sannolikt svenska flaggan
svajat på den högsta latitud, till hvilken hittills något
fartyg hunnit. I arktiska Amerika anses den egentliga
öppna årstiden vara senare hälften af Augusti och den
förra delen af September. Till vestra Spetsbergen
kommer man regelbundet redan om våren, men det tyckes
som om samtidigt med den öppna årstiden uti arktiska
Amerika en stor förändring försigginge med isen vid
Spetsbergen. Parry anmärker i sin polarresa, att han
just i September ej såg is emellan Treurenberg Bay och
Cloven Cliff, och att han skulle ansett det icke vara
särdeles svårt att då på Sju-öarnes longitud segla till 82:dra
graden. Dessutom sade mig Kapten Haugan på briggen
Jaen Mayen, att isen i Augusti försvinner, utan att man
vet, hvart den tager vägen. Att kust-isen smälter på
ytterst kort tid, kunde vi iakttaga, och sannolikt
bidrager den starka strömmen härtill i hufvudsaklig mån.
Den är förmodligen äfven hufvudorsaken till hafsisens
så starka förminskande. Vattnet har nemligen en
ganska hög temperatur under den senare delen af
sommaren. Vi hade under vår segling hit aldrig observerat
lägre gradtal än + 2° C, mestadels derutöfver. Då nu ett
öppet haf med en varmare ström sköljer kanterna af
isen, måste det starkt tära dess massa. Det är derföre
troligt att under denna årstid en expedition i farvattnen
omkring Spetsbergen skulle hafva utsigt att göra vackra
upptäckter, om en sådan drifkraft som ånga användes.
Då emellertid af alla expeditioner, som varit i dessa
vatten, ingen dröjt qvar till längre fram på hösten, har
man i detta hänseende ingen erfarenhet. Hvalfångarne
sluta vanligen, sin fångst under den första delen af
sommaren, och det är mycket troligt, att grönlandshvalen,
som alltid håller sig i närheten af drif-isen då går
längre mot norr.»

Sjömännen och Petersen afstyrkte deremot företaget
på den grund, att Aeolus ej var en god seglare och, vid
en möjligen uppkommande höststorm, kanske ej skulle
kunna undgå drif-isen, utan blifva instängd i densamma
för vintern. Inom några dagar skulle vi börja att sakna
solljuset under natten, hvars längd numera skulle hastigt
tillvexa mot höstdagjemningen, och detta ansågs göra resan
än mera betänklig. Fartygets manskap hade äfven sedan
en tid börjat att längta till sydligare nejder, och var
icke villigt att företaga en sådan färd. På grund häraf
fattade Torell beslutet att ej styra mot norr, utan i dess
ställe gå vesterut för att fortsätta undersökningarne på
vestkusten, till dess Magdalena träffades. Vi lyftade
derföre ankar den 29 Augusti straxt efter midnatt, för att
gå till Smeerenberg. Vinden var en svag sydost, och
från nordost kom en stark dyning, som visade att isen
åt detta håll var långt borta. Under det herrligaste
väder passerade vi mot aftonen mellan de ståtliga öarne
vid nordvestra kusten och kommo på natten till
inloppet af Smeerenberg Bay. Vinden dog ut, fartyget
bogserades följande förmiddag inåt Smeerenberg, och
ankaret fälldes omkring kl. 9 f. m. vid Amsterdam
Eiland, midt för sundet emellan denna ö och egentliga
Spetsbergen.

Under denna segling hade Torell och Malmgren
gjort en båtexkursion. De landstego i Little Red Bay,
der dyningen gick mycket hög, och gjorde en lång
vandring längs stranden. Fjorden är upptagen på den
under Buchans expedition af Parry uppgjorda kartan,
men tycktes föga öfverensstämma med densamma. Den
har sitt namn af en tegelröd sandsten, som i nästan
horisontella lager bildar ett högt berg på östra sidan.
Försteningar sökte vi förgäfves deri. Dessa lager beröra
omedelbart gneisen, som bildade det innersta och vestra
sidan af fjorden. Inuti denna fanns en lång dyn, som
afstänger en ypperlig hamn och genomskäres af en liten
elf. På denna dynen lågo kadavren af en ofantlig
mängd hvalrossar, hvilka blifvit dödade, sedan de gått
upp på land. Alla tänderna voro borta, men på många
kunde man se att skinnen ej blifvit aftagna. En af
våra harpunerare sade att ryssar gjort denna fångst.
På stranden stod ett ganska stort, af ryssar uppfördt
timmerhus, i hvilket den sista ryska expeditionen på
Spetsbergen öfvervintrat. Det var bygdt utan
ordentlig grund och måste hafva varit mycket osundt.
Flera grafvar, besatta med ryska kors, vittnade också
huru olycklig denna expedition hade varit. Samma
harpunerare, som nu var oss följaktig, hade en gång
med en norsk hvalrossfångare kommit till denna fjord
och funnit många af det till en sådan rysk expedition
hörande manskapet döda, och de öfriga illa angripna af
skörbjugg. De, som ännu lefde, blefvo räddade.
Ryssarne besökte fordom ofta Spetsbergen, och man finner
der på många ställen deras kors och gamla bostäder.
De gingo dit från Hvita hafvet, öfvervintrade och
aflöstes om våren af ett nytt parti; dock har man äfven
exempel på en ryss, som lefde många år på Spetsbergen,
der han slutligen ock fann sin graf. De fångade
hvalrossar, togo hvitfiskar i sina grofva nät, jagade renar
och fångade räfvar, hvilkas sommarskinn äro värdelösa,
medan vinterskinnen äro vackra och betalas högt,
isynnerhet de blåa. Också syntes rundt omkring en mängd
förstörda räffällor. På stranden fanns drifved i största
mängd.

I Red Bay skulle Magdalena, om hon varit der,
hafva nedlagt rapport och proviant, men ingendera
träffades. Partiet rodde till inre Norway Island, hvarest
spår syntes efter Sabines observatorium från år 1823,
då han besökte Spetsbergen för att göra
pendelobservationer och magnetiska iakttagelser, och följande morgon
hann det Aeolus vid Smeerenberg, kanske
Spetsbergens bästa hamn, som har en hel historia från den
tid, då den kallades nordens Batavia. Der hade
nemligen holländarne uppfört flera byggnader, under
sommaren kunde hamnen ligga full af fartyg. och man
har beräknat, att ända till 18,000 man hvalfångare på
en sommar besökt detta ställe. Stora trankokerier
funnos der, och rörelsen skall hafva varit högst betydlig.
Nu finnas endast obetydliga spår från den tiden; der,
som på många andra ställen på Spetsbergen, är det endast
grafvarne, hvilka erinra om den mängd menniskor, som
en gång uppehållit sig vid dess kuster.

I öster och söder begränsas Smeerenberg Bay af
fasta landet, från hvilket flera jöklar nedskjuta uti
hafvet, och i vester tillslutes hamnen af Amsterdam Eiland
och Dansk-ön. Vädret var särdeles gynnsamt. Med
undantag af den 1 September, då snö föll, var
temperaturen öfver fryspunkten, vinden för det mesta sydlig
och, från hvilket håll den än kom, ovanligt mild. Vi
lågo här för ankar några  dagar i och för arbete 
ombord, exkursioner och draggning. Draggningen sköttes
obehindradt, ofta voro två båtar ute både på för- och
eftermiddagen, och såväl Smeerenbergs som sundens
fauna blef så noggrant insamlad, som det var möjligt.
Vatten och drifved intogs och på Amsterdam Eiland's
låga nordöstra udde upplades den större af de engelska
båtarne med fem åror, roder, ett segel, en mast, tält
och stöttor, en ballastskofvel, en presenning, sex
dragbälten med linor, samt en släde och 25 lådor
pemmikan; en depot som blir till väsentlig fördel vid en
möjligen blifvande expedition. Skulle ingen sådan komma
ifråga, kan den utan svårighet hemtas till Norge af
någon hvalrossfångare.

Många exkursioner gjordes till Amsterdam Eiland.
Nordenskiöld företog en rodd till denna ö och till
Kobbe Bay för att söka underrättelser om Magdalena,
som i dessa dagar var att vänta; men hon afhördes icke.
Den 31 Augusti om morgonen gick Chydenius till
Norway Island, sökte upp den plats, der Sabine anställt
sina berömda observationer, och fann inklinationen här
vara 80°34',7, då den under Sabines dervaro var 81° 11'.
Genom regn hindrad från vidlyftigare iakttagelser
återvände han under natten i dimma och duggregn till
fartyget. Solen dröjde nu en stund under horisonten och
i midnattens för oss något ovanliga halfmörker antogo
några isstycken, som lossnat från glaciererna, och de få
stycken af drif-is, hvilka, liksom qvarglömda, ännu här
drefvo fram och tillbaka, högst egendomliga former.

På Dansk-ön låg snön qvar på en bergstopp. Den
hade, att dömma efter ögonmått, ett för dessa trakter
typiskt läge, och Chydenius fann genom vinkelmätning
snökanten ligga 900 fot öfver hafvet.

Den 3 September på aftonen lyftade vi ankar i
afsigt att gå söderut till Isfjorden och der möta
Magdalena. Följande dag var det dels lugnt, dels mycket svag
vind, och vi sattes af strömmen nordvest till nära höjden
af Cloven Cliff. Den 5 blåste en hård sydlig vind, emot
hvilken Aeolus kryssade utanför mynningen af Kobbe
Bay. Under denna kryssning genomskar fartyget flera
bälten af olika temperatur. I Smeerenberg höll sig
temperaturen omkring + 3° C. och varierade blott några
tiondedelar af en grad, allt efter som det var ebb eller flod;
men då vi kommo ut i sjön, passerade vi en timme ett
band af +2,7°, en annan ett bälte af +2,6°, så af +4,1°,
+ 3,1° o. s. v. Man finner häraf huru det varma vattnet
liksom i flera band skär igenom det kalla. Vi gingo
sedan litet in uti viken och sände en båt för att se
efter om Magdalena möjligen de sista dagarne varit der,
men då inga underrättelser funnos, gingo vi åter ut till
sjös. Den 6 var vinden mycket ombytlig med dimma
och snöbyar; strömsättningen nordvest var stark,
barometern visade förebud till storm, och den 7 vid
middagstiden gick Aeolus till ankars i sin förra hamn i
Kobbe Bay, för att der afvakta gynnsammare väder.
Sjön hade hela denna tid varit ovanligt svår, genom en
stark dyning, som stundom gick mot vinden.

Under den 7, 8 och 9 September rasade nu en
våldsam storm från sydsydost med häftiga kast från
fjellen, hårda snöbyar och hög sjö. Hösten hade inträdt
på fullt allvar. Fogelfjellen stodo öfvergifna och deras
talrika innevånare hade redan dragit söderut. Ingen
enda alka, Alca Brünnichi, var att se, och nattens
allvarliga tystnad afbröts numera icke, såsom i våras, af
foglarnes larmande skri. Marken var öfverallt bar,
utom på de högsta fjellen och i de djupaste klyftorna,
der den fortfarande betäcktes af hårdnad snö, som
mångenstädes var färgad röd af en mikroskopisk alg,
Protococcus nivalis, hvilken såväl i polarländerna som på
Alpernas högsta spetsar gifvit anledning att tala om
»röd snö». Sötvattensjön, som i slutet af Maj var
betäckt af mer än famnstjock is, hade under de
förflutna tre månaderna blifvit isfri, men dess
temperatur var vid ytan endast +1,2° C. och vid bottnen
+ 2,2° C. Stundtals uppehöll sig deri en och annan
lom eller några spetsbergsgäss. En båt fördes dit, men
draggningen lemnade inga nya resultat. Exkursioner
gjordes i trakten, så vidt det gick för sig, och de
magnetiska observationerna fortsattes. Slutligen bröts
enformigheten, då Magdalena den 9 kl. half sex f. m.
sågs för fulla segel styra in i viken.

HVALROSSHUFVUD.


TOLFTE KAPITLET.

Wijde Bay.

Vi hafva hittills följt Aeolus på hans färder och
kryssningar i farvattnen norr och nordost om
Spetsbergen, och, så vidt det varit förenligt med planen
och gränserna för närvarande arbete, sökt gifva en
framställning af de honom följande deltagarnes
verksamhet, och en skildring af dessa hittills så godt som
okända trakter. Det återtar nu att på samma sätt
följa Magdalena på hennes segling utefter Spetsbergens
vestkust. Läsaren torde erinra sig, att vi lemnade henne
i mynningen af Wijde Bay, der hon i sällskap med två
fångstfartyg, af hvilka ett var briggen Jaen Mayen, blef
af pack- och drif-is hindrad från att tränga förbi Grey
Hook och gå vidare mot vester. Ett tredje fångstfartyg,
en skonert, som der varit innestängd omkring fem veckor,
låg ännu qvar. Det var den 9 Juni.

För att passa på tillfället, i händelse någon segelbar
ränna skulle öppna sig, höll sig Magdalena hela dagen
kryssande från och till drif-isen, som från fjordens inre i
en nästan oafbruten, men smal sträcka var packad emot
vestra stranden och vid Grey Hook fortsatte till den
stora pack-isen i norr. Det var de sista spillrorna af
den års-is, som brutit upp och nu lemnade viken,
hvilken för öfrigt var alldeles öppen, så långt in mot söder
vi kunde se. Längre fram emot aftonen bedarrade vinden,
luften var klar, och två båtar utsattes att föra ett par
exkursionspartier i land på östra stranden vid den så
kallade Aldert Dirkses bugt, der ett temligen väl
bibehållet »Rysshus» redan på afstånd fästat
uppmärksamheten.

Det är med en lätt förklarlig nyfikenhet, skrifver en af
deltagarne, man i dessa ödsliga trakter stöter på sådana
lemningar efter menniskohänder, minnesvårdar, som skulle
kunna tala om lidande och försakelser af mångfaldigt slag,
och med stort intresse skyndar man att ur dessa spillror
framdraga de händelser, hvarom de, ehuru ofullständigt,
vittna. Det rysshus vi nu besökte var en oansenlig, tio
alnar lång, fyra alnar bred och icke fullt tre alnar hög
koja med platt tak och inuti afdelad i tvenne rum.
En dörr i byggnadens nordvestra horn leder till det
yttre rummet, hvars tak är förderfvadt, och i hvilket
blott finnas sönderslagna tunnor och bräder. En tre
fot hög dörr leder derifrån till det inre rummet, som
synes hafva tjenat till hvardagsrum. På dess södra sida
är ett litet fenster, bänkar rundt omkring väggarne, en
spisel straxt till venster om dörren, och en hylla midt
emot spiseln. För öfrigt har detta rum varit försedt
med ett golf, och ännu finnas åtskilliga husgerådssaker
qvar, såsom träskålar, burkar, m. m. samt en karfstock,
som tjenat till almanach på det sätt, att för hvarje
dag en skåra blifvit gjord, sned för hvarje veckodag,
rät för söndagarne. På den kunna vi räkna, att den
gjort tjenst under tjugusex, troligen rätt långa veckor.
Huggen ved finnes äfven qvar, och på en bänk är ett
ryskt namn inristadt jemte årtalet 1839, så att hyddan
tyckes hafva varit bebodd för icke länge sedan. I en
klippremna i närheten träffades en i sextiofyra rutor
indelad tafla med ryska bokstäfver på hvarannan ruta
och siffror på hvarannan, påtagligen ett dam- eller
schackbräde, som måhända utgjort de öfvervintrande
ryssarnes enda förströelse.

Rysshuset ligger nära intill stranden af en ansenlig
elf, hvilken snart utmynnar i en lagun, som den
troligen sjelf bildat, och hvilken emot hafvet begränsas af
en låg grus- och rullstensvall, som emot söder är öppen
och sätter lagunen i förbindelse med bugten. Vi följa
elfvens strand, der han genombrutit de stenbetäckta
skiffer- och qvarzithöjderna, som förut stängt utsigten
åt det inre, och möta snart den öfverraskande anblicken
af en liten vacker insjö af omkring l mils längd, i hvilken
på motsatta sidan utfaller en vattenrik bäck, som letar
sig fram emellan stenarna på platån och gifver anledning
att ännu längre inåt söka ursprunget till elfven bakom
den högre liggande bergsryggen. Från höjden af denna
öppnar sig också inom kort utsigten öfver ännu en annan
insjö, som, på alla sidor omgifven af stupande fjell, sträcker
sig i öster och vester så långt dessa medgifva oss att
se, men längre inåt tyckes böja sig åt norr, så vidt ej
en ny sjö vidtager vid krökningen af fjellväggen längst
in bakom några egendomligt tveklufna bergstoppar. På
andra sidan om en längre i norr belägen bergshöjd, som
åt alla håll medgifver en friare öfversigt af den
egendomliga terrängen, visar sig en parallelt med den förra
fortlöpande dalsträckning med återigen tvenne rätt betydliga
insjöar, sammanbundna med hvarandra genom en större
elf, som efter ett kort lopp ifrån den lägre liggande
sjön, tvert nedstörtande i hafvet utför de branta
strandklipporna, bildar ett vackert vattenfall, hvars brus höres
långt ut till sjös. Tillsammans med lagunen och några
mindre vatten på den jemnare slättmarken söderut
räknade vi sålunda ej mindre än sju särskilda, vid tiden för
vart besök derstädes nästan helt och hållet isfria
färskvatten; iakttagelser, hvarpå man vid 80:de breddgraden
knappast kunnat göra sig beredd. Vore bergen
skogbevuxna eller bure de spår efter en vextlighet, som blifvit
förstörd af menniskohand, skulle vi Jämna tänka oss
förflyttade till någon af vårt hemlands mera småkuperade
bergsbygder — t. ex. till gränstrakterna af Westergötland
och Bohuslän — men den ytterligt sparsamma
vegetationen, de här och der framskjutande glaciererna, och
framför allt den oöfverskådliga ismassan långt ut till sjös
erinra oss tydligt nog, att vi befinna oss på en punkt i
den yttersta högnorden. Den grusiga, humusfattiga 
marken gifver en sparsam näring åt enstaka stånd af små
bleka maskrosor, Taraxacum phymatocarpum, den enda
af Spetsbergens få Synanthereer, som förekommer på
nordkusten, af Drabor och Potentilla emarginata, och
utefter rännilen, och der marken ständigt är fuktig af
nedsipprande fjällvatten, trifves Ranunculus sulphureus,
och bland mossan den lilla Ranunculus pygmæus, Juncus
biglumis, Eriophorum capitatum, Saxifraga rivularis,
m. fl., alla små, och sällan öfverstigande tre tum i
höjd. — Ett par ejderhonor hade på slätten nyss lagt sina
ägg, besynnerligt nog, då dessa foglar eljest alltid häcka
på afskilda holmar.

Efter undersökning af de i många afseenden
intressanta omgifningarna omkring rysshuset, vände vi oss åt
söder och bestego den närmast belägna glacieren. Å norra
ALDERT EIRKSES BUGT

WIJDE BAY.
d.12 Juli 1861.

sidan var denna glacier af samma beskaffenhet, som
den förut omtalade i Treurenberg Bay och utgjorde
liksom den en kullrig, jemnsluttande ismassa, i
sluttningarne förande sten och grus, som efterhand framför
dess längst utskjutande del gifvit upphof till en
temligen framspringande landtunga. Sprickor funnos här icke
många, men så mycket talrikare på den södra, vida
betydligare delen af glacieren, hvilken der till en höjd
af omkring tvåhundra fot omedelbart stupar ned i hafvet,
bildande pittoreska klippspetsar och djerft upptornade
block af is, hvilka ovilkorligen tvinga åskådaren att hålla
sig på tillbörligt afstånd. På den jemna delen, som vi
bestego, så långt de snart vidtagande stora remnorna
medgåfvo, var isen först på större djup klar och
genomskinlig, öfverst snarare en sammangyttring af små
is-flagor. Egendomliga ljud hördes här och der, erinrande
om eolsharpans toner. Att de härrörde från rännilarne,
som framsorlade genom remnorna i isen, är utom allt
tvifvel.   

Återfärden till fartyget under natten var liksom
hela utflygten gynnad af det herrligaste väder. De flesta
af våra läsare torde mer än en gång hafva erfarit det
angenäma af en rodd på en spegelblänk insjö en stilla,
fridfull sommarnatt. Men få torde de vara, som kunna
göra sig en sann föreställning om en sommarnatt som
denna på Wijde Bay's lugna vatten, på alla sidor
omslutet af höga fjell och snöhvita ismassor. Solen står
högt på himmelen, hennes bländande strålar sprida en
angenäm värme, och likväl ger allt till känna, men
har svårt att göra sig fullt reda hvarför, att det är
natten som är inne. Tyst och stilla är städse den
natur, som omger oss, dagens buller och larm göra sig
sällan här märkbara, men, antingen nu solljuset, med
all sin glans, likväl är mera dämpadt än vanligt, eller
det är en följd af vår egen stämning, vi erfara dock
denna onämnbara känsla af frid och sinnesro, som
sommarnattens stillhet så gerna medför. Alldeles oafbruten
är likväl ej den tystnad som råder. En lång stund, under
det vi aflägsna oss vid årornas regelbundna slag, höres
bruset af en skummande elf, som öfver strandklipporna
störtar sig nästan omedelbart i hafvet, och allt som
oftast höres frustandet af en hval, som mils vidt ifrån
oss utstöter sin skumhvita vattenstråle — det är en
kamrat i vår nya fångenskap, som liksom vi måtte funnit
sig stängd af isen, eftersom han ej ännu gör min af att
lemna fjordmynningen, — och då och då genljuder
glacierernas brakande, likt en åska, från klipporna på andra
sidan fjorden.

Fullständig stiltje rådde, spridda isblock hade börjat
norrifrån med strömmen tränga in i viken, och
bogseringsbåtarne voro utsatta för att hjelpa Magdalena ett
stycke längre in och föra henne i skydd bakom den
sandrefvel, som mot norr begränsar Aldert Dirkses bugt,
der något längre fram på förmiddagen ankaret fälldes.

Wijde Bay är med skäl att anse som en af
Spetsbergens vackraste fjordar, liksom den är en af de
största, med en utsträckning rätt i norr och söder
af omkring tio mil, med en bredd af en och en half
till två mil. På östra stranden längst i norr, der
redan den egentliga fjorden kan anses upphöra,
nedskjuter Mossel Bay, som, om man så vill, skulle
kunna betraktas som en sjelfständig vik. För öfrigt
finnas inga betydligare bugter och inskärningar, och
stränderna fortlöpa nästan oafbrutet parallelt jemte
hvarandra, tills man omkring sex mil från mynningen möter
den ansenliga Mitterhuken, hvars höga fjellkam delar
fjorden i tvenne armar, af hvilka den östligaste är att
anse som hufvudgrenen. Först här förekommer en och
annan mindre ö, under det sådana längre ut helt och
hållet saknas. Fjellsträckorna, som å ömse sidor
begränsa fjorden, visa en sinsemellan i hög grad afvikande
karakter, som genast tillkännagifver olika geologiska
bildningar. Östra stranden, en fortsättning af samma
äldre skifferbildningar, som vi redan i förbigående lärt
känna från Treurenberg och Mossel Bay, företer en
enda jemn snö- och isbetäckt fjellplatå, som närmast
hafvet har en medelhöjd af omkring tusen fot, och som
endast här och der tvers öfver de brant stupande lagren
genomskäres af breda dalfören, af hvilka de flesta äro
uppfyllda af inlandets is, som i mäktiga glacierer, breda
strömmar af is, söker ett utlopp i hafvet, antingen de då
må halva funnit för sig en remna, tidigare bildad i
fjellmassan, eller af egen kraft brutit sig en väg genom
berget, på samma gång ismassan i sin allt utjemnande
verksamhet till en sammanhängande platå utan
uppstigande bergstoppar afskurit de uppresta qvarzit- och
horn-blendeskifferlagren. Redan långt ut till sjös ser man »de
tre isfjellen» framskjuta sina hvita ismassor på denna kust,
i skarp kontrast mot de mörka fjellväggar, mellan hvilka
de gå fram. Vestra sidan deremot, som bildas af den
med Grey Hook slutande betydliga landtungan, hvilken
skiljer Wijde Bay ifrån Liefde Bay, norrmännens
Kjærlighedsbugt, utgör den bizarraste samling ui enstaka,
utaf tverdalar skilda, präktiga fjellpartier, ordnade
terrassformigt i rader eller i koncentriska kroklinier, käglor
med jemnt afrundade toppar, kammar med rätliniga
konturer, liksom skurna efter lineal, med ett ord, den erbjuder
en omvexling af former, endast jemförlig med den röda
och gröna sandstenens brokiga färg, som på närmare håll
skarpt faller i ögonen. Höjden af fjellen på denna sida
är betydligt större och stiger mot det inre af fjorden
säkerligen till tretusen fot eller derutöfver. Med denna
djupt skiljaktiga karakter bilda de båda stränderna den
präktigaste ram omkring fjordens vida, klara, af inga
öar afbrutna vattenspegel. Utsigten erinrar om Vettern
en lugn och solljus sommardag, då ingen vindfläkt
krusar hans klara vatten. Nu hade äfven vi sommardagar
sådana den arktiska naturen har att erbjuda, hvita
sommarskyar dröjde vid bergens toppar, och de lägre
luftlagren hade en genomskinlighet, hvarom man der hemma
ej kan göra sig en föreställning. Men här, bildas
stränderna af mäktiga fjell, hvilkas mörka massor här och der
omvexla med de i solljuset glänsande, mot hafvet
nedvällande glaciererna, och vattenspegelns lugna enformighet
afbrytes af ett och annat simmande isblock, som nyss
under genljudande dunder lossnat från den nära liggande
glacieren och nu fängslar ögat med sina underliga
former och sitt vexlande färgspel.

östra sidan af Wijde Bay är bland
Spetsbergsfararne känd att vara en bland de bästa jagtmarker pa
Spetsbergen. I de mer eller mindre sparsamt
grönskande dalgångarne, isynnerhet emellan och innanför de
tre glaciererna beta talrika renhjordar, hvilka
isynnerhet i början af sommaren, innan de ofredats af jägaren,
äro lätta att nalkas inom skotthåll. Också återkom en
dag vår fångstbåt efter tre dygns exkursion, med ej
mindre än tjugufyra temligen hulliga djur; under en
kortare båtfärd fällde Kuylenstjerna fyra, och äfven
Smitt och Dunér fingo sin jagtifver tillfredsställd. Vår
proviant blef sålunda förstärkt, ja öfverflödande, och
vi började hålla Spetsbergs-diet. De saltade förråden
lemnades å sido och utträngdes, så från kajuta som skans,
af renkött, tillredt på kok-konstens alla sätt, och af de
läckra märgbenen. »Die Begierde des Essens ist auch
hier grosser als in andern Ländern,» säger Martens, och
han har rätt, ty matlusten var god, och måltiderna
antogo dimensioner, jemförliga endast med dem, som
våra resande veta att berätta från sina resor bland
kaffrernas och hottentotternas köttälskande stammar.
Också var det en förnöjelse att se, hurusom, trots det
trägna arbetet, den enas som den andras anlete dag för
dag blef mera skinande.

Liksom Treurenberg Bay har Wijde Bay inga
egentliga fogelberg, men här och der i deras branta afsatser
höllo spridda flockar af rotges och teistar sitt oväsen i
sällskap med enstaka borgmästare, rådsherrar och
hafhästar. Deremot hade kryckjorna i talrika skaror slagit
sig ned för att fånga limacinor i mynningen af
glacierelfvarna och i de hvälfda grottor, som dessa utgräft i
glacieren, och under döfvande larm svingade sig
esomoftast hela skaran i luften för att undgå faran att
krossas, då ett isblock rasade ned eller ett grotthvalf
störtade samman. Snösparfven hade redan dunklädda
ungar och vid färskvattnen häckade pilgäss, lom och
fjærplytt, och här och der på laglandet tjufjo, samt
på holmen vid Midterhuken ejdrar och tärnor.
Hvitfiskar och sälar visade sig då och då i fjorden, som
med detta djurlif och de varma, vackra dagarne, då
vi ej längre behöfde elda i kajutan och i land gerna
arbetade i skjortärmarne, gjorde ett helt annat intryck
än vid vårt förra besök för fem veckor sedan.
Thermometern visade i skuggan ända till + 13° C och i
solen + 28° C.

Omgifningen kring Aldert Dirkses bugt, ett af de
egendomligaste landskap på Spetsbergen, lockade med
sina små insjöar till dagliga exkursioner. Det färskvatten
vi i slutet af Maj besökte i Kobbe Bay, erbjöd visserligen
stort intresse genom det djurlif det hyste, men några
djur af högre klasser hade vi der ej träffat, lika
litet som vi någonsin väntat att finna sådana i dessa
trakters isiga fjellvatten. Vår förvåning blef derföre ej
ringa, när vår styrman en dag hemkom med
underrättelsen, att han sett en mängd fisk i det närmaste
färskvattnet, några ända till en fot långa, och dessutom
förde med sig en torkad, tre tum lång unge af
berglaxen eller rödingen, Salmo alpinus, som han hittat på
sjöstranden. Vi fingo snart tillfälle att sjelfva göra oss
förvissade om saken. Von Yhlen sökte att sätta ut ett
garn, men utan båt eller annat medel att flyta på, måste
han våga ett bad i den kalla, djupa sjön, som på sin
midt ännu var belagd med en porös isskorpa. Försöket
aflopp likväl fruktlöst, ty sjöns djup tilltog hastigt utåt,
den steniga bottnen intrasslade nätet, och det kalla
vattnet gjorde ett längre uppehåll deri farligt. Också
fick v. Yhlen plikta för detta tilltag, ty följande dag
erfor han stor ömhet i knäna, hårda knutar visade
sig deromkring i huden och han måste hålla kojen,
men efter någon behandling blef han inom kort
återställd.

I samma vatten lefde äfven smärre crustaceer af
entomostraceernas ordning, samt insektlarver, hvaribland
den af ett slags laxmygg, Limnophilus arcticus Boheman,
hvilken, jemte en och annan fluga af slägtena Tachina och
Aricia, här och der irrade öfver den ofruktbara
stranden. Hafvet var ganska rikt på djur, och under de
dagliga exkursionerna med draggbåten hade vi godt
tillfälle att iakttaga, huru olika lifvet här gestaltar sig
på skilda djup och på botten af olika
beskaffenhet. I fjordens mynning och utanför Aldert Dirkses
bugt, der djupet uppgår till nitio famnar, var ej annat
att hemta från den steniga bottnen än några sjöstjernor,
ophiuror och bryozoer, då deremot den fina leran, som
nedslammas från glacieren och utanför denne betäcker
bottnen, hyste det rika och egendomliga djurlif, som
tillhör dessa trakter. Bottnen närmast intill glacieren,
der vattnet är tjockt af uppflammad lera, är futtig, ty
slammet afsätter sig här i mägtiga lager och qväfver, så
att säga, all organismernas fortkomst och utveckling.
Längre ut från glacieren åter, der vattnet är mindre
grumligt, och slammet, ytterligt fint fördeladt, såsom ett
tunnt täcke breder sig öfver hafsgrunden, trifves denna
djurverld, som betecknats såsom egen för glacialleran,
rik på individer, men fattig på arter. Bland musslor,
Mya truncata, Saxicava rugosa, Astarte, Yoldia, Tellina
och framför allt Arca glacialis; af maskar, Antinoë
Sarsi Kinb., arter af Terebella och Phyllodoce, och
bland sjöstjernor Ctenodisciis crispatus m. fl. Rundtom
glacieren, ända till en fjerdedels mil och derutöfver, är
hafvet färgadt af den uppslammade bergarten, och man
kan alltid vara viss på att på detta afstånd göra goda
fynd, helst på tretio famnars djup.

Den 12 rustade Blomstrand och Dunér sig till en
längre båtfärd i afsigt att besöka fjordens inre. Härom
antecknar den förre:

»Vi lemnade fartyget den 12 Juli på förmiddagen,
följde östra stranden emot det andra isfjellet, och togo
nattqvarter straxt norr derom i en dalöppning utmed
en stor elf, som der föll ut i fjorden. Middagstiden
följande dag passerade vi denna glacier, hvilken väl
är mindre än den första, men sedd ifrån sjön,
erbjuder en långt mera storartad anblick, då den längre
utskjuter i hafvet och i hela sin bredd är brusten och
söndersprängd. Den tredje glacieren styrde vi förbi
under god vind och landstego här och hvar för att
samla drifved till bränsle och jaga renar, af hvilka
senare vi i$nom kort hade fällt tre stycken. Närmare
Midterhuken satte vi kurs på denna, men vinden dog
ut, och vi beslöto att styra till ett rysshus, som sågs på
fjordens vestra strand, och hvila der för andra gången.
Rysshusets belägenhet var, på afstånd sedd, särdeles
inbjudande, vid utloppet af en brusande elf, med de
omgifvande bergssluttningarne omvexlande i gröna och röda
färgskiftningar. Vi lofvade oss saftiga ängsmattor och
en frodigare vegetation, än vi hittills träffat, men funno
oss i allo bedragne i våra förväntningar. Rysshuset
liknade till utseendet de förut beskrifna, och låg på
en ofruktbar, torr sandslätt, som påtagligen tidigare
varit genomdränkt af hafvet, oaktadt den var betydligt
högre än det nuvarande vattenståndet. Stora sträckor
utefter framvittrade en hvit saltskorpa, men att marken
fortfarande tidtals står under vatten, är på grund af
rysshusets belägenhet föga antagligt. Den här och der
tydligt framträdande grönskan på bergssluttningarne 
härledde sig af bergarten sjelf, och elfven, liksom
hafsvattnet långt ut till sjös, var fullkomligt röd af det slam,
som den medförde från bergen, så att vi måste skatta
oss lyckliga att i närheten af stranden träffa en grund-is,
som försåg oss med det vatten vi behöfde.

Under uppehållet på detta rastställe ankommo båtar
från två af de fartyg, som delade vår fångenskap i
viken. Den ena båten hade framträngt ända till
bottnen af den sydostliga armen och funnit den sluta med
ett stort isfjell; den andra, som varit flera timmars väg
inne i den vestra armen, hade lika litet, som
veterligen någon förut, kunnat finna dess ända. Med
anledning af dessa berättelser ändrade vi vår plan och
beslöto att besöka den vestra i stället för den östra armen.
Efter en stunds uppehåll på en mindre ö i midten af
fjorden, der ett och annat ägg af tärnor och ejdergäss
oaktadt den sena årstiden insamlades, togs kosan förbi
Midterhukens höga fjellkam inåt vestra fjordarmen. Inom
kort blef fjordens vatten blodrödt; de väldiga, skarpa
fjellryggarne skiftade i rödbrunt och grönt, och hela
omgifningen erbjöd i den starka solbelysningen en högst
egendomlig anblick. Skaror af hvithvalar frustade
omkring oss, än till höger, än till venster, tidt och ofta
uppkastande sina smala vattenstrålar. En svag nordlig
bris, nätt och jemt tillräcklig att krusa vattenytan, förde
oss emellertid i sakta mak allt närmare vårt mål, som vi
dock ännu föreställde oss långt aflägset, och detta så
mycket snarare, som vi på andra sidan om en smal
landtunga, hvilken på afstånd hade tyckts afskära fjorden i
hela dess bredd, funno framför oss en ny vattenspegel
af oförminskad bredd, och långt bort i innersta bugten
en utspringande  bergsudde med det blånande skimret
der bakom, som antydde fjordens fortsättning. Den
angenäma färden blef emellertid snart afbruten, då vi
minst väntade det.

Vi samtalade som bäst om möjligheten att föra
Magdalena vesterut på denna väg, då farten på en gång
hejdades utan märkbar yttre anledning, och båten
stannade i det röda och mjuka lermuddret. Efter
åtskilliga försök att hinna flott vatten, funno vi slutligen
lika rådligt som nödvändigt att blifva der vi voro,
tills den stigande floden åter skulle taga oss loss.
Lägsta ebben var snart inne, och vattnet föll med synbar
hastighet. Den jemna, röda hafsspegeln var snart
förvandlad till en grund, försinande elf. Än här, än der
trädde ett nytt parti af den brunröda bottnen
småningom fram allt tydligare, och snart befunno vi oss så
godt som på det torra, att ej räkna de små rännilar,
som öfverallt framsilade på djupare ställen, och närmare
stränderna de bredare strimmor af vatten, som
betecknade de djupare strömfårorna.

Under det elden uppgjordes i fören af båten och
kaffet tillagades, hade vi det bästa tillfälle att betrakta
vår egendomliga omgifning. Midnatten var snart inne.
Solen, bortskymd af en hög fjellvägg, som i nordvest
lodrätt stupade emot den strand vi förut passerat, spridde
genom en bred dalgång, i hvilken en glacier nedvällde,
öfver fjordens inre och öfver bergen, som i bottnen
begränsade densamma, sin milda dager, här och der
afbruten af de djupa slagskuggorna från fjellens mörka
sidor. Likt högröda, utan ordning strödda sidenband,
med allt tydligare vattring, ju mera bottenslammet
upprördes, glänste vattenstrimmorna i det klara solljuset; de
belysta, röda sidorna af bergen bildade en liflig kontrast emot
WIJDE BAY I DET INRE AV VESTRA ARMEN.


de mörkt brunröda skuggpartierna, der ett utsprång af
fjellet, som förut ej låtit sig urskiljas, tecknade sig med
påfallande tydlighet, medan utåt, emot norr, den vida
vattenspegeln glänste sarnmetsbrun eller klart tegelröd, allt
efter den olika belysning bergen medgåfvo. Med ett ord,
jag har aldrig föreställt mig att i verkligheten kunna
finna ett motstycke som detta till utsigten öfver ett
solbelyst landskap, sedt genom ett blodrödt glas. Utom
himmelens rena blå, som hvälfde sig öfver det hela, var
allt rödt i olika nyanser, med undantag af en eller annan
blekt gräsgrön strimma på de starkare solbelysta bergen.
Denna allt beherrskande röda färg är sandstenens, hvaraf
de omgifvande, väldiga bergmassorna bestå; och af det
fina lerhaltiga slam, hvilket uppkommer vid bergartens
söndersprängning genom frosten och af glacierernas
slipning, och som af bäckarne föres ut i hafvet, härleder
sig vattnets blodröda färg.

Efter några timmars hvila satte vi oss tidigt på
morgonen åter i rörelse för att kunna begagna tillfället
att med högvattnet lemna vår ofrivilliga ankarplats.
Att styra längre inåt den grunda fjorden var ej att
tänka på. Vi återvände derföre till den förut omnämnda
sandrefveln, som tycktes liksom utgöra gränsen för det
egentliga grundvattnet, ehuru äfven på andra sidan
refveln var föga öfver en famns djup. Tältet uppslogs, en
väldig eldbrasa tillagades af de massor af drifved,
hvarmed refveln var nästan öfvertäckt, och vi rustade oss
att till fots uppnå fjordens inre. Mina reskamraters
jagtifver föranledde emellertid en stunds uppehåll. Talrika
renar betade i allsköns ro, och utan att svnnerligen
skrämmas af vårt besök, på de spridda frodiga mattorna
af Dryas, Polarpilen, m. fl. vexter, som sommarsolen nyss
framlockat på de stenfria delarne af sandslätten. Två
af dem föllo offer för sin nyfikenhet alldeles invid
lägerplatsen. Äfven hvithvalarne, som vi en lång stund
togo för simmande isstycken, blefvo slutligen så
närgångna, att de helsades med några skott, der de
stimmade i det solvarma grundvattnet i vår närhet, som
de tycktes hafva företrädesvis utsett till sin lekplats,
än badande sig i solskenet, långa stunder utan någon
märkbar rörelse med nästan halfva kroppen öfver
vattnet, — vi räknade på en gång tretio stycken i denna
ställning, ännu hvitare genom kontrasten emot den
mörkröda hafsytan, — än endast för några ögonblick
uppskjutande hufvudena för att blåsa ut.

Vandringen åt fjordens inre var mödosam och
tröttande. Lemnad ensam vid passerandet af en strid elf, som
föga inbjöd till fortsättande affärden, nådde jag slutligen
sjelfva bottnen af fjorden, hvilken efter en skarp krökning
omkring den förut omnämnda bergsudden fortgår vid
pass en half mils väg vesterut, tills den slutligen finner sin
gräns i en stor glacier, som har sitt hufvudsakliga
tillflöde från ett väldigt kettilberg, och, såsom i allmänhet
torde vara fallet der fjordarne sluta med grundvatten,
numera icke når till hafvet. En betydlig elf från det
inre af bergen, blodröd liksom fjorden och således
antydande, att sandstensbildningen ännu var långt ifrån
sitt slut, gjorde allt vidare framträngande omöjligt. Jag
återvände derföre och kom mot midnatten till lägret,
hvarefter vi tidigt följande morgon anträdde återfärden
och inträffade ombord mot natten till den 16 Juli.
Det må anmärkas, att vi under denna utflygt i det
inre af dalen observerade ända till 16° C. värme i
skuggan, den högsta vi under hela sommaren iakttogo.»

Stiltjen under den första dagen af vår vistelse i Wijde
Bay öfvergick till en laber nordan, isen packade sig allt
tätare omkring fjordens mynning, och äfven österut förbi
Verlegen Hoek var vägen snart stängd, såsom vi erforo
af ett bland fångstfartygen, som sökt gå åt det hållet.
Först den 14 började vinden blifva sydlig med mulen
luft, den friskade allt mer, sjön gick hög från
fjordens inre, och vi lättade derföre, för att lägga oss i
lä norr om sandrefveln, der vi ankrade på tre famnars
ler- och sandbotten. Mot aftonen vexte vinden till full
storm, ketting stacks ut och äfven det andra ankaret
fälldes. Vi väntade att isen i fjordens mynning skulle
skingras af denna storm, men detta blef ej händelsen,
ty följande dag, då det blef stillt, satte isen för
strömmen än längre in i fjorden och var snart nästan
ända inpå vår ankarplats. Mot middagen blåste åter
nordlig vind, som förde isen ännu närmare oss.
Blomstrands exkursionsparti hade ännu ej återkommit, men
vi måste söka skydd för isen, och satte till segel, för
att om möjligt söka oss förbi Grey Hook och ankra i
Liefde Bay. Vi uppbyggde på stranden en stenvård,
nedlade der en underrättelse om vår plan, lättade ankar
och kryssade upp mot Grey Hook, men isen låg här
alltjemt lika ogenomtränglig, och vi vände tillbaka till
vår första ankarplats söder om näset vid Aldert
Dirkses bugt.

Den nordliga vinden öfvergick först mot den 18
till frisk sydlig kultje, som syntes blifva ihållande och
lofvade att öppna vårt fängelse. Alla exkursionspartier
vände derföre tillbaka från sina långa utflygter. Mot
morgonen den 19 visade sig den närmaste pack-isen
också mera gles; vi lättade derföre, och för andra 
gången styrde vi upp mot isbandet vid vestra landet och
nu med full föresats att om möjligt ej vända tillbaka.
Isen var temligen gles, och vi kommo snart in i en
öppen ränna närmast stranden. Utefter denna ströko vi
för förlig vind upp mot Grey Hook, och klockan åtta
den 19 Juli hade vi Wijde Bay bakom oss. Mot vester
och norr låg hafvets oöfverskådliga vattenspegel ren och
fri från is, som nu under nära sex veckor tröttat vårt
öga och hämmat vår verksamhet, och endast en hvit
strimma i norr antydde, att den ännu satte en gräns för
långt framträngande åt detta håll.

Vinden drog sig på nordost, aftog alltmer, och
längre fram på förmiddagen företogs en utflygt i båt
till Grey Hook eller, såsom holländarne kallat honom,
Doré Hoek.

På denna udde uppträda bergarter af helt annan
karakter än den för öfrigt i trakten rådande, i det så
väl fjellet sjelf som de anstående bergkullarne i 
låglandet, hvilket omgifver bergets fot och utlöper ett
stycke i hafvet, utgöras af svartblå, hård, glimmerhaltig
lerskiffer, omvexlande med skikter af en grå, i luften
gulnande, tät sandsten. Lerskiffern är särskildt
anmärkningsvärd, såsom innehållande några, ehuru ytterst
sparsamt förekommande, organiska lemningar, smärre
bivalver och fucoideer, som i hela området för den
egentliga sandstensbildningen synas helt och hållet saknas.
Stupningen af lagren är svår att afgöra, då det var
omöjligt att bestämma, huruvida den företrädesvis skulle
anses för vestlig eller ostlig, enär ej mindre de yttersta,
låga kustbergen än äfven det egentliga fjellet företedde en
regelbundet itererad veckning, så att skikterna sålunda


stupade än åt ena, än åt andra hållet. Denna
egendomliga anordning faller redan på långt håll i ögonen,
då man från sjösidan får Grey Hooks-fjellet i sigte.

På återvägen landade partiet utanför udden vid en
liten låg holme, bildad af grus och rullsten, der några
par ejdrar och tärnor häckade, och efter sex timmars
frånvaro återkom det till Magdalena, som för den
bortdöende vinden ej hunnit långt.

Vi fingo nu göra bekantskap med den
tålamodspröfvande seglingen i polartrakternas vindstilla. Än
råder fullständig stiltje, än komma svaga vindfläktar
den ena timmen från söder, den andra från norr,
kompassen rund, och är dertill kustströmmen emot, sackar
fartyget långa stunder akterut, alltjemt stampande för
den starka dyningen från hafvet. Hittills hade vi ej
mer än två dagar haft att skaffa med regn eller snö.
Luften hade mestadels varit klar, men efter det vi
passerat Grey Hook och åter kommit in i blått vatten,
mötte oss kulen luft och regndusk, som denna årstid är
rådande på vestra Spetsbergen.

Hela natten till den 20 drefvo vi utanför Red Bay
och hela dagen gick till ända, innan vi för de svaga
vindkasten hunno höjden af Norsk-öarne.

Att på något sätt begagna den tid, som genom
denna segling gick oss ur händerna, utsattes båt, och
Blomstrand, Smitt och Dunér gingo i land under foten
af ett högt granitfjell, som norrut tillstöter den under
namnet Vlate Hock bekanta bergsudde, hvilken åt vester
begränsar mynningen till Red Bay.

»Vi hade här förstagången tillfälle att lära känna ett
verkligt alkfjell med dess myriader af kolonivis häckande
foglar. Först höres från bergets branta, höga afsatser ett
ständigt brusande ljud, likt dånet af ett aflägset
vattenfall. De olika arternas skilda stämmor blandas till en
enda ljudmassa, och ännu kan ögat ej skönja mer än
en och annan af stormåsarne, som seglar utåt
klippkanten, men snart skymmes af dess skugga. Man nalkas,
och larmet blir allt mera döfvande, disharmonien
upplöses i sina olika stämmor, man igenkänner alkans
knorr, rotges' knirr, men otaliga andra oigenkännliga
och förunderliga läten blanda sig deri, framkallade af
de olika affekter, som kunna uppstå hos millioner djur,
hvilkas lifsverksamhet naturens starkaste drift stegrat
till det högsta. Grofva, nästan menskliga stämmor, hesa
rop, jemrande läten genljuda från klipporna. Plötsligt
skallar ett nytt och främmande ljud, som kommer
lyssnaren att spritta till, så hemskt skär det i öronen. Det
är fjellräfven, som helsar fogelkolonien med sitt tjut,
likt än ett skällande, än ett nödrop. Hvad han än kan
mena dermed, — de gamla holländska hvalfångarne
tolkade detta skrän såsom djefvulens, hvilken hånlog
åt deras förehafvanden, och ansågo det såsom ett omen
sinistrum.

Man klättrar upp ett godt stycke på bergsfoten,
för att på närmare håll betrakta denna lifvets
storartade verkstad. Alkorna bilda massan af kolonien. De
sitta tätt packade i langa rader på de otillgängligaste
branter; i alla fjellsidans klyftor, på alla afsatser höjer
sig bröst invid bröst, och endast klippans yttersta
kanter, dit fjellräfven möjligen skulle våga sig, lemnas
tomma. Så lära äfven djuren af erfarenheten. Men det
ser ut som om på fjellet blott funnos platser för halfva
antalet, ty lika oräkneliga äro de som svärma deromkring
från och till hafvet, och för att den sist ankommande
skall få hvila, måste alltid någon bland de sittande
lemna sitt rum. På de lägre och tillgängligare
afsatserna hafva spridda flockar af teistar sina boningar, och
rotges eller sjökungen, denna högnordiska, vackra
simfogel, ej större än en liten ankunge, gör allt som oftast
sina utflygter i skockar af tjugu till tretio stycken.
Likt tornsvalan kastar den sig med skarp flygt i en
båge nedåt under ett gällt skri, hvari då och då
blandar sig ett gnäggande läte. I en lodrät remna har en
liten skara kryckjor, Larus tridactylus, sin koloni.
Hafhästar, dessa fogelfjellens fridstörare, äro ute på
plundring; knappt har en kryckja lemnat sitt bo obevakadt,
förr än han passar på tillfället och gör hemgång. Nu
följer en blodig strid, som ofta slutar så att röfvaren
släpas ut och, under larmande skri, med vingslag
drifves på flykten. Öfverst på de fristående klippkanterna
har stormåsen lagt sitt väldiga näste, som den ena af
makarna bevakar, under det den andra kretsar omkring
i branterna; snart blir han varse åskådaren, gör under
hesa rop några slag omkring honom och sätter sig på
närmaste spets, liksom för att bevaka hans rörelser,
eller man ser honom långa stunder på de högsta
kammarne af klippbranten fredligt dela rum med alkorna,
ehuru utan fråga en af deras värsta fiender, och
plundrare af deras bon.

Vi blefvo här angenämt öfverraskade af den yppiga
vegetationen, som närheten af fogelberget framkallat,
mellan de väldiga stenar och klippblock, hvilka intogo
sluttningarne mot sjön. Cochlearian och Syregräset,
Oxyria digyna, båda förträffliga grönsaker för köket i
högnorden, vexte här bredbladiga och frodiga, den
förra en half fot, den senare fotshög, och Ranunculus
sulphureus blef ännu högre. Sådan är alltid vextligheten
på dessa fogelberg, af hvilka man i allmänhet kan urskilja
tre slag, allt efter de fogelfamiljer, som häcka der i
öfvervägande antal. Hafhästarnes kolonier lemnas
vanligen ensamma på sina stinkande fjell; måsarne välja sina
klippor; alkor, teistar och rotges, som ligga i fejd med
måsarne, bebo sina berg, och endast spridda par af den
ena kolonien trifvas med den andra, men ejdern och
tärnan söka nästan alltid  låglända öar.

Dunér besteg höjden af bergsudden, uppför den
snöbetäckta sluttningen mellan fjellen, der utsigten var
praktfull, isynnerhet öfver Fair Haven och dess på alla
sidor af klippöar och fjell omslutna vatten. Efter
slutade botaniska och geognostiska undersökningar styrde
vi mot yttre Norsk-ön och inväntade Magdalena, som
framemot natten sent omsider erhållit tillräcklig vind
för att kryssa sig upp i sundet mellan båda
Norsköarne, der ankaret fälldes vid midnatt.»

RENJAGT.


TRETTONDE KAPITLET.

Norsk-öarne. — Magdalena  Bay.

Vår afsigt hade varit att i sundet emellan
Norsköarne göra endast en dags uppehåll, för att som
hastigast undersöka omgifningen och dess lämplighet såsom
utgångspunkt för ett triangelnät utefter vestkusten. Men
vinden blef ogynnsam, sydvestlig stonn vexlade med
stiltje, och vi nödgades qvardröja några dagar.  

Vestra Norsk-ön är bland spetsbergsöarne känd
såsom ett godt, »ejdervär» eller ställe, der ejdern häckar
i stora kolonier. På låglandet mot norr funno vi rätt
många häckande honor, de flesta med äggen nära utlegade
och till och med redan kläckta. Mödrarne äro under
denna tid föga skyggare än tama gäss och lemna sitt rede,
först när de se sig i fara att nedtrampas af jägaren.
I vanligaste fall väljer ejderhonan endast mindre och
låga öar, der hon är fredad för fjellräfvens härjningar,
och det vill synas, som om hon vid valet af dessa
häckplatser för hvarje år toge i beräkning allt som kan
göra en holmgång möjlig för denne, åtminstone vet hon
att lemna sin vanliga holme öfvergifven, när isen någon
gång sammanbinder den med de större öarne eller
fastlandet. Men hennes bon äro dess lättare åtkomliga för
hennes farligaste fiender, de vinningslystne, hvarje vår
återkommande fångstfararne, hvilka på det
skoningslösaste sätt plundra dem på ägg och dun. Allt tages
utan urskillning, äggen må vara friska eller nära
utlegade, hela tunnor samlas deraf och föras till
fartyget. Först der undersöker man, om rofvet är
brukbart, och är detta ej händelsen, störtas det i sjön; eller
om man funnit sig hafva för sent inträffat vid
ejderväret, är ej ovanligt, att man i förtreten åtminstone
så till vida tillfredsställer sin förstörelselusta, att man,
genom att kasta stenar i redena, betager fogeln lusten
till förnyad äggläggning på samma ställe.

Ej mindre förödande än lystnaden efter äggen,
som i friskt tillstånd gifva en särdeles kraftig och
närande föda, är den ännu mera vinstgifvande
dunsamlingen. Den handfull dun, som fogeln sjelf plockar
från sitt bröst och breder öfver den lilla fördjupning
i gruset, hvilken bildar hans konstlösa rede, kan i vigt
skattas till två eller tre lod, och till åstadkommande
af ett halft lispund hafva sålunda mellan hundra till
hundrasextio gäss måst lemna sina bon och på samma
gång förlorat sina ägg, hvilka, beräknade till sex stycken
för hvarje bo, skulle gifvit 600 till 960 ungar.
Följderna af en dylik jagt äro också lätta att märka, ty
ejderholmar, som ännu i mannaminne gifvit tusen
skålpund dun och derutöfver, lemna numera knappåst så
mycket, som är tillräckligt till ett par medelmåttiga
dunbolstrar. Också har dunsamlingen numera nästan
helt och hållet förlorat den betydelse, som den ännu
för några decennier tillbaka egde, då den regelbundet
lemnade ett ej ringa tillskott till den vinst, hvalross-
och renjagten inbragte, och då det till och med
inträffade, att en och annan spetsbergsfarare gjorde 
duntägten till hufvudsak. Så utrustade på 1830-talet ett
par fiskare från Nordlanden en dunexpedition, egen
i sitt slag, ty deras fartyg var en liten däckad båt,
kallad åttring, med hvilken bräckliga farkost Ishafvet
genomseglades, Spetsbergen gästades, och båtens hela
rum fylldes med dun, hvarefter de lyckligen
återvände hem. Beräknas värdet af hvarje skålpund dun
till tio riksdaler, var deras möda väl betalad. Det
är äfven numera ganska sällsynt att om höstarne träffa
några större flockar af ungfogel. Så minskas ejdern
på Spetsbergen år från år, och den tid är ej långt
borta, då af denna sköna fogel, som skattat så mycket till
egennyttan och lyxen, endast enstaka individer finnas
qvar, för att med månget annat djurslägte, som delat
samma öde, varnande vittna om menniskornas
vinningslystnad.

I det branta stenraset på samma ö hade talrika
rotges och teistar sina bon med längesedan kläckta
ungar, och på de högsta tinnarne satt stormåsen med sin
familj redan utanför sitt näste. Som bevis på dessa
roffoglars glupskhet må anföras, att en af ungarne, som
fallit för våra skott, befanns hafva blifvit nyligen matad
med en hel och dunklädd ejderunge.

Här sågo vi för första gången gröna mattor af
mossa, polarpil och gräs, Aira alpina och Festuca
hirsuta, bland hvilka Wahlbergella apetala och
Potentilla emarginata frodades i spridda stånd.

Den 21 Juli företogo Blomstrand och Dunér,
åtföljda af styrman Mack och en man, en båtexkursion,
till hvilken de medtogo proviant för åtta dagar, med
öfverenskommelse att vara fartyget till mötes i
Magda-lena Bay. »För en svag nordostlig bris styrdes kosan
genom sundet emellan de båda Norsk-öarne och derpå
längs den åt Fair Haven vettande sidan af den östra ön
till den i geografiskt hänseende märkliga punkt, der
Phipps år 1773 och Sabine — efter hvilken platsen
vanligen benämnes Sabines observatorium — år 1823 gjort
sina iakttagelser. Efter några der anställda
observationer fortsattes färden till en liten holme, kallad Hvitö,
som ligger i sundet emellan inre Norsk-ön och fasta
landet. Strömsättningen i dessa sund är ganska stark,
och nu, när vinden var motsatt strömmen, hade den
lilla båten att utstå en svår kamp emot den starka
sjögången. På holmen fanns ejder i mängd, hvarförutan dess
geologiska bildning erbjöd ej ringa intresse, i det dess
hufvudmassa utgjordes af en hvit, finkornig granit,
genomsatt af på gränserna vexlande gångar af kalk och
grofkristallinisk granit.

Efter passerande af den öppna fjorden besöktes
derefter ön Vogelsang. Vinden var fortfarande svag
nordostlig, men snart mötte väldiga vågor från sydvest, hvilka
tillika med en tung molnbank i samma väderstreck
utvisade, att en storm rasade längre ut. Tältet uppslogs derföre
på en liten fri fläck i det förfärliga stenraset, hvaraf de
lägre delarne af ön bestå; eld uppgjordes af de på stranden
uppkastade spillrorna från ett förolyckadt fartyg, och efter
intagen qvällsmåltid gick Dunér till fjells. Till och med
ett land sådant som Spetsbergen torde hafva få ställen att
uppvisa, som i vildhet och ödslighet äro jemförliga med
detta. Hela ön, som höjer sig 1000 till 1200 fot öfver
hafvet, är ända ned ett enda stenrammel, och
vegetationen är, till och med för granitregionen, ytterst sparsam.
Likväl skall man något år på 1820-talet der hafva
skjutit tretio renar. Nu syntes inga andra lefvande 

ÖSTRÅ NORSKÖN
NORDPYNTEN.
d.23 Juli 1861.
varelser än rotges och fjellräfven, hvilken med sitt
ängsliga, vilda skri ett ögonblick ingaf farhågor, att någon
olycka händt Dunér, der han klättrade i fjellet.
Utsigten från höjden var vild och ödslig; utom Fair Haven
syntes en del af Smeerenberg och den i hörnet mellan
båda belägna Foul Bay, i hvilken räknades ända till
sexton smärre öar; fastlandet visade sig som en oredig
sammangyttring af taggiga, svarta spetsar, med de lägre
sluttningarne nästan öfverallt upptagna af glacierer, mera
sällan ända till topparne höljda af snö; en föga
tillfredsställande utsigt för framgången af den tillämnade
gradmätningen, som, i fall den längs vestkusten vore
möjlig att verkställa, skulle taga sin utgång från
Vogelsang. Tidigt på morgonen styrdes kosan till Cloven
Cliff, der en mäktig kalkbädd undersöktes, som genomskär
graniten. För att undvika stormen, som rasade
utanför Vogelsang, uppgafs den vidare färden, och vi styrde
tillbaka till fartyget, som upphanns klockan sex
förmiddagen den 23 Juli.»

Samma ogynnsamma utsigter till afsegling fortforo
under vexlande sydvestlig vind, stiltje och ofta tjocka.
Fångst- och draggbåtarne gjorde exkursioner till Red
Bay, men med ringa framgång. Ändtligen den 25
började vinden gå på nordostlig kant, luften klarnade något,
och vi gingo tidigt på morgonen till segels, sedan vi
förut på aftonen den 24 rest en stenvård med en
hvitmålad stång på yttre Norsk-öns lågland och der
nedlagt en rapport till expeditionens ledare. Tidvattnet
var oss emot, och vi gjorde dålig fart.

Sundet emellan båda Norsk-öarne är i allmänhet åtta
till tio famnar djupt, men från öarne skjuta ett par Stenref
ut, och man bör derföre hålla sig med fartyget midt i 
rännan. Vid mycket lågt vatten är en del synlig af det ref,
som fortsätter den inre öns vestligaste udde, och med
mindre fartyg kan man då leta sig fram emellan skäret
och ön, men det är af vigt att hålla sig midt i den
trånga passagen. På förmiddagen utsattes
exkursionsbåten, och Blomstrand och Dunér återtogo sin färd, som
stormen tvenne dagar förut afbrutit.

Under, ett kort uppehåll på Amsterdam Eilands norra
sida i närheten af en stor glacier, företog Dunér en
bergbestigning, hvarvid han ett ögonblick hotades af en
ögonskenlig lifsfara, i det en stor klippa, som höjde
sig ur stenraset, några ögonblick efter det han
passerat henne, lossnade från sin plats och med ett
förfärligt brak nedstörtade utför branten. Under tjocka och
fint duggregn fortsattes färden, tills en landstigning
åter gjordes för att, så vidt dimman det tillät, taga den
intressanta glacieren i närmare ögonsigte.

Sedan flera isströmmar förenat sig till en enda, möter
denna en brant bergvägg och en isbräcka uppstår, derpå
samlar den sig igen och störtar åter utför en bergvägg,
hvarpå den med sakta sluttning mynnar ut i sjön. Det var
dock ej i öppna hafvet den utföll, utan i en genom ett
smalt ref derifrån fullkomligt skild insjö, som var så djup,
att isblock, som lossnat från glacieren och efter
ungefärlig beräkning lågo tretiosex fot under vattenytan, flöto
fullkomligt fritt omkring deruti. Huru denna bassin
uppstått, är svårt att förklara. Blomstrand antager, att
ifrån början ett grund funnits i hafsvikens mynning
och att de från glacieren lossnade isstyckena deröfver
småningom afsatt stenar och grus, som de fört med sig.
Nära till glaciersjön och öster om densamma träffades
ett mäktigt block af mörkröd granit omkring tolf fot
högt öfver hafvet och påtagligen af ett helt annat
ursprung än den i omgifningarne anstående grå
gneisgraniten.

Under den fortsatta färden längs östra kusten af ön
besöktes det ställe, der holländarnes förnämsta
hvalfångststation Smeerenberg varit belägen. Omkring sextio
grafvar samt kringströdda mennisko- och hvalben voro
numera det enda, som påminde om ställets forna
betydenhet. Ett stycke derifrån, närmare Danes Gat,
sundet emellan denna ö och Dansk-ön, funnos lemningar
af trankokerier och byggnader. Efter några timmars
rast på en liten ö i midten af sundet återtogs rodden,
sedan gynnsammare ström inträdt, under alltjemt
ihållande regn, längs östra sidan af Dansk-ön och vidare
genom South Gat, sundet emellan ön och fasta landet
— som äfvenledes utgjort en af hvalfångarnes förnämsta
samlingsplatser — tills slutligen, efter några
landstigningar på fasta lanet, der överallt träffades samma
blandade gneisgranit som förut. Magdalena Hook passerades
och fjorden af samma namn lyckligt uppnåddes. Onekligen
är Magdalena Bay att anse som en af de intressantaste
punkter på Spetsbergen, då der på ett inskränkt
område finnes sammanträngdt nästan allt, som är
betecknande för detta lands storartade natur: höga, bizarra
fjell och glacierer i alla tänkbara former och
gradationer.

Efter en tröttande rodd längs den nordöstra stranden
under fåfängt sökande efter tjenlig landningsplats, då
rytande bränningar eller branta fjell eller ogästvänliga
glacierer mötte öfverallt, hunno vi slutligen en genom
en sandrefvel med landet förbunden halfö, som inåt
bildade den yppersta hamn, om också skenbart hotad
af den ansenliga bottenglacieren, hvarifrån större och
mindre isstycken oupphörligt franbräcktes, liksom å
andra sidan af en från den närmaste fjellsidan nästan
omedelbart öfverhängande mäktig hängglacier, hvars nära
grannskap dock ännu mindre kunde inge några
egentliga farhågor.

Från vår lägerstad på denna halfö — der en mängd
grafvar efter engelsmän vittna om tidigare besök —
företogs straxt efter middagen en utflygt till den
närmaste i viken mynnande glacieren, hvars kullriga inre
sida bestegs till en betydlig höjd. Större och mindre
springor genomskuro dess öfre del, framförallt i vertikal
riktning emot längd sträckningen, ei sällan med en bredd
af flera fot och af ansenlig längd, så att man ofta var
nödsakad till betydliga omvägar, der ej af hårdfrusna
snömassor bildats ett slags naturliga broar, hvarigenom
passagen blef möjlig, sedan ögat väl hunnit vänja sig
vid det svindlande mörkblå djupet, som gapade under
fötterna. De mindre springorna voro ofta ända till
bräddarne fyllda med vatten, hvilket bevisar den
märkvärdiga tätheten hos den kompakta glacier-isen, som
dock ytterst har den luckra och porösa snön att tacka
för sitt ursprung.

Efter återkomsten härifrån gjordes med båten en
utflygt till det höga berget i innersta nordöstra hörnet
af viken straxt bredvid den stora bottenglacieren, som
uppkommer af fem sammanflytande isströmmar, utan
att likväl något spår till midtelmoräner visar sig.

Under de fåfänga försöken att åtkomma ett räfbo
under en stor sten, lät båtens väktare locka sig att lemna
sin post. Glacieren bräcker, ett stort isstycke faller i sjön
och upprör den vidt och bredt omkring, dyningen fyller
båten half med vatten och kastar den upp bland
stenröset på land, dervid rorstången afbrytes. Återfärden
påskyndades  derigenom, så mycket mer som Magdalena
redan flera timmar varit synlig i fjordmynningen. Å
den gamla rastplatsen träffades v. Yhlen, som under
tiden dit anländt, hvarefter alla följdes åt ombord.

Vi återgå till slupen, der vi lemnat honom utanför
sundet emellan Norsk-öarne. Först vid middagen
pejlades på tre engelska mils afstånd Hackluyts Headland
i sydost till ost, och slupen vände nu söderut. Vinden
var temligen frisk ostnordost, men strömmen satte allt
hårdare emot, hvarföre slupen styrdes längre ut till
sjös. Luften mulnade, tjocka med regn insvepte hela
omgifningen, och vinden dog alldeles ut. Vi lågo nu
omkring åtta engelska mil utanför land i blått vatten,
var »ark» stampade och rullade på det mest tröttande
sätt för den starka dyningen frän vester, de våta seglen
hängde slappa och fladdrade då och då för svaga
vindfläktar från öster, hvilka satte oss obetydligt framåt,
under det vi långa stunder sackade akterut för
strömmen. Sådana stunder äro ombord de minst angenäma,
och när ej ens kajutan är fredad för regn, som
intränger genom skylightet, och lukten af späcktunnor,
skeletter och fartygets kölvatten förpestar dess luft. då är
det bäst att i kojen öfverlemna sig at en
lättvunnen sömn.

Så stodo vi qvar nästan på samma ställe ett helt
dygn. ända till eftermiddagen den 26, då ändtligen en
nordostlig laber bris började rensa luften och fylla
seglen. Dyningen upphörde och på samma gång
Magdalenas stampning, och vi började göra fart.

Vi passerade snart Kobbe Bay och South Gat,
sundet mellan Dansk-ön och fasta landet, voro på aftonen
utanför Magdalena Hook och styrde in i den
efterlängtade hamnen; men vi hade ej hunnit långt, då vinden
dog ut. Bogseringsbåtar utsattes, men vattnet föll med
fart ut ur viken, så att vi vunno föga med arbetet, och
läto derföre på qvällen ankaret gå midt i Magdalena
Bays mynning på tolf famnars vatten, derifrån dock
slupen följande dag bogserades till en god ankarplats,
som Kuylenstjerna funnit under norra landet midt emot
den vestligaste af de glacierer, som bräcka på fjordens
södra sida. Fångstbåten gick genast efter Magdalenas
ankring i viken ut på jagt under v. Yhlen. Han
besökte den omtalade sandbanken, der året förut tvåhundra
hvalrossar blifvit tagna, och träffade der Blomstrand
och hans parti.

Magdalena Bay, belägen på 79° 34' 11" N. Lat. och
11° 14'52" O. Long. — observationsplatsen var grafnäset
vid vården — är omkring sex engelska mil lång, nära
fyra mil bred i mynningen och två i det inre. Den
bästa ankarplatsen är den omtalade engelska hamnen
med ler- och sandbotten på nitton till fyra famnars
uppgående grund. Utanför sandrefvelns udde ligga två
klippor, som vid lågt vatten äro torra, och midt i
viken är ett klippskär, kalladt Fogelön. Från fjellet, som
i norr begränsar inloppet till viken, utskjuter ett litet
näs, som åt vest till syd fortsättes i ett
undervattensgrund omkring en half kabellängd från land. En half
engelsk mil rätt i norr från Magdalena Hook,
vestligaste udden på södra stranden, ligga tre små klippor.
Eljest är vattnet rent frän skär och det radande djupet
under land tio till tjugusex, men längre in mot
bottenglacieren ända till åttio famnar.

Fjorden är särskildt bekant från Buchans och
Franklins uppehåll der 1818, och från den fransyska
expeditionen år 1839, under Gaimards ledning. De
två dygn vi lågo här, gynnades vi af ett herrligt
väder: det var lugnt och klart, och temperaturen var
åter +11° C, men sjönk om nätterna, då solen skymdes
bakom strandfjellen, till + 5° C. Fångst- och
draggbåtarne hade likväl ringa framgång; den herrskande
stenbottnen i viken hade föga annat än allmänna saker att
uppvisa, och den fina leran från de djupaste ställena
var ovanligt fattig. Bättre utföll deremot en
notdragning, som v. Yhlen gjorde, och de stora vackra simpor,
han förde med sig ombord, borttog den förmodan vi
hyst om dessa trakters fattigdom på fisk. Landet och
fjellen gåfvo rikt tillfälle till intressanta utflygter, bland
hvilka må omnämnas en bergbestigning, som
Blomstrand i sällskap med Smitt och Dunér företog, sedan
han från en föregående exkursion blifvit väl bekant
med omgifningen och den väg, som var den enda
möjliga för att nå toppen af det höga Magdalena Hooks
fjellet, hvarunder vi lågo för ankar. Efter passerande
af den förut omnämnda, mäktiga strandvallen och den
jemna platå, som derefter vidtager, bestegs till en början
den egentliga fjellbranten först öfver öppet ras och
derefter i en allt smalare remna, på båda sidor omsluten af
vertikalt utskjutande vilda bergväggar, som bildade en
bugande klyft ända upp till spetsen af berget.

Vid femtonhundra fots höjd genomskäres
graniten af en omkring trehundra fot mäktig bädd af 
kristallinisk kalk, som i starka krökningar och här och
der framskjutande isolerade toppar följer utefter
fjellsträckningen. Graniten var öfverallt brusten och
söndersprängd, kalken deremot mindre angripen, hvarföre
man också i stenraset nedanför sällan träffar några
kalkblock. Toppen af berget utgjordes af en liten,
temligen jemn, åt vester något sluttande platå, i norr och
söder omkring tjugufyra fot bred, der
aneroidbarometern angaf en höjd af 2,310 fot öfver hafvet. En liten
låg snöbank intog en del af platån, men för öfrigt var
den, liksom nästan hela fjellsluttningen åt den sidan,
der uppstigningen skett, alldeles snöfri och höljd af ett
löst stenlager, med knappast något spår till fast häll äfven
å de åt tre håll så godt som lodrätt stupande utkanterna
af fjellet, som, ju högre upp, syntes vara desto mer utsatt
för en ytterligt stark sprängning och söndersplittring.

Utsigten härifrån är storartad och gripande. I söder
pä andra sidan fjorden utbreder sig en enda
sammanhängande ismassa, hvarur de kettilformigt grupperade, taggiga
granitryggarne framskjuta ungefär som gärdesgårdarne
öfver ett snöbetäckt slättland, de längst inåt endast
med öfversta topparne höjande sig öfver den hvita
grunden, under det de närmare liggande, med större
och mindre mellanrum, nedskjuta mot fjorden och
bilda begränsningen emellan de för åskådaren nedifrån
såsom skilda glacierer framträdande ismassorna, Midt
öfver is- och fjellsträckan till venster om den högsta
bergspetsen framskymtar en strimma af det djupblå
hafvet, nätt och jemnt tillräcklig att medgifva de
aflägsna Forelandsfjellen ett rum i den storartade taflan.

At sydost utgör fjordens inre det hufvudsakliga af
utsigten, der den likt en karta ligger utbredd under 
åskådarens ögon. Endast fjellen kring bottenglacieren visa
samma karakter som de nyss beskrifna, djupare inåt
efterträdda af berg, som såväl genom sina former, som
sin i solljuset tydligt framträdande röda färg visa sig
tillhöra en helt annan formation; under det bergen i
förgrunden, hvilka i norr begränsa fjorden, ehuru
tillhörande granitbildningen visa ett långt afvikande utseende
från de södra fjellens, då den triangulära formen blir
rådande och kettilformen jemförelsevis underordnad.
Från åtskilliga af de lägre bergsryggar, som från fjellet,
der vi befinna oss, fortlöpa emot fjordens inre, nedvälla
glacierer åt båda sidorna, förträffligt motsvarande den
betecknande benämningen sadelglacierer.

Den måhända mest omvexlande utsigten erbjuda
bergen åt öster och nordost: ett fullkomligt kaos af
spetsar och taggiga ryggar, skilda eller sammanbundna,
hvilket man vill, af i alla riktningar nedhängande
isbäddar. Röda och hvitgula berg intaga hela bakgrunden af
taflan. Åt norr utbreder sig slutligen nordvestlandets
ögrupp, genom bergens mera afrundade former bjert
afstickande mot fastlandets, der graniten alltjemt
framträder i hela sin karakteristiska vildhet, tills slutligen
blicken mötes af det ändlösa hafvets jemna vattenyta,
här och der liksom afbruten af långsamt framrullande
snöhvita töckenband, pä hvilka midnattssolens skära ljus
synes liksom koncentreras, under det sjön förmörkas i
deras omedelbara närhet.

En tio fot hög vård, tre alnar i genomskärning vid
basen, restes deruppe, och öfverst nedlades mellan några
flata stenar ett papper med allas namnteckningar samt
datum och årtal.

På sluttningarne af fjellet var det bästa tillfälle
till insamlande af en mängd vexter, af hvilka mången
trifdes ännu omedelbart under den öfversta platån eller
2,300 fot öfver hafvet, såsom Cochlearia fenestrata,
Cerastium alpinum, Luzula hyperborea och några
arter Saxifraga; lägre ned på afsatser i sluttningen,
hvarhelst det lösa bergraset ej satte något hinder deremot,
lågo utbredda emellan blocken små mjuka mattor af
polarpil, Alsine biflora och åtskilliga gräsarter. Ur
gruset höjde sig, här och der nära fotshöga, den sällsynta
Saxifraga hieraciifolia och Pedicularis hirsuta med sina
rödlätta blom-ax, omvexlande med gula Ranunkler
och bjert röda fläckar af den täcka Silene acaulis, af
hvilken likväl en och annan blomma började blekna för
högnordens brådskande och mäktigt drifvande sol, som
för längesedan bragt flera arter Draba och den här
sällsynta Arabis alpina, att blomma ut och sätta frö; för
oss en påminnelse, att hösten redan var i annalkande.
Högt uppe på fjellet vexte den vackra Erigeron
unifloras, som bland mossa och gräs dolde sina
purpurfärgade, inuti gula blomhufvuden, af hvilka ännu blott
några få voro utspruckna, och detta ingaf oss hopp om
att solen på långt när ännu ej afslutat sitt värf för
sommaren. Snön på platån var stadd i ständig
smältning och utefter berget från toppen till foten sorlade
små rännilar, här och der omgifna af en liflig grönska,
bildad af mossa, Saxifraga rivularis, Stellaria Eduardsi
och ett par arter Poa. Det är anmärkningsvärdt, att
vextligheten högst obetydligt aftog med höjden öfver
hafvet, så att nära nog alla vexter, som frodades nära
stranden, trifdes lika väl ännu vid tvåtusen fots höjd.
Det ständiga  solljuset och den ringa skilnaden i 
GLACIER I DET INRE AF MAGDALENA BAY.

d. 29 Juli 1861

temperaturen är säkerligen orsaken till detta; men
oegentligt blir det då att tala om någon snögräns, hvilken
på Spetsbergen eljest antages sänka sig ända ned till
hafsytan.

De stora granitblocken och krosstenarne, som bilda
den egendomliga kolossala strandvall, hvaraf fjellen här
nästan regelbundet begränsas från hafvet, äro alldeles
höljda af en den yppigaste moss- och laf-vegetation.
Det gråa, ofta sex tum tjocka täcket är till största
delen sammansatt af lafvar: Sphærophoron fragile och
Cladonia gracilis, Stereocaulon paschale, Cetraria
islandica — islandsmossa —, Bryopogon jubatum, Alectoria
thulensis, Umbilicaria arctica, Solorina crocea och många
flera; samt bland mossor af Racomitrium lanuginosum
med nio tum långa stjelkar, Encalypta rhaptoearpa.
Gymnomitrier och Bryer, Polytrichum alpinum och
Dicranum fuscescens o. s. v., alla i fruktsättning.

Kuylenstierna hade under var utflygt by ert en vard
på grafnäset och der nedlagt underrättelse till Torell.
Den 29 på förmiddagen lyftade vi ankaret under det
herrligaste väder. En molnbank i vester visade, att på
hafvet var frisk vind, under det i viken rådde full
stiltje, men med strömmens och bogseringsbåtarnes hjelp
kommo vi utanför mynningen. Der blåste en laber,
nordlig bris, vi gjorde god fart och voro snart midtför
de »sju isfjellen», då Blomstrand gick i land med ett
parti. Längre mot aftonen utdog vinden, Magdalena
dref rundt och stampade för en stark dyning vesterifrån.

»De sju isfjellen», såsom kartorna beteckna
kuststräckan emellan Magdalena och Cross Bay, äro nästan
hela kusten upptagande mäktiga glacierer, hvaraf en
har minst en half mils bredd, och man kan egentligen
säga, att hela landet är täckt af is, ur hvilken endast
här och der enstaka fjellryggar frambryta.

Längs med en af dessa glacierer styrdes kosan mot
en af demera i ögonen fallande bergsuddarne, som vi
antogo utgöra norra gränsen för Hamburger Bay, men som
vi sedermera funno vara det bekanta Cap Mitra,
biskopsmössan — så benämnd för dess egendomligt tveklufna
spets —, som Scoresby bestigit en af de få gånger, han
var i land på Spetsbergen, och der han, då han uppkommit,
måste sätta sig grensle öfver bergskammen, för att kunna
bibehålla sin plats. Den obetydliga bugt, som bildas
af denna bergsudde i söder och af den stora glacierer!
i norr, blef det slutliga målet för exkursionen och de
omgifvande bergen föremål för en närmare undersökning.

Bergarten, som utgjordes af särdeles karakteristisk
gneis- och glimmerskiffer i olika former och
artförändringar, gaf till känna, att vi redan hunnit utom den
egentliga granitregionen, som kan anses upphöra straxt
söder om Magdalena Bay. Någon skarp gräns emellan
de två bildningarne kan dock ej gerna uppdragas, ty
redan på Amsterdam Eiland och Dansk-ön börjar
graniten antaga en mer eller mindre gneisartad byggnad.
Fjellbildningen visar emellertid en stor afvikelse från
det egentliga granitområdet, ty bergen blifva mindre
isolerade, och långsträckta fjellryggar i egentlig mening
börja allmännare förekomma, på samma gång
kettilformen mindre tydligt framträder. Fjellkammarne äro
påtagligen ej mera så vildt sönderrifna, och det
jemförelsevis vida mindre betydliga stenraset vid fjellsidorna gifver
tillkänna gneisens och de liknande bergarternas större
förmåga att motstå frostens och köldens inverkan.

I sammanhang härmed torde vara skäl att meddela
några anmärkningar rörande den företrädesvis i
granitregionen allmänt förekommande fjellform, som förut i
korthet betecknats såsom kettilformen, eller då en
isolerad större bergmassa visar sig till det inre skäligt
urgröpt, med de omgifvande skarpa fjellväggarne
cirkelformigt grupperade deromkring, vanligen endast åt ena
sidan lemnande en öppning för utloppet af den i
urhålkningar hopade isen. Vid flygtigt påseende måste
dylika bergformer ovilkorligen erinra om en
kraterbildning, och stöd tyckes ej saknas för antagandet af deras
uppkomst på vulkanisk väg, så oberättigadt det än vid
noggrannare undersökning måste visa sig. I det vackra,
kettilformiga berget vid Foul Point befanns nemligen
moränmassan frän glacieren i det inre, såväl som större
delen af de lösa stenarne pa låglandet framför, sa godt
som uteslutande utgöra af en finkornig, grå granit,
under det de omgifvande fiellväggarne utgjordes af gneis- 
och skifferartade berg. Man kunde lätt frestas att
antaga, att man befann sig vid ett af de ställen, der den
mäktiga graniteruptionen en gång egt rum. Men utan
fråga måste de olika bergarternas uppträdande anses
helt och hållet tillfälligt, och det hela här som på
andra ställen betraktas som föranledt af isens och frostens
förstörande inverkan på bergmassan, deribland de
skifferartade bergen af naturliga skäl visat en större
motståndskraft. En tillfällig hålighet i berget har föranledt
bildningen af en glacier i fjellets inre, och den tydligt
utbildade kettilformen deraf efterhand blifvit en följd.
Liknande kettilberg förekomma för öfrigt temligen 
allmänt, utom vid Magdalena Bay, vid Smeerenberg, på
fastlandet midt emot Norsk-ön med flera ställen i 
området för graniten, äfven vid vestra sidan af Grey
Hooks-kedjan emot Liefde Bay och, såsom redan i det
föregående är omnämndt, innerst uti bottnen af Wijde Bays
vestra arm, hvaraf synes, att graniten ej är ett
nödvändigt vilkor för dylika fjellformers uppkomst.

Den följande dagen, den 30 Juli, låg fartyget qvar
på samma ställe, och först mot aftonen började en
sydvestlig bris fylla våra segel; den var visserligen
vidrig, men likväl ett angenämt afbrott i den
tålamodspröfvande stiltjen. Ändtligen den 31 Juli kunde vi länsa
undan för en något jemnare, nordlig bris, och gingo
på aftonen om det röda och egendomligt formade fjellet,
kalladt Mock Hook, som åt norr begränsar mynningen
af Cross Bay, inåt hvilken vi nu styrde. Strömmen
satte med stark fart ut ur viken, och nödgade oss att
på aftonen fälla ankaret under norra landet.

FASTLANDET VID SMEERENBERG: GRANIT.


FJORTONDE KAPITLET.

Cross Bay och Kings Bay.

När ankaret föll stodo vi ånyo redo till
verksamhet. Snart var båten ute, med bössan och portören
gingo vi i land att åter trampa en okänd kust, och
spridde oss öfver steniga fält att plocka de blommor,
som sparsamt tittade fram. Flora bjöd oss här föga
mer, än hvad hon gaf uti Treureubersr Bay: men
fliten att samla hade blifvit ännu mer uppeggad, efter
det vi tre hela dygn varit försatta uti ofrivillig
overksamhet.

Straxt öfver stranden, en tvärt stupande femtio fot
hög bergvägg, höjer sig landet till en sluttande högslätt
betäckt af kantig småsten, sådan marken naturligen är,
der en hård skiffer herrskar såsom bergart. Under
vandringen hunno vi fram till en större bergspringa
i sydvestlig och nordostlig riktning, der vi lättare kunde
undersöka traktens geologiska beskaffenhet. På
nordvestra sidan af springan låg öfverst ett lager af kalk,
och derunder sågs qvarzit i omvexlande lager med
lerskiffer. Denna sistnämnda erbjöd märkliga
grottbildningar, hvilka ingjöto ett grand af poesi i detta annars
så prosaiska stenhaf. Med en rysning af köld trädde
vi in öfver en snödrifva genom en tre famnar hög port.
Derinne bröts dagern i skiftande färger mot kristallerna
af is på de dystra, fuktiga väggarne. Längre in, i
halfdunklet stodo stalagmitartade isbildningar, oeh vi
dröjde en stund för att beundra den regelbundna
ordning, i hvilken de gestaltat sig. Allt njöt derute af
fridens lugn i den ljusa natten; knappt ett tecken till
djurlif var att märka.

På färden tillbaka log lyckan emot oss, då den första
från Spetsbergen kända ormbunken, Cystopteris fragilis,
föll i våra händer. Det var ett fynd af intresse, men
blott två små exemplar blefvo vårt byte, trots allt hvad
våra ögon fikade derefter. Emellertid hade det blifvit
öfver midnatt, Magdalena hade hissat flagg uppå toppen:
ombord! — och snart lågo vi uti djup slummer.

Magdalena lättade emellertid, i afsigt att söka hamn
innanför det låga näset vid vestra stranden, men vinden
var svag, och med bogsering nådde hon dit först på
morgonen den 1 Augusti, då hon fällde ankar på två
och en half famnars mudderbotten. Näset är en omkring
fyra fot hög. af klapper och grus bildad refvel, som
omsluter en temligen stor, två famnar djup lagun,
hvilken mot norr har en träng öppning, som förenar den
med hafvet. Dess botten är ovanligt rikt bevuxen med
alger, bland hvilka en mängd simpor trifvas, jemte ett
par arter snäckor, kräftdjur och ett slags sjöstjerna.
Helt nära dess södra strand finnas ruiner efter en koja
och derinvid några grafvar. Straxt nordost om lagunen
är den egentliga hamnen, en stor halfcirkel begränsad
af refveln och den lågländta stranden, som löper ut
här och der i uddar, af hvilka den nordligaste i slutet
af förra århundradet af holländare blifvit begagnad till
grafplats. Dess läge bestämdes till 79° 16' N. Lat. och
11° 57' O. Long.

Först bakom grafudden, som nästan helt och hållet
afstänger utsigten ifrån hamnen, öppnar sig den
egentliga fjorden, hvilken visserligen föga öfverstiger en svensk
mil i längd, men icke dess mindre i mer än ett
hänseende är en af de intressantare fjordar, vi besökte.
Liksom Wijde Bay, hvarom den i viss mån erinrar,
delas den genom en hög fjellkam (efter den vanliga
benämningen: Midterhuken) i tvenne armar, hvaråtsitt
håll föga afvikande från hufvudfjordens riktning,
hvarförutan vid höjden af Midterhuken inskjuter en mindre
arm österut. Fjordens sålunda i det inre treklufna form
har sannolikt gifvit anledning till benämningen Cross
Bay eller Kors Bay, norrmännens Kryds Bay.

På fjordens vestra sida är den rådande bergarten en
splittrig, blekgul kalk, omvexlande med tunnare lager
af en hård qvarzit och vanligen uppträdande i isolerade
fjell af mer eller mindre oregelbundet pyramidaliska
former med rätliniga konturer. Öster om fjorden äro
deremot kiselskiffer och kristallinisk kalk de rådande
bergarterna, som åt bergsbildningen i sin helhet gifva
en helt annan karakter. De svarta skarptaggiga
qvarzitfjellen rad vid rad i långa parallelt löpande
kedor vexlande med de ljusare oregelbundet rundslipade
kalkbergen gifva en bild af lagervexlingen i stort. Som
man sällan torde få tillfälle att iakttaga, på samma gång
de med sina här och der från fjellsidorna nedhängande
eller i sjön utmynnande glacierer öfverallt förete de
präktigaste landskapsbilder.

Det är isynnerhet rikedomen på glacierer, som gifver
åt Cross Bay dess största intresse, och säkerligen torde
få punkter på Spetsbergen erbjuda ett bättre tillfälle
till studiet af dithörande fenomener. Emellertid är det
egentligen den stora glacieren i bottnen af den
nordvestra fjordarmen, som ovilkorligen tilltvingar sig den
besökandes uppmärksamhet, till och med långt innan
man kommit den i ögonsigte, då man ej kan undgå att
aktgifva på de, efter de vanliga förhållandena på
Spetsbergen, verkligen oerhörda isblock, som oupphörligen
derifrån utsändas och fjorden utefter förbi ankarplatsen
söka sin väg åt öppna hafvet. Ej sällan med en höjd
öfver vattnet af omkring fyrtio till femtio, och en längd
och bredd af hundrafemtio till tvåhundra fot kunna de
med skäl betecknas som verkliga isberg, hvarmed de
lösbräckta ismassorna från de betydliga glaciererna i
Wijde Bay, Magdalena Bay, de sju isfjellen o. s. v. ej
på det aflägsnaste uthärda någon jemförelse.

Två längre båtfärder åt fjordens inre företogos, i
första rummet i afsigt att om möjligt söka närmare
undersöka denna mäktiga glacier, om också förhållandena ej
medgåfvo att komma den på närmare håll. Om den
första af dem, företagen den 2 Augusti af Blomstrand,
Dunér och v. Yhlen, berättar en af deltagarne:

Häftiga fjellvindar från fjordens inre gjorde redan i
och för sig färden temligen äfventyrlig, och ännu mer då
fjorden sträckvis var nästan betäckt af simmande glacier-is.
Den passerades emellertid lyckligt, ehuru båten en gång
var i största fara att törna emot ett väldigt isberg, som i
den hastiga farten och skymdt af seglet undgått
uppmärksamheten. Ur stånd att uppnå Midterhuken, hvarpå kursen
sattes ifrån den punkt på vestsidan der seglingen 
begyntes, styrde vi på vinst och förlust mot östra landet.
Bränningarne gjorde landstigning omöjlig, men efter en
ansträngande rodd emot sjö och vind längs stranden
uppnåddes slutligen den åt öster inskjutande mindre
fjordarmen, som gaf lä för vinden, och för denna gång
blef resans mål. Under nära ett dygns uppehåll i
denna lilla vackra fjord med präktiga fjell och talrika
glacierer, ej olik Magdalena Bay, var tillfälle nog till
undersökande af de närmare omgifningarne, hvarvid
särskildt glaciererna togo uppmärksamheten i anspråk.

Från höjden af den i fjordarmens riktning
fortlöpande bergsryggen erbjöd sig en förträfflig öfverblick
öfver trakten. I nordvest låg den stora bottenglacieren med
sin väldiga, vildt sönderbrutna isbräcka öppen för utsigten
och endast till en mindre del skymd af de
framskjutande Midterhuksfjellen, som, ehuru sammanhängande
med fastlandet eller åtminstone ej genom öppet vatten
derifrån skilda, likväl härifrån sedda snarast hade
utseendet af en helt och hållet isolerad, i fjordens riktning
utsträckt, ansenlig bergö. Till höger derom, i bottnen af
den östligare fjordarmen, utbredde sig den oerhörda
is-slätt, som långt österifrån — skymd af de innerst liggande
höga strandkedjorna och längst i norr begränsad af här
och der uppskjutande skarpa fjellspetsar — sträcker sig
förbi denna fjordarm i rät vinkel mot dess riktning och, utan
att hejdas af Midterhuken, först i den vestligare
liggande finner sitt egentliga utlopp. Utbredd för våra ögon
ligger under oss den mindre fjordarm, der vi för tillfället
befinna oss, med sina branta qvarzitfjell och innerst de
tydligt urskiljbara ismassorna af den i sjön utmynnande
bottenglacieren med dess omgifvande vackra fjellpartier.
Söderut på andra sidan höjden mötes blicken af bergen
och glaciererna vid Kings Bay's södra sida, och längre
till höger om de aflägsna Forelandsfjellen, som begränsa
utsigten utåt den vida fjordmynningen, nedväller en
glacier ifrån samma kalkfjell, som åt fjordsidan gifver
upphof åt en i lägerplatsens närhet befintlig hängglacier.

Bergsryggen, hvarifrån denna utsigt visade sig,
utgjordes af glimmerskiffer, genomskuren af breda band
af hvit, kornig kalk. Bland de lösa stenarne låg
hela berget utefter konglomerat af olika slag, sådant
ej i omgifningarne träffats, samt stora block af en
finkornig granit, hvilka måste härröra från långt
aflägsna trakter och hit förflyttats på den tid, då
glaciererna uppträdt ojemförligt mäktigare än för
närvarande.

Klockan nio eftermiddagen anträddes slutligen
återresan. Vinden hade aftagit något, men var ännu allt
för stark, att vi kunde sätta i fråga annat än att
begagna den som en hjelpare för hemfärden. Med god
barlast och dubbelrefvadt segel gick seglatsen
förträffligt, tills vi, der strömfåran från östra armen vidtog:,
måste tillgripa årorna och med stort besvär arbeta oss
igenom den i täta massor framjagande glacier-isen, som
dock slutligen lyckligt passerades. Ett litet opåräknadt
äfventyr, som dessförinnan inträffat, kunde emellertid
blifvit betänkligt nog. Von Yhlen, som åtagit sig att
hålla utkik i fören af båten, för att varna för drif-isen,
ropar på en gång: »lofva! is rätt för ut!» Det är knappt
sagdt och tillsägelsen åtlydd, då vi plötsligt öfverraskas
af en häftig stöt och finna oss på samma gång öfverhöljda
af en störtskur af vatten. En väldig stjertfena, som
några Ögonblick visade sig högt till väders tätt invid
sidan af vår båt, lät oss ej länge vara ovissa om
orsaken till det ena som det andra, En stor hvithval (ju
äldre djuret är, desto ljusare är färgen) hade troligen
legat sofvande i vattenytan och, tack vare v. Yhlens
vaksamhet på det förmenta isstycket, väl kommit undan
den omedelbara beröringen af båten, men likväl
befunnit sig tillräckligt nära för att obehagligt störas i sin
slummer. Om hvalen vid sin plötsliga sats nedåt
djupet befunnit sig några få tum närmare vår bräckliga
farkost, hade han måhända tagit oss samtliga till
sällskap på färden. Men faran var förbi i samma ögonblick
den visade sig, och det opåräknade lilla äfventyret blef
endast en ny episod i denna i många afseenden intressanta,
ehuru — hvad angick det i första rummet afsedda
ändamålet eller undersökningen af den stora fjordarmen —
så godt som helt och hållet förfelade exkursion.

Vid en ny utflygt följande söndagsafton kunde turen
åtminstone utsträckas till Midterhuken och den
nordöstra hufvudarmen, men vädret och farhågorna för isen
gjorde äfven denna gång den stora armen oåtkomlig.

Af en tillfällig anledning besöktes ännu en gång
den förra lägerplatsen i dm mindre fjordarmen. Under
uppehållet derstädes, egentligen endast beräknadt för
några timmars hvila, utfördes verkligen den dumdristiga
planen att besöka det af elfven bildade hvalfvet i
en uti sjön utmynnande glacier — en plan, länge närd,
i tanke att derigenom kunde beredas tillfälle till bortre
studerande af dessa intressanta glacierer. Att situationen
på en brusande elf under ett mäktigt ishvalf var
egendomlig nog, behöfver knappt nämnas. Försöket aflopp
emellertid lyckligt. En stund efter återkomsten sattes
vattnet i viken af ett från glacieren nedstörtande isblock
i så våldsam rörelse, att båten, ehuru långt uppdragen
på land, var nära att gå förlorad, — en allvarsam
tillrättavisning för försöket.

Nordöstra fjordarmen slutade med grundvatten,
hvarför den innersta delen passerades till fots längs
Midterhuksfjellen. Försöken att öfverstiga dessa, för att
åtminstone uppifrån få en utsigt öfver den stora
glacierbräckan, blefvo fruktlösa, då mindre glacierer öfverallt
upptogo mellanrummen emellan de stupande
fjellbranterna. I en betydligare af dessa glacierer —
egentligen en temligen långt nedskjutande hängglacier —
medgaf en egendomligt gapande remna fri passage ett
långt stycke inåt, tills vägen stängdes af ett isblock,
hvaröfver en remnan genomströmmande glacierelf
bildade den präktigaste kaskad i den trånga, här på alla
sidor inneslutna dunkelblå isklyftan.

Såväl på bort- som återvägen besöktes Midterhukens
längst i norr framskjutande del. Det är en i många
afseenden intressant bergsudde. Dess djerfva fjellformer
skulle göra den till ett tacksamt föremål för målarens
pensel. De tallösa fogelskarorna, som häckade i de
stupande fjellsidorna — fogelberget vid Flat Hook blef
i jemförelse dermed en obetydlighet — måste göra den
till en ögonfägnad för zoologen, och slutligen skulle
botanisten finna sitt lystmäte i den otroligt rika och
saftiga vegetationen i sluttningarne nedanför
fogelkolonierna, der också landtbrukaren, om det annars
behöfdes att lära hvad numera hvar man känner, skulle kunna
inhemta nyttiga lärdomar rörande fogelguanons gödande
kraft. Om också mest anmärkningsvärd för sin 
GLACIER

CROSS-BAY,

d.7Aug.

utomordentliga frodighet och verkliga yppighet, erbjöd
vegetationen här dock ett och annat af mera specielt
intresse, t. ex. Ranunculus arcticus, ny för Spetsbergen.

Den stora glacierbräckan i Cross Bay, ehuru alla
försök att lära närmare känna den aflupo fruktlöst, har
dock blifvit alltför ofta nämnd, såsom framför andra
anmärkningsvärd, att den ej skulle föranleda något
försök till förklaring af dess egendomliga förhållanden i
jemförelse med de vanliga Spetsbergsglaciererna, så vidt
de åtminstone af oss blifvit besökta. Orsaken till de
ojemförligt större dimensioner, som de lösbräckta
isstyckena här antaga, skulle man kunna vara frestad att
söka deri, att glacieren i och för sig är större än
vanligen är fallet, och isen, som oupphörligt utskjutes i
hafvet, mäktigare till sin massa. En blick på kartan visar
emellertid genast, att Cross Bay långt ifrån kan bilda
utloppet till en i denna mening ansenligare glacier än
de, som från ett vida större inland, t. ex. i det inre af
Wijde Bay, söka sin väg ut i hafvet. Orsaken kan
tydligen endast ligga i det större djupet af fjorden, hvari
glacieren utmynnar. Öfver hufvud torde kunna
antagas, att af de stora i hafvet utmynnande isfjellen på
Spetsbergen de aldra flesta hvila på hafsbottnen, som
alltså bildar ett fast underlag; hvarför af lätt insedda
skäl endast jemförelsevis smärre stycken kunna
frånbräckas. År deremot vattnet så djupt, att glacieren i
sin främre del helt och hållet uppbäres deraf, så måste
betydligt större ismassor kunna på en gång afbräckas,
i det isfjellet brister efter de under dylika
förhållanden lätt uppkommande tverremnorna. Deraf de
väldiga isberg, som från Grönlands djupa fjordar styra
ut till hafs; deraf de med dessa åtminstone i någon mån
jemförliga, som träffas flytande i och utanför Cross
Bay, der af våra zoologer djup uppmättes af ända till
tvåhundrafemtio famnar, som vida torde öfverstiga hvad
man hittills har sig bekant ifrån andra delar af
Spetsbergen. Att egentliga isberg så sällan omtalas från denna
trakt af högnorden, torde således mindre bero derpå,
att glaciererna äro för små och inlandsisarne för
oansenliga, än helt enkelt på de i allmänhet alltför grunda
vattnen kring dess kuster. De större massorna från
Cross Bay hinna sannolikt aldrig öppna sjön, då de ligga
alltför djupt att nå öfver de långa kustgrunden, utan
stanna här och der vid stränderna i form af så kallade
grundisar.

Den 8 tidigt på morgonen, efter en kall och snöig
natt, lyftade vi åter ankar under en svag sydostlig bris,
som snart dog alldeles ut. Bogseringsbåtarne utsattes,
men vi hade ej ännu hunnit ur hamnen, förrän vi märkte
att Magdalena stod stilla, oaktadt folket i båtarne ej
sparade sina krafter. Vi hade gått för nära refveln och
stodo nu i sju fots vatten på en flat stenhäll; floden
var ännu i fallande, och ett försök att med varpet hala
oss ut på djupare vatten aflopp utan framgång.
Ändtligen mot klockan elfva förmiddagen började floden stiga,
en halftimme derefter voro vi åter flott och varpade
oss utanför refveln, der vi förtöjde oss, färdiga att gå
till segels så snart vinden friskade. Så lågo vi ända
till aftonen; då uppstod en frisk sydvestlig vind med
mulen luft och duggregn, seglen hissades och vi
kryssade oss ut genom Cross Bay, men från Forelandssundet
satte en svår motsjö in i viken, och först mot midnatt
kunde vi vända inåt Kings Bay. Vinden tilltog allt
mer under fortfarande regn, seglen minskades, och som
strömmen satte ut ur fjorden, vunno vi föga med
kryssningen; men mot morgonen mojnade vinden af, och vid
middagstiden inträdde full stiltje, som tvang oss att åter
tillgripa den vanliga utvägen att med bogseringsbåtarne
göra an land. Först kloekan fyra eftermiddagen hunno
vi fram, och läto ankaret gå vid fjordens södra strand
bakom ett lågt sandref, som omslöt en lagun. Från
Forelandssundet började snart åter vind med hög sjö
sätta in i vår hamn, hvarföre vi läto äfven det andra
ankaret gå.

Kings Bay är till storleken ungefär motsvarande
Cross Bay, med hvilken den delar gemensam mynning.
De geologiska förhållandena äro äfven i hufvudsaken
enahanda, om också grupperingen af de olika
bergpartierna i följd af fjordens riktning blir i någon mån en
annan. På södra sidan, närmare öppna hafvet, resa sig höga
triangelforniiga kalkfjell af samma natur som de vid
Cross Bay's vestra strand. Det ytterst liggande är det
för seglaren väl bekanta Qvad Hook. Längre inåt
efterträdas de af svarta, vresiga skifferberg. De
enskilda fjellpartierna äro i allmänhet från hvarandra
åtskilda af glacierer och från hafvet genom ett bredt
lågland, som fortlöper längs stranden hela fjorden utefter.
På norra sidan igenkännas de parallelt löpande
fjellkedjorna vid Cross Bay's östra strand, från hvilka
ungefär på midten af fjorden utskjuter en hög bergsudde,
som bakom sig bildar en jemförelsevis oansenlig
fjordarm. Det inre af fjorden upptages slutligen i hela sin
bredd af en mäktig glacier, som knappast genom det
låga strandfjellet i midten kan sägas vara fördelad i
tvenne, då bakom detsamma allt förenar sig i en enda
sammanhängande glacierbädd, Det är ur denna, som
temligen långt ifrån stranden de egendomligt formade
isolerade fjelltopparne höja sig, hvilka under namnet
Tre kronor från gammalt gifvit Kings Bay sitt rykte —
egentligen en hel grupp af fjell, hvaraf endast de trenne
mera framstående, och med den egendomliga
kägelformen bestämdare utpreglad, gifvit det hela sitt namn.

Ur Professor S. Lovéns dagbok under hans resa till
Spetsbergen låna vi några anteckningar om hans besök
i det inre af denna fjord. Det var den 24 Juli 1837.
I Cross Bay, vid dess norra strand, på hvars sluttande
örland man, som det berättades, tre år förut träffat
öfver tusen hvalrossar, af hvilka genom fångstmännens
oskicklighet endast tre hundra blefvo stuckna, låg
skonerten Enigheden, kapten Anders Michelsen, från
Hammerfest, och derifrån företogs en utflygt till Kings Bay.

»Vi rodde först till en holme belägen utanför Cross
Bay's södra udde, ett rikt tillhåll för eider, som i
mängd flög upp vid vår ankomst och af båtfolket
plundrades på sina ägg. Vi rodde derefter utmed landet.
Fjellfoten fortsattes här i sakta sluttning mot stranden,
som var af ringa höjd, tio till tolf fot, och
genomskuren af en mängd bäckar, som i sin närhet
framkallat någon grönska af mossa. Medan båten roddes
vidare till den udde, der Kings Bay's botten kunde ses,
gick jag i land och följde stranden. Marken var nästan
alldeles bar, med små tufvor af Draba hirta eller
Saxifraga oppositifolia spridda i det skarpa gruset, som för
det mesta var ett konglomerat af småstenar af kantiga och
rullade former, sammanhållna af ett rödaktigt kitt, men
så löst, att det af isen och den smältande snön rifves
upp, och illa tilltygar skodonen. På flera ställen hade
isen sammanstufvat grus och stenar i former, som 
TRE KRONOR
KING'S BAY
d.12 Aug. 1861


liknade menniskoverk, och der stranden var mera brant,
var den af hafssvall och is utskuren i mångfaldiga hålor
och kamrar. Med båten färdades vi derefter inåt fjorden
mot den första holmen, ett godt »dunvär», ehuru redan
förut åtminstone två gånger plundradt under denna
sommar. Eidern bor i stora kolonier, helst ensam och
alltid på öar, och sällan skall man i hans sällskap finna
någon annan fogel än Stormåsen, Tjufjoen eller Anser
bernicla. Tärnan, som är så allmän här, håller sig
ock för sig, blott några enstaka par af Tringa maritima
eller Phalaropus fulicarius tillåtas bygga samman med
henne. Nalkas man ett dunvär har man en egen anblick.
På den flata holmen ses hundradetal af eiderhonor —
ty vid denna tid hafva hannarne skilt sig från honorna,
och vi sågo dem till sjös i stora flockar —, somliga
resa sig upp för att se hvem det är, andra rufva ostörda
tills man kommer dem helt nära. Men här, der de så
ofta blifvit störda, var detta sällan fallet. När båten
nalkades reste de halsarne, vandrade vacklande undan,
och på en gång flög hela skaran bort, kretsade en eller
två. gånger kring båten och kastade sig i sjön, medan
stormåsen satt på någon framspringande udde och skrek
sitt »gliy,» men flyktade äfven han. Våra gastar
skyndade upp på holmen till plundring. Det var ömkligt
att se huru eiderhonorna, som vi skjöto, voro dunbara,
och der de ej hade mera än ett eller två ägg hade de
lagt en snäcka, Buccinum glaciale, bredvid, — jag fann
flera sådana varma i de nyss lemnade boen. Den nästa
holmen, till hvilken vi kommo, var högre, bestod af
samma konglomerat, dess inre, mot glacieren vända sida
var instörtad och vildt brusten, och der hade kryckiorna
sin bostad. Under en brant fjellvägg funno vi en 
passande kokplats, skaffade vatten, hängde grytan öfver
elden, och kokade foglar och ägg. Omkring stället
blomstrade Salix polaris, Saxifraga nivalis och
hieraciifolia herrligt och Polygonum viviparum med sina hvita
blomax. Snart voro vi åter på en annan holme,
lågländt och bebodd endast af tärnor och Tringa maritima.
Der sågos talrika spår af ren och fjellräf, och i små
tufvor växte den sköna Saxifraga hirculus med sina
guldgula blommor. Just som vi landade på ännu en
annan holme sprang en fjellräf upp, eftersattes genast
och föll för en svärm fogeldunst, som varit ämnad åt
snäpporna. Det var en hanne i sommardrägt, med
strödda hvita hår i pelsen, och som simmat hit för att
frossa på ägg och fogelungar.

Med detta byte foro vi till den innersta af de små
öarne, som var den märkligaste. Der vi landade, på
den yttre sidan, var hon låg, och höjde sig småningom,
grönskande af mossa och rika täta tufvor af Dryas
octopetala, mellan hvilka höll sig ett par af
Phalaropus fulicarius. Jag gick mot hennes inre sida och
kom till ett landskap af den mest oväntade anblick.
Från den mot fjordens inre och mot glacieren vettande
isbräddade stränden höjde sig den rödbruna, sandiga,
fullkomligt bara marken npp till en grupp af små
sandberg af de djerfvaste former, än resande sig med lodräta
väggar, eller tornade upp i hvassa spetsar eller bildande
smala ryggar af de mest omvexlande skepnader. Öfverallt
inneslöto dessa diminutiva alper, af trettio till fyrtio fots
höjd, i sina dalar små insjöar, men ingenstädes fanns ett
spår till vegetation, det var en alldeles ny bildning.
Sanden, fin och brunröd, inneslöt en otalig mängd af andra
slags stenar, skarpa och rullade, ja högt uppe sutto
stycken af en kubikfots storlek. Det var lätt att finna
en punkt, der jag till förgrund hade en dal mellan dessa
ödsliga sandberg, och till bakgrund, på andra sidan
fjorden, som kunde vara tusen fot bred, den stora glacieren
och det herrliga alplandet. Det var en majestätisk anblick.

I DET INRE AF KINGS BAY.

Längst bort ser man, då töcknen tillåta det, några
höga branta fjellspetsar, nästan alldeles snötäckta, och
längre mot ostnordost de tre kronorna, underbara fjell,
pyramidformiga, upptill fördelade i lager, som på den
flata randen äro snöbetäckta, på den stupande snöfria
och lysande i gulaktig färg, nedtill genom »skræer»
regelbundet fotade i brant sluttning, och der fullkomligt
snöbetäckta. Närmare fjorden, nästan midt i taflan, reser
sig en fjellklump af rödaktig bergart, med lager, hvilkas
utgående visar ett fallande af 20° till 30°. På alla sidor
famnas den af en glacier, af en skönhet och storhet hvartill
jag ej sett maken på Spetsbergen, vid bräckan säkert
tvåhundra fot hög och utmärkt präktig med de basaltlikt
brustna isklyftorna, hvilkas skuggor skifta i grönt.
Nedanför bräckan lågo ofantliga vidunderliga isstycken,
som störtat ned derifrån, och som oftast aflöstes med
braket af ett åskdunder. Omkring dem bildade bay-isen
en skärgård, der rugg-gäss af Anser bernicla tagit sin
tillflykt. I ett af de små vattnen på holmen simmade
en lom, Colymbus septentrionalis. Han flög upp på
långt håll, och när jag sköt efter honom besvarades
skottets knall från jökeln af ett ofantligt isstycke, som
löstes af luft dallringen och störtade i fjorden, så att
svallet, — trots bay-isen, som låg emellan — förnyade
gånger vältade sig högt upp på stranden, med till och med
skummet rödt af den brunröda lera, hvaraf hafsbottnen
här består. Det visade sig då, tror jag, huru
konglomeratet uppkommer och de sandberg, mellan hvilka jag
stod. När jökeln »kalfvar» och isbergen störta ned, det
ena efter det andra, så att den grunda fjorden deraf
kommer i rörelse, och de vältas om, så att foten kommer
i vädret och skjuter upp hvad den tagit från
bottnen, tränga de fram till holmen, aflästa der sina bördor
och gifva dem deras form. så att holmen med sina
sandberg är en väldig, från glacieren aflägsen sandmorän.
Det fina röda slammet, gruset och småstenarne utgöra
först en lös massa, men när den blifvit genomdränkt
och jemnad af den smältande snön, packar den sig
hårdare och blir det slags konglomerat, som möter här
öfverallt och hvaraf holmarne bestå.

Under vandringen tillbaka mot båten mellan
sandbergen stötte jag vid en bugt i stranden på två par af
Anser segetum. I båten lågo redan alla i sömn och
äfven jag lade mig ned, men vi väcktes snart af vår
lapp, Samuel, som varskodde att vi höllo på att blifva
instängda af isen, som lossnat från den nordöstra stranden,
der den vid vår ankomst i ett bredt bälte omslöt två
smärre öar. Vi måste således ro till en annan holme,
som vi förut icke besökt, och der folket gjorde eld och
kokade, medan Michelsen och jag togo oss en lur. Men
äfven här voro vi snart inneslutna af is, som packade sig
tätt rundtomkring oss, och vi måste vänta i flera
timmar innan den lossnade och dref inåt bayen. Den hade
blifvit lösrifven af en stark nordostlig vind, som nu
växte till storm. Så snart derföre isen tillät, begynte
vi att ro så långt möjligt var under land, för att finna
någon hamn, och med ansträngdt arbete nådde vi en
sådan, der vi hvilade några timmar tills det blef stillare,
då vi rodde tillbaka till vårt fartyg.»

Vi återgå till våra egna färder. I sandstenen på
låglandet längs södra stranden träffade Blomstrand ett ej
obetydligt stenkolslager, hvilket jemte i sandstenen funna
aftryck af blad och andra vextdelar ådagalägger, att en tid
funnits af vårt jordklots utveckling, då lummiga skogar,
som det synes hufvudsakligen af löfträd liknande våra
lönnar, öfverallt täckte dalar och fjellsluttningar, der
numera, om de ej helt och hållet fyllas af mäktiga
isbäddar, den längs marken krypande tumshöga
polarpilen är den enda representanten af de trädartade
växtslagen.   
                                                   
Med förbigående af andra utflygter må endast
tilläggas några ord rörande omgifningarne af den förut
omnämnda mindre fjordarmen, hvarest man befinner sig
inom området för den kristalliniska kalken, här
uppträdande i form af en blågrå eller tegelröd marmor, hvaraf
t. ex. den stora bergsudde, af hvilken den mindre viken
bildas, i hela sin massa utgöres. Den hos kalken ofta
framträdande benägenheten att bilda grottor och
urhålkningar i sin massa hade man här det bästa tillfälle
att iakttaga, om också i vida mindre skala än t. ex.
i södra Europas berömda grottkalkbildningar. En dylik
grotta, beskrifven redan af Scoresby, befinner sig på
utsidan af nämnde bergsudde. Väl äro dimensionerna
vida mindre än de af honom uppgifna — längden
uppmättes till sextiotre fot, bredden till fyrtio, höjden
af hvalfvet var tretton fot och djupet af vattnet tolf
fot — dock saknar den ej derför sitt intresse;
särdeles är utsigten öfver fjorden och de bakom liggande
fjellen i den trånga ramen af de öppningen bildande
klipphvälfningarne i hög grad egendomlig. Fortsätta vi
rodden inåt bugten, möter oss håla vid håla, det ena
besynnerligt formade klippartiet efter det andra.
Särskildt anmärkningsvärd är en större grotta af ungefär
samma storlek som den nyss omnämnda, men med
hvalfvet genombrutet af en rund öppning, hvilket,
isynnerhet vid stark solbelysning, ännu mer ökar kontrasten
mellan det genomskinliga, smaragdgröna vattnet i hålan
och de bjertröda klippmassorna, som bilda det hela och
i tunga, fantastiska draperier nedhänga öfver den af en
utspringande hvalfbåge till en del undanskymda ingången.

På fastlandet på andra sidan viken, der en
vidsträckt, temligen kuperad mark skiljer de egentliga
fjellen ifrån hafvet, möta nya bevis på grottkalkens
närvaro. Det är som bekant en ingalunda sällsynt företeeLe
i trakter, der denna är rådande, att strömmar och vatten
söka sig en väg under jorden och ofta spårlöst försvinna

SCORESBY'S GROTTA
i
KINGSBAY.

på ett ställe, för att på ett annat lika plötsligt uppträda.
Detta har man här det bästa tillfälle att iakttaga, då
strömmarne synas regelbundet upprinna ur fasta berget
eller ur tätt intill stranden belägna små laguner utan
märkbart tillflöde. En dylik liten sjö, genom den
egentliga strandbrädden knappast ett bösshåll skild ifrån
hafvet, gifver upphof åt en strid elf, som till en början
tager sin riktning rätt utifrån hafsstranden. Blott de
från bottnen af den lilla insjön oupphörligt uppstigande
luftblåsorna antyda, att det bortrinnande vattnet på
något håll ersättes. På ett annat ställe strömmar en
brusande elf utför en låg bergkulle. Ett stycke högre upp
minskas vattenmängden allt mer och mer, tills slutligen
stenklappern, hvaraf sluttningen betäckes, visar sig
fullkomligt torr; ett fenomen i allo omvändt mot det ofta
inträffande, då man ser ett rinnande vatten småningom
försina i sanden. Ännu en tredje elf är af särskildt
intresse för de mera pittoreska omgifningarne. På den här
temligen höga, tverbranta strandklippan strömmar han
omedelbart i hafvet, delad i tvenne vackra kaskader,
hvars hvita band redan långt ut till sjös bjert afsticka
mot den af lafvar svartfärgade klipphällen, hvaröfver
de nedstörta. Bestiga vi nu bergsplatån, öfverraskas vi
af att finna strömmen leda sitt ursprung nästan
omedelbart ifrån det ställe af klippbranten, der vi sett den
nedstörta, nemligen ur en liten, af branta klippor på
alla sidor omsluten bassin. Det måste vara en källa
med starka tillflöden, som kan afgifva så betydliga
vattenmassor, som man dels i de tvenne förut omnämnda
armarne ser nedstörta i hafvet, dels i en tredje
nedrusa i en rund håla i kalkhällen, och på denna väg
söka sig ett mera obemärkt utlopp.

Den ogynnsamma vinden och stiltjen uppehöllo oss
emellertid alltjemt. Den ena dagen förgick efter den
andra utan att något synnerligt kunde uträttas, tiden gled
oss onyttig ur händerna, och för fångstmännen, som
längtade efter bättre jagtställen, blef den äfven lång.
Det beslöts derföre att Blomstrand och von Yhlen skulle
gå Magdalena i förväg till Isfjorden, vår resas närmaste
mål, och der von Yhlen, som af angelägna enskilta
göromål var hindrad att vidare åtfölja expeditionen,
hoppades att träffa någon fångstskeppare, med hvilken
han innan Augusti månads utgång kunde segla tillbaka
till Norge.

KINGS BAY, VESTRA SIDAN.


FEMTONDE KAPITLET.

Isfjorden.

Fångstbåten var snart bemannad och den 21 Augusti
lade den ut till sjös. Om dess färd skrifver
Blomstrand:                

»Sedan vi under en allt mer tilltagande dimma efter
en lång rodd kommit ut ur Kings Bay, började det
blåsa förlig vind, seglet hissades och farten blef nu
hastigare än som var förenligt med ett noggrannare
studium af traktens geognosi. Snart hunno vi English
Bay, men vinden var ännu god, och begärliga efter att
begagna oss af det länge för oss så sällsporda tillfället
att komma fort, styrde vi vidare. På afstånd skymtade en
bred, röd strimma uppe i bergen, i vikens närhet, hvilket
gaf tillkänna, att den röda sandstenen förekom äfven här.

1 samma mån tjockan tilltog, friskade vinden och
i ilande fart ströko vi genom Forelandssundet, under
det vi närmade oss än den ena än den andra stranden,
utan att för dimma och regn tydligt kunna urskilja
någondera. Strandslätterna, som skilja fjellen från hafvet
tycktes, ju längre söderut vi hunno, blifva allt
vidsträcktare. Långa låglandsuddar skjuta från fastlandet
ut i sundet och aflägsna seglaren än mera från fjellen.
Snart hafva vi uppnått det smalaste stället af sundet, vid
den s. k. Langören,.men träffa icke det djupaste vattnet,
utan råka in bland bränningar. En hvit strimma rätt
förut röjer ett undervattensskär, som ligger i vår väg,
men nu är det för sent att undvika det. I nästa
ögonblick äro vi der. Vilda brottsjöar tumla om hvarandra.
Det tyckes som om vågorna tagit vilse om sin riktning,
i rastlös brådska jagande den ena den andra och på samma
gång motande hvarandra i sin väg. Det hvita skummet
yr omkring oss, men — en och annan störtsjö öfver
bord, en egen känsla af beklämning, som för några
ögonblick intager oss, — och vi äro åter på djupare vatten,
der brottkampen emellan sjögången och hafsströmmen
gör sig mindre märkbar, böljorna gå som förut sin jemna,
regelbundna gång, och den hvita skumranden redan ligger
långt bakom oss.

På flera ställen försökte vi nu att landstiga, men
hindrades öfverallt af glacierer och bränningar. Vi
måste hålla sjön, men seglade så nära fastlandet som
möjligt. Klipporna der bestå till det mesta af hårda
skifferarter. Vi styrde in i S:t Johns Bay, i afsigt att
der taga nattqvarter. På stranden af denna vik, som
är liten och vacker, knappt trefjerdedels mil lång, och
med en glacier i bottnen, gjorde vi en utflygt, hvarunder
en räf blef skjuten. De omgifvande klipporna bestå af
ett grofkornigt konglomerat af rundslipade
qvartzstycken, hvilket vexlar med lager af en ömsom grön,
ömsom svart, vackert glänsande skiffer. Vi funno snart
omöjligheten att någorstädes vid land lägga till med båten,
och gjorde derföre omkring kl. åtta på morgonen fast vid
en grundis nära stranden, der vi lade oss till hvila.

Under tiden lättade dimman och vinden upphörde,
så att vi nu fingo ro fram ett stycke väg längs med
den låga stranden. Vinden blåste dock snart upp, udde
efter udde passerades, och vi hunno det låga
strandref, som begränsar Isfjorden mot norr, och som bär det
hemska namnet Dödmansören, till följd af ett der för
flera år sedan begånget mord. Vi styrde kurs på Green
Harbour, den vestligaste af de i södra stranden af
Isfjorden inskärande vikarne, för att träffa något fartyg,
som vore stadt på återfärd och enligt jagtfartygens vana
der tagit in för att förse sig med renar. Ganska riktigt
träffades der den förr omnämnde Mattilas med sin
jakt, och kort efter midnatt den 23 förtöjde vi båten
vid dess sida och gingo ombord. Vi blefvo gästvänligt
emottagna af den fryntlige finnen, trakterades med
renstek, och fingo friska helsningar från Aeolus, hvarpå
vi lade oss till hvila i vår båt.

Isfjorden är, afräknadt Storfjorden, som egentligen
är att anse som ett sund, utan fråga Spetsbergens
ansenligaste fjord, och erbjuder redan genom sin vida, präktiga
vattenyta, utan afseende på de omgifvande fjellen, en
verkligen storartad anblick. Med en bredd af fem till
sex mil inskjuter den i en mängd armar djupt in i
landet, i söder den nämnda Green Harbour och Advent
Bay jemte Coal Bay och den ännu ansenligare Sassen
Bay; i öster fortsättes den flera mil, i två genom en
äfven här befintlig Midterhuk åtskilda armar.

Fjellbildningen vid Isfjorden är i många afseenden
intressant. Endast närmare hafskusten och framför allt
pa norra sidan bibehåller bergsbildningen den vanliga
Spetsbergskarakteren, sådan denna företrädesvis på
vestkusten framträder i vilda sönderrifna fjell, här och der
afbrutna af mäktiga glacierer. Kalk och qvartzit i mer
eller mindre stupande, vridna och bågböjda lager utgöra
ännu på norra stranden den rådande bergarten. På
södra stranden deremot, ifrån och med Green Harbour
och så långt man kan se österut, antydes redan af
fjellens afvikande form, att andra bergarter här uppträda
och med väsentligt olika lagringsförhållanden. Lerskiffer
och sandsten, vexlande med hvarandra i fullkomligt
horisontal lagring, bestämma bergens form af jemna
platåer, som genom dalgångarne nästan rätlinigt afskäras
i skilda fjellpartier. Genom de öfver hvarandra
utskjutande sandstensskiktena, som fortsätta fjellsidan utefter,
endast afbrutna af de med en märkvärdig regelbundenhet
återkommande öppningarne för raset ofvanifrån, få
bergen ej sällan utseendet af kolossala byggnader med
skilda våningar, och endast här och der resa sig enstaka
fjelltoppar, med mestadels räta begränsningslinier och
regelbunden pyramidform, liksom föreställande tornen i
denna bergens stad, med en enkelhet i stil, som
förträffligt stämmer med det helas lugna och allvarliga
hållning. Den anmärkningsvärda bristen på glacierer i
dessa bergarters hela område, oaktadt dess breda och
djupt inskärande dalgångar, skulle kunna anses tyda på
inverkan af ett på det sydliga läget beroende vida
mildare klimat, än längre norrut. Det torde emellertid ej
vara något tvifvel underkastadt, att det helt enkelt är
bergarten, som i detta fall gör sitt inflytande gällande.
Det tydligaste bevis derpå lemnar Green Harbour-fjorden,
som bildar öfvergången emellan de båda
bergformationerna. På dess vestra strand nedvälla tre betydliga
glacierer från de åt denna sida, ett par tusen steg från
stranden, vidtagande qvartzit-fjellen; österut intränga två
ansenliga öppna dalfören väl en svensk mil inåt
sandstensregionen, på alla sidor omgifna af fjell, som under
andra förhållanden otvifvelaktigt skulle föranledt
dalgångarnes successiva uppfyllande med is. Den mörka,
djupa och luckra, så att säga varma jordmånen, som
uppkommer genom blandningen af den ytterst lätt till
ett fint pulver förvittrande lerskiffern och det från
sandstenen härrörande gruset, är ogynnsam för isbildningen,
och glaciererna uteblifva så godt som helt och hållet,
eller uppträda i ytterlig grad underordnade. Vi känna
ju redan från södra Europas glaciertrakter bestämda
iakttagelser rörande ett dylikt glacierernas nära
sammanhang med den underliggande bergarten. Att å andra,
sidan en jordmån, som den nyssnämnda, måste framkalla
en vegetation, som i frodighet och omvexling vida
öfverträffar den annars under vanliga förhållanden
förekommande, torde knappast behöfva anmärkas.

Middagstiden anträdde vi en exkursion åt det inre
af de båda dalförena. En del förut ej sedda grässlag,
och framför allt den yppigt blommande Arnica alpina,
som vexte på de branta strandklipporna vid omkring
femtio fots höjd, gaf mig första beviset på jordmånens
ovanliga bördighet. Mitt sällskap gick för att jaga renar,
under det jag ströfvade omkring för att söka efter
ursprunget till de stenkolsbitar, jag träffat vid foten af
berget.

Efter en besvärlig och någon gång farlig vandring
lyckades jag att komma till en höjd af sjuhundra fot,
och träffade här kolen i fast klyft, tätt under det öfversta
af sandstenslagren. Flötsens mäktighet och öfriga
förhållanden voro emellertid omöjliga att utröna, då den
branta fjellsidan öfverallt, der ej en hårdare sandsten
trädde i dagen, var betäckt af ett tjockt, för tillfället
hårdfruset lager af ett fast lergrus, härrörande från den
i mäktiga bäddar med sandstenen omvexlande, ovanligt
lätt söndersmulade lerskiffern. Jag måste nöja mig med
vissheten, att stenkolen verkligen funnos i fast klyft,
och så vidt de nog ogynnsamma förhållandena det
medgåfvo, med undersökningen af de närmast omgifvande
bergarterna. I den finkorniga, liksom gråvacke-artade,
glimmerhaltiga sandstenen träffades, förutom andra
fullkomligt obestämbara vextlemningar, såsom kolade grenar
och trästycken, stjelkaftryck o. s. v., äfven ett tydligt,
om också långt ifrån fullständigt blad af löfträd, till
alla delar erinrande om det förut omtalade ifrån Kings
Bay, likaledes funnet i den omedelbara närheten af
stenkol, som både till utseende och egenskaper liknade
de här befintliga.

På andra sidan dalsträckningen, närmare mot fjordens
mynning, fanns ett egendomligt löst skikt af omkring
sex tums mäktighet, inbäddadt mellan lager af en
särdeles hård och tät sandsten, bestående, som det vid
flygtigt påseende syntes, af en något hårdnad, vanlig
blålera. Vid noggrannare undersökning visade sig, att
den i hela sin massa var genomträngd af fina
metallglänsande svafvelkis-partiklar, efter verkställd kemisk
analys utgörande omkring tretioåtta procent af det hela.
Att det ytterst fint fördelade mineralet, som i en
otänkbart lång tid varit utsatt för luft och fuktighet, ej visade
minsta spår till den under sådana förhållanden lätt
inträffande vittrings- eller förrostnings-processen, är
onekligen svårt att förklara. En del petrefakter af bivalver,
som i den hårda sandstenen i närheten träffades,
utgjordes för öfrigt äfvenledes af svafvelkis.

Då jag från denna färd återkom till båten, voro
jägarne, föga belåtna med sin jagt, redan der, och på
eftermiddagen den 24 Augusti foro vi tillbaka utåt
viken, men nu utmed vestra sidan. För att möjligen
träffa öfvergången mellan bergarterna och ursprunget till
de petrefaktrika moränstenar jag funnit vid stranden,
steg jag i land vid den mellersta glacieren, under det
mina kamrater fortsatte rodden för att ett stycke längre
norrut söka bättre jagtmark.

Efter en mödosam vandring hann jag isslätten, och
fortsatte tills jag uppnådde den fjellkam, som stack upp
derur. Denna bestod, såsom jag äfven väntat, af en
ytterligt kiselrik kalk, på sina ställen af ren qvartzit,
isynnerhet i en del skikter tätt späckad med petrefakter
företrädesvis Brachiopoder af slägtena Spirifer och
Productus. Med strykning ungefär rätt i norr och söder
var stupningen af de temligen starkt krumböjda lagren
60°—30° åt öster. Då isen på alla sidor omslöt fjellet,
stod den omedelbara gränsen till sandstenen ej att
upptäcka, men i sänkningen norrut träffades bar mark, såsom
det syntes, i det närmaste i jenmbredd med de längst
i öster ur isen uppstigande qvartzit-utsprången. Endast
några få alnar kunde skilja mig frän den verkliga
gränslinien.

Den här anstående finkorniga och brunaktigt grå
sandstenen hade med oförändrad strykning åt norr
omkring 35° fall åt öster. Efter en kort sträcka vidtog
cirka hundra steg is och moränmassa, hvarest en
liten, i norr och söder rinnande bäck blottat skikterna.
Sandstenen var här mera grofskiffrig. grå, i luften gul,
och föll cirka 45° åt öster. Deröfver hvilade en
småsplittrig, grå lerskiffer, som inom kort antog en intensivt
rödbrun färg, ovilkorligen erinrande om bränd tegelsten,
på samma gång de fina lamellerna började utstråla i alla
möjliga riktningar, än stående lodrätt, än åt öster, än
åt vester, under det hufvudlutningen var ostlig. En
ögonskenligare inverkan af stark hetta på en sedimentär
bergart har jag icke annorstädes haft tillfälle att
iakttaga. Omkring femton fot ifrån gränsen för
färgförändringen i lerskiffern framträdde också den
omisskännliga orsaken dertill i form af en i skikternas strykning
i norr och söder fortlöpande, omkring tretio fot bred
bank af temligen grofkristallinisk diorit, söndersplittrad
i stora block och skifvor. Tydligen utpressad emellan
skikterna visade den ungefär samma stupning åt öster.
Efter åter en sträcka betäckt mark trädde samma
finkorniga sandsten ånyo i dagen, här och der förande
sparsamt fördelade petrefakter af små bivalver, hvarefter
den jemna bergplatån emot hafvet var oafbrutet täckt
af sten och klapper.

Jag böjde derföre af emot norr, der jag snart, ungefär
i midten af dalsänkningen emellan glacierfjellen och
närmast följande emot fjorden löpande bergsrygg, träffade i
en nästan oafbruten följd blottade skikter ända ut till
strandbrädden. En ansenlig fjellström från det inre hade
nemligen tvert genomskurit lagren, här och der ända
till fyrtio fots lodrätt djup. Sandstenen framträdde här
på ett mindre område särdeles rik på otydliga
vextpetrefakter, utvisande dels intryck af blad eller stjelklika
delar, dels liksom fragmenter af stammar och större grenar.

Längre österut vidtog en mäktig bädd af blå
lerskiffer, erinrande om den i närheten af kolflötsen i Kings
Bay förekommande, och liksom den genomsatt af smala,
hårdare skikter, glimmerhaltig såsom alla de hithörande
bergarterna utan undantag synas vara, och förande
ytterst sparsamma spår af fjäll och  andra fiskfragmenter.
GREEN HARBOUR I IS-FJORD 24/8 64.

Efter återigen en sträcka af sandsten vidtog ett mäktigt
lager af en hård lerskiffer, lossnande i oregelbundna
stycken, med glatta och rundade afsöndringsytor, här
och der förande ymnigt inströdda, alltid lika otydliga
vextaftryck och ej sällan tätt späckad med egendomliga,
merendels klotformiga, mera sällan päron- eller
flask-formiga konkretioner, omvexlande från en tum till nära
en fot i diameter och till sin massa hufvudsakligen
bestående af kisel. Dessa lager genomsättas närmare
stranden af ett nästan fullkomligt lodrätt stående skikt
af hård, hvit sandsten, samma i ögonen fallande skikt,
som, fortlöpande längs hela fjordstranden, genast vid
inseglingen till Green Harbour ovilkorligen ådrager sig
uppmärksamheten, såsom ensamt framspringande ett långt
stycke ut i sjön.

Den omnämnda bäckklyftan var sträckvis höljd af
hårdfrusen snö, som låg hvalfformigt från den ena sidan
till den andra öfver den ofta ganska breda strömfåran;
men i de flesta fall framträdde de tvert öfverskurna
bergväggarne fullkomligt fria, om de också ingalunda
alltid voro omedelbart tillgängliga. Man hade det bästa
tillfälle att iakttaga stupningen af lagren, som tydligen
varit utsatta för våldsamma rubbningar; än ifrån den
förut uppgifna af omkring 40° — 45°, allt mera närmande
sig vertikallinien — eller här och der till och med
öfverspringande denna — och med fallet tverbrant åt vester,
än med skikterna tydligt vridna och bågböjda.

Det torde knappt vara att betvifla, att alla dessa
öfver qvartziten lagrade, mer och mindre starkt emot
öster stupande sandstens- och lerskifferbäddar tillhöra
en och samma bildning, uppgående efter ögonmått till
en sammanlagd mäktighet af omkring 2000 — 2300 fot.
Att de å andra sidan äro fullkomligt identiska med de
på motsatta fjordstranden, till ungefär samma vertikala
höjd öfver hafvet efterhand uppstigande horisontala
aflagringarne, kan ännu mindre vara tvifvel underkastadt,
så vidt annars de petrografiska karaktererna vid frågan
om bergsbildningar, som omedelbart tillstöta hvarandra,
få i någon mån afses. Vi möta således här en ny
anledning till en fjordklyftas bildning, väsentligen
afvikande från den annars ofta sannolika, såsom t. ex.
vid Cross Bay, der lagren stupa nästan tverbrant åt
motsatta väderstreck, under det de i Green Harbour
på ena sidan bibehållit sitt ursprungligen horisontala
läge, på den andra deremot ställt sig till en del
fullkomligt vinkelrätt emot horisonten. Det kan svårligen
tänkas hafva skett på annat sätt, än att en ensidigt
vesterifrån uppåt tryckande kraft på en, gång upplyftat
och sammanpressat skikterna, tills de slutligen på en
punkt, der den nuvarande fjorden befinner sig, tvert
afslitits, och med detsamma de störande orsakerna längre
österut upphört att göra sig mera märkbart gällande.

Å andra sidan torde med skäl kunna antagas, att
de våldsamma rubbningar, som sålunda egt rum, inträffat
i en långt aflägsen period och samtidigt bestämt såväl
qvartzitens som den deröfver lagrade sandstenens och
lerskifferns närvarande läge. Redan i det föregående
är antydd den för bådadera, qvartziten såväl som de
relativt yngre bildningarne, omisskännliga gemensamheten
i strykning och fall. Samma starka kastningar, samma
vridna och bugtade lager, som t. ex. den blå lerskiffern
så tydligt företer, återfinnas endast i större skala
upprepade i de höga qvartzitfjelien längre vesterut. Att
för öfrigt den verksamma kraften varit vida mäktigare,
än att dess verkningar skulle kunna förklaras som en
följd af t. ex. den anförda dioritbankens utbrott, synes
ligga i öppen dag. Sannolikt hade äfven dioriten intagit
sin närvarande plats, innan den stora rubbningen
försiggick, då af det, som rörande densamma i det
föregående anförts, tydligen måste följa, att den inverkan,
som deraf såväl som af andra liknande smärre eruptiva
massor utöfvades på de kringliggande sedimentära
skikterna, var af i hög grad underordnad och helt och
hållet lokal betydelse. Dock låter sig utan fråga antagas,
att den först genombrutit skikterna, sedan de redan
blifvit uppresta i den ställning de numera intaga.

Jag återvände till stranden, men sökte förgäfves
båten med manskapet på den utsatta mötesplatsen. Länge
vandrade jag på den smala stranden, mellan den
stigande floden och de branta bergväggarne, och kom
slutligen fram till det uppslagna tältet, der en eldbrasa
flammade, men ingen båt och ingen menniska syntes
till. Omsider kom en af manskapet och berättade, att
han blifvit qvarlemnad, under det von Yhlen begifvit
sig med båten ombord på Magdalena, som nu hunnit
Isfjorden, i afsigt att der säga farväl och med Mattilas
afsegla till Norge.

Fram på morgonen den 25 återkom båten, och under
det folket på eftermiddagen hvilade ut, begaf jag mig
åter på en exkursion till det inre af den
dalsänkning, der vår lägerplats var tagen. Jag tog vägen
utefter en elf, som genom ett delta nära lägerplatsen föll
ut i fjorden. Den flöt genom en backig och kuperad
mark, och störtade sig på flera ställen i djerfva språng
utför afsatserna, som blefvo allt högre, ju längre man
kom inåt landet, der qvartzit-regionen egentligen 
herrskade. Efter ungefär en half mils vandring, kom jag
slutligen till flodens ursprung, en särdeles täck, af branta
fjell omsluten insjö, i hvilkens klara vatten renarne
tycktes med välbehag spegla sig. Derifrån vände jag
tillbaka till lägerplatsen och lade ännu samma
eftermiddag ut från land, för att vidare fortsätta färden emot
Advent Bay, der vi hoppades anträffa vårt fartyg.

Green Harbour har utom sina minnen från
hvalfångstens tid, hvilka nu fallit i glömska, äfven många
andra. Här hafva, enligt Professor Lovén, norrmännen
på senare tider haft ett etablissement, der de
öfvervintrade, och deras boning fanns ännu qvar, då han
1837 besökte stället. Här hafva äfven ryssarne en
längre tid haft sin hufvudstation för jagten under
vintern, och i den ryss-stuga, som ännu står qvar, genomlefde
den ryske jägaren Sharostin enligt uppgifter af engelska
generalkonsuln Crove, som haft mycket att göra med
Spetsbergen, i tretionio vintrar — en gång femton år
efter hvarandra — utan att lemna ön, och fann der
äfven slutligen sin graf. Professor Lovén, som försökte
att finna denna bland de många andra grafvarne, hade
af norska spetsbergsfarare hört honom beskrifvas som
»en liten, frodig, rödlätt, hvithårig, munter man, en
patriark af eget slag.» Ingen har vistats der så länge
som han, och få komma väl att göra det, och så länge
Green Harbour finnes, skall väl hans minne bevaras,
åtminstone af dem, som komma dit. Green Harbour
besöktes äfven 1858 af Torell, Nordenskiöld och
Quennerstedt.

Under det vi passerade mynningen af Green
Harbour, mötte vi drif-is, som gjorde oss obetydligt hinder,
men på samma gång beredde oss tillfälle att skjuta en
af de många sälar, som följde den. På vikens östra
strand visade sig några renar, vi lade i land och fällde
två präktiga och feta djur, hvarefter vi åter anträdde
färden. Vi hade nu isfritt vatten och gingo för god
vind österut längs med land, tills vi kommo till den
följande, mot söder inskjutande viken, benämnd Coal
Bay. I vikens mynning, en fjerdedels mil från land,
påträffade vi en simmande renkalf, som vi lätt gjorde
till vårt byte, och slogo sedan upp vårt nattläger utmed
vikens strand.

Den 26 Augusti bröt in med snö och kallt och stormigt
väder, så att resan ej kunde fortsättas. Jag begagnade
tillfället för att göra en längre utflygt inåt land och
bestiga bergen, hvarunder jag gjorde det
anmärkningsvärda fyndet af det vackra blåa Polemonium pulchellum,
fyrahundra fot öfver hafvet.

Sedan snövädret upphört och vinden något mojnat,
gingo vi åter till segels. Vi passerade, efter att hafva
lemnat viken, längs kusten österut och kommo härvid
tätt under några öfvergifna alkfjell, som lodrätt med en
höjd af tvåtusen fot stupade ned i hafvet.

Den hårda sandstenen hade här blifvit den rådande
bergarten, och sjelfva lerskiffern, som uppträdde i hög grad
underordnad, var grofsplittrig och hård — späckad med
glimmerblad, här och der förande insprängd svafvel- och
arsenik-kis, hvilket torde gifvit anledning till den bland
norska spetsbergsfararne gängse sägnen, att fogelfjellen i
Coal Bay skulle vara särskildt märkvärdiga för sin rikedom
på kopparmalm. Lodrätt och till och med öfverhängande
stupa fjellsidorna emot hafvet, med ett här och der
framspringande lager, och ro vi ett stycke längre ut, se
vi ett nytt fjellparti resa sig öfver det förra, tills 
slutligen ännu längre till sjös, en präktig, snöbetäckt kägla
till en höjd af öfver tretusen fot reser sig öfver det
hela. På andra sidan om detta berg träffades i den
fasta, lodräta hällen ett stenkolslager af omkring en alns
mäktighet, sex fot öfver hafsytan vid lågvatten, höjande
sig i en svagt bågböjd linea fjellväggen utefter, tills den
slutligen försvinner under raset från fjellen längre in.
Högre upp i fjellet följa tre till fyra smalare
stenkolsband i parallelt löpande strimmor, fyra till tio fot skilda
från hvarandra.   

För sin välbelägenhet omedelbart intill
strandbrädden, som under lugnt väder erbjuder den bästa
landningsplats för båt, såväl som för sin tillgänglighet, så
länge endast en brytning i mindre skala kommer i fråga
— den fasta och så godt som massformiga sandstenen
ger föga anledning att frukta för ras från den nästan
öfverhängande bergväggen —, torde ifrågavarande
stenkolsflöts måhända en eller annan gång kunna komma
till nytta, i händelse af en, vare sig nödtvungen eller
afsigtlig, öfvervintring i den närbelägna Advent Bay.
Skall en sådan af sistnämnda natur någonsin framdeles
verkställas, såsom tidigare under ryssarnes
spetsbergsperiod så ofta inträffade, och såsom jag har mig särskildt
bekant, varit på sista tiden starkt ifrågasatt af några
af de nuvarande norska fångstfararne, torde säkerligen
ingen punkt i alla hänseenden erbjuda så stora fördelar
för en öfvervintring, som just nämnde bugt af den stora
Isfjorden. Den vinstgifvande renjagten mot höstsidan
kan lätt locka till fördröjande af hemresan, och är fjorden
den ena veckan fullkomligt isfri, liksom förut under
hela sommarens lopp, kan den, att döma af vår egen
erfarenhet, den närmast följande vara så godt som stängd
af hafsisen, som mot vinterns annalkande österifrån
omkring Sydkap styr kurs inefter vestkustens fjordar.

Då vinden under tiden upphört, tillryggalade vi
roende det ännu återstående af vägen, och inträffade
på morgonen den 27 Augusti i Advent Bay.

Vårt fartyg hade anländt redan före oss. Vi lemnade
Magdalena, då hon låg för ankar i den mindre
fjordarmen i Kings Bay. Först den 23 Augusti ändrade
sig vinden och en nordvestlig bris började friska, åtföljd
af dimma, som höll henne qvar under hela förmiddagen.
Straxt efter middagen började likväl luften klarna, och
det dröjde ej länge, innan seglen voro hissade, och vi
började kryssa ut ur hamnen. Farvattnet var trångt,
och Magdalena, som ej vände snabbt, vägrade vid första
slaget, sackade akterut mot land och stannade på en
undervattensklippa. Dyningen gick hög, hvarje våg
satte Magdalenas styrbordssida temligen omildt mot
skäret. Seglen firades, ett hvarpankare fördes ut, och
efter en kort stund var vår Magdalena räddad. Hon
hade bestått vida svårare strider mot isen utan att
taga skada, och höll äfven detta prof fullständigt.
Hela natten fortsatte vi kryssningen utur Kings Bay,
det var alltjemt en laber bris och temligen tjock luft,
men mot morgonen den 24 hade vi klarerat Qvad Hooks
utskjutande lågland, och fingo nu en jemn, förlig kultje.

För att undvika den långa omvägen vester om
Prince Charles' Foreland, beslöto vi att gå genom sundet
och med god fart styrde vi dit. Morgonsolen belyste
klart Forelandets vilda alper — bland de högsta på
Vestspetsbergen — med deras branta käglor och djerfva
spetsar, i hvilkas stupande dalfören väldiga glacierer
skjuta ned och samla sig här och der till brackor, bland
hvilka en söder om Långören med sin ofantliga ismassa
upptager nära en mil af stranden. Dessa oåtkomliga,
öde fjellbranter och eviga isar, som ej lemna rum för
en enda grön fläck af vextlighet, gifva åt den
storartade taflan en obeskriflig prägel af köld och stelhet, ej
jemförlig med något af de vexlande scenerier, med
hvilka vi förut gjort bekantskap. Rännan emellan
Långören är smal, dess djupaste ställe knappast tre famnar,
och rundtom skiner redan på afstånd, om vattnet är
någorlunda smult, den ljusa sandbottnen igenom och
ger hafsytan en dragning i ljust, som varnar den
obekante seglaren att sakta farten och loda sig fram. Är
han gynnad af förlig vind, har han endast att styra
midt emellan båda landen, men att i hårdt väder
passera sundet med dess ofta starka ström och svåra sjö
är ej rådligt.

Med minskade segel, under ständig utkik och
lodning hade vi redan kl. nio passerat det trängsta af
farleden och styrde vidare genom den breda
Forelandsfjorden, i sin norra del begränsad å ömse sidor af
höga fjell och glacierbräckor, men söder om S:t Johns
Bay följa vidsträckta lågland, ända till södra Forelandet,
der en väldig massa af alper åter höjer sig, under det
fastlandets strand fortfarande är nästan idel lågland.
Kl. 5 e. m. hade vi passerat det långt utskjutande
örlandet och band af småskär, som i norr begränsa
Isfjordens mynning. Vinden stillnade af. Natten blef
utomordentligt skön, med klar, blå himmel och herrlig
nedgående sol, som kastade sitt rödaktiga sken på den
södra strandens mörka, afrundade fjell, och höljde dem
och de sparsamma snöfläckarne på deras toppar och
sluttningar i ett purpurskimmer, liksom hade man sett dem
genom ett färgadt glas. Den bleka månen afspeglades
af det mörka hafvet, som knappast krusades af en enda
vindflägt, och öfver hvilket några mil längre bort i
vester en isblink var synlig, ett återsken från ett fält af
pack-is, som nu sannolikt från Sydkap kom drifvande mot
norr, och af hvilket vi från korpnästet kunde skönja
enstaka spetsar här och der höjande sig öfver vattnet.
Öfver det hela hvilade detta egendomliga behag och
majestätiska lugn, som tillkommer den höga norden.

Vid södra sidan sågs en jakt styra utåt fjordens
mynning. Det var vår gamle vän Mattilas på hemresa.
Något efter midnatt kom von Yhlen tillbaka från sin
exkursion, för att säga oss farväl, och under ömsesidiga
lyckönskningar skildes vi åt. Vi drefvo nu af och an med
strömmen, som satte oss ömsom fram och ömsom tillbaka,
allt efter sin skiftning, tills vinden mot middagen den
25 blef mera jemn, då vi styrde kurs på Advent Bay,
den tredje af de vikar, som skära in på fjordens södra
strand. Utanför Coal Bay mötte oss en stor hjord af
hvalrossar och en flock hvithvalar, men som harpunerare
och fångstbåt ej ännu återvändt, fingo djuren ostörda
fortsätta sin vandring utåt hafvet. Fjellen företedde allt
tydligare den egendomliga form af storartade tempel
och byggnader, som utmärker fjordens inre. Här
och der möttes ögat af en rik grönska på deras
mörka sluttningar, och då vi mot aftonen styrde in
i Advent Bay öfverraskades vi angenämt af den för
Spetsbergen lifliga vextlighet, som klädde vestra
strandens bergskullar ända upp till toppen och frodades i
dalgångarne, som fortsätta fjordens södra och sydöstra
strand. Klockan sju e. m. läto vi ankaret gå utmed
fjordens vestra strand och gingo alla i land för att
botanisera.

Närmast stranden mötte ett fält af sten och
skifferflisor, sparsamt vexlande med mylla, der Stellaria humifusa
slagit sig ned jemte den lika anspråkslösa strandformen af
Cochlearia fenestrata. Den gröna och gula mattan på
kullarne, som endast här och der var afbruten af det lösa raset
bildadt af fin, grå skiffermylla, vattnades af små rännilar
från glacierfläckarne på högre kullar, och erbjöd
botanisten genom sin vexlande sammansättning ett synnerligt
intresse, ty minst två tredjedelar af Spetsbergens
fanerogamflora hade här slagit sig ned. Der vexlade frodiga
grässlag — Poa pratensis, cenisia och stricta, Aira alpina,
Alopecurus alpinus, Calamagrostis stricta och Trisetum
subspicatum — med det här storblommiga Polygonum
viviparum, Andromeda tetragona, Dryas octopetala och
breda gula band af Saxifraga hirculus och flagellaris
jemte Potentilla emarginata, Ranunculus sulphureus,
och för öfrigt hela raden af den arktiska florans plebejer,
Draba alpina och hirta, Salix polaris, Luzula hyperborea,
Juncus biglumis, Eriophorum capitatum, med många flera.
De fuktigaste ställena upptogos såsom vanligt af
mossorna, Polytrichum alpinum, Pottia latifolia, m. fl.,
och bland dem uppstucko Chrysosplenium tetrandrum
och vår barndomsbekanta, Cardamine pratensis,
visserligen något förändrad till storlek och form, men likväl
lätt igenkänlig. Exkursionen var högst angenäm och med
svårighet sleto vi oss lösa från stället, för att sent på
natten återvända ombord.

Advent Bay liknar till stor del de två förut
omtalade fjordarne, och är en af de bästa hamnar på
Spetsbergen, ty man är der skyddad för sjö från hafvet och
för alla vindar. Den är omkring åtta engelska mil lång
och fem mil bred. Vid inseglingen genom dess omkring
två och en half engelska mil breda mynning bör man
ej hålla sig för nära någotdera af de båda strändernas
lågland, hvilka såsom undervattensref fortsätta ett stycke
ut i viken, men har man väl passerat vestra strandens
udde med dess rysshus, kan man styra utefter låglandet
mot mynningen af den nu på hösten nästan uttorkade
fjellelf, som kommer ned på gränsen emellan låglandet och de
tverstupande klippor, hvilka söder derom bilda stranden.
Tre kabellängder från land har man här en utmärkt
god ankarsättning på sex till tio famnar vatten. Vikens
största djup är omkring tretio famnar, men längre mot
söder blir hon allt grundare och vid lågvatten faller hon
i sitt innersta alldeles torr. Bottnen skiljer sig
väsentligen från de fjordar, vi förut besökt, der den nästan
öfverallt var nybildad af slam från ännu verksamma
glacierer. Sådant är ej förhållandet här, der glaciererna
till största delen äro försvunna, och bottenslammet får
jemförelsevis endast ett ringa tillskott af oorganiska
ämnen från fjellbäckarne; det är, så att säga, gammalt,
och dess mörkgråa färg och mudderlika utseende härleda
sig från den mängd sönderdelade organismer, det
innehåller. Der har ett yppigt, om ock ej särdeles
formvexlande djur- och vextlif kommit till utveckling. Musslor —
Cardium, Åstarte, Tellina, Crenella, och snäckor — Natica
och Tritonium, uppnå här en jemförelsevis kolossal storlek
och en otrolig ymnighet; och sådant var förhållandet
med öfriga lägre djurgrupper äfvensom med algerna,
bland hvilka en ovanlig mängd högnordiska fiskar af
slägtena Cottus och Lumpenus voro bosatta jemte yngel
af Gadus æglefinus och Drepanopsetta platessoides.
Vattenytan hvimlade af maneter, de högnordiska, vackert
skiftande Beroe och Cydippe, hvilka mot hösten nå sin
fullkomning i storlek och fägring, och med dem en mängd
andra smärre former.

Den 27 återkom Blomstrand med våra fångstmän,
som lyckats fälla fyra renar och en säL Jagtpartier
voro nu ständigt ute, men hade ringa framgång. De
hemseglande hvalrossjägarne, bland hvilka en, hemma i
Hammerfest, här lastat sin jakt uteslutande med renkött
och hudar, hade gått oss i förväg, de eljest så präktiga
renmarkerna i Isfjorden voro nu nästan öfvergifna, och
de spridda djur, vi stötte på, voro ytterligt skygga. Till
den 1 September lyckades det oss ändock att fälla inalles
nio stycken. Under denna årstid är Spetsbergsrenen
otroligt fet, och ett djur, som om våren med
lätthet kan bäras af en man, gifver under hösten mer
än tillräcklig börda för två. Han är i allmänhet mindre
än den tama skandinaviska renen och erbjuder för öfrigt
någon olikhet med denne såväl genom sin benbyggnad,
som derutinnan att han under senare hälften af
sommaren erhåller mellan hull och skinn ett ej mindre än
två till tre tum tjockt lager af ett temligen fast, hvitt
och välsmakande späck, som saltadt låter använda sig
som smör. Detta fettlager förvärfvar han under ganska
kort tid, och redan i slutet af Juli har den magra,
knappast matnyttiga Junirenen antagit sin
späckbeklädnad, som under den långa vintern, då han sannolikt
tidtals ligger insnöad, underhåller hans tynande lif.

Den 1 September företogo Blomstrand och Dunér
med styrmannen och en af besättningen en längre utflygt
till det inre af Isfjorden.

»Efter en långvarig rodd kommo vi fram till den så
kallade Midterhnken, hvilken är omgifven af en vidsträckt
slättmark, som ifrån sex till sju fots höjd öfver hafvet
sakta höjer sig inåt. Längs med detta lågland fortsatte
vi rodden och landstego här och der för att försöka
jagten, men träffade ej något byte. Efter en flera
timmars tröttande rodd, under hvilken vi passerade en
ansenlig elf, der tusentals gäss, Anser bernicla, voro
samlade, troligen för att gemensamt anträda återfärden
till sydligare nejder, satte vi i land och togo lägerplats
på andra sidan om en udde, der vi ändtligen fingo en
öfverblick öfver den fjordarm, vi ärnade besöka och som,
enligt hvad man påstod, skulle vara den längsta af alla,
hvaruti Isfjorden är delad.

Marken här bestod af ett djupt lager af
söndersmulad, ovanligt lös lerskiffer, som vi under vägen på
flera ställen träffat i anstående berg, samt här och der
kringströdda; ofta betydligt stora sandstens-fragmenter.
Bådadera bergarterna fingo göra oss tjenst för hvar sitt
ändamål. En präktig sandstenstafla lemnade oss det
yppersta bord för vår måltid och lerskiffern beredde oss
ett välkommet material till förstärkning af vår eld, som
dåligt underhölls af den vattendruckna drifved, vi med
stort besvär lyckats hopsamla. En så bituminös lerskiffer,
som här vid Midterhuken, hade jag på intet annat ställe
funnit. Sedan vi intagit vår måltid och något nogare
studerat de talrika, friska fotspår, som i alla riktningar
genomkorsade den fuktiga marken, och ibland dem,
förutom af ren, räf o. s. v. äfven upptäckt de påtagligen
helt nyligen ditsatta märkena efter en respektabel
isbjörn, fortsatte vi åter rodden inåt fjorden, lofvande
oss i förväg det bästa nöje af det måhända snart 
förestående mötet med Spetsbergens »Länsman», som allt sedan
vår vistelse i Treurenberg Bay på intet sätt gifvit sin
närvaro till känna. Snart tyckte vi oss äfven skönja en
björn uppe på fjellet, landstego och skyndade dit; men
en besvärlig vandring och klättring blef enda lönen för
vår ifver, ty af björnen fingo vi ej vidare se en skymt.

Vi lade åter ut och styrde mot en långt i fjorden
utskjutande landtunga, der ett rysshus stod. Efter en
half timmes rodd fingo vi sigte på elfva renar utmed
stranden och vi satte i land att försöka vår jagtlycka.
Men äfven denna gång hade vi otur, ty djuren voro
ovanligt skygga och togo till flykten långt innan vi
kommit inom skotthåll, ett säkert tecken att vi ej voro
de första, som i år helsat på i dessa jagtmarker. Föga
belåtne med denna utgång på jagten fortsatte vi färden
till rysshuset. Detta hus var uppfördt med mer än
vanlig omsorg och väggarne voro klädda med torf, på
hvilken Cochlearian frodades ovanligt yppigt. Här slogo
vi upp vårt tält och hvilade några timmar, hvarpå vi
rustade oss till affärd. Dimman, som i form af ett
silfverhvitt streck varit synlig utåt fjorden, hade nu nått
oss och omslöt oss på alla sidor. Utsigten öfver fjordens
inre låg väl ännu temligen öppen, och der, såsom det
tycktes, fjorden blef allt smalare och omsluten af berg
på alla sidor, hade ett försök kunnat göras att fortsätta
resan, men tanken på att möjligen blifva en orsak till
fördröjande af afseglingen söderut manade oss nu, som
så ofta förr, till hemfärd, och den yttre anledning som
numera tillkommit, kunde endast påskynda densamma.
Vi hade nemligen ej uppdragit båten tillräckligt långt
i land, floden hade öfverraskat oss, stöttorna under
båten ramlat, denne kantrat, och en del af våra saker flöto
omkring i vattnet. Sedan vi bergat allt, anträdde vi
återfärden längs med kusten samma väg vi kommit, och,
då natten till den 3 September under fortfarande dimma
bröt in, rastade vi på en utskjutande sandrefvel af
omkring fyra fots höjd helt nära den förut omtalade elfven.
En fortsättning af färden öfver den tre mil breda fjorden
var omöjlig, emedan vi försummat att medtaga kompass.
Jagten hade misslyckats och vi hade ej försett oss med
kött, och vi fingo derföre hålla till godo med en
»spetsbergspudding», som styrman beredde oss af skeppsskorpor,
uppblötta i vatten och stekta i smör, en anrättning som
vi funno förträfflig och rekommendera till en hvar i
samma belägenhet som vi.

Tältet hade emellertid blifvit uppslaget på den
högsta kullen i grannskapet och vi lade oss till hvila.
Men snart väcktes vi af rop från vår man, som vaktade
båten, och fingo se att floden åter spelat oss ett fult
spratt. Vattnet stod rundt omkring tältet, båten låg
långt ut, skild från land genom ett öfver tre fot djupt
vatten, och snart skulle, tycktes det, ej återstå ens en
torr fläck att stå på; men floden var nu som högst,
vattnet började snart falla, och vi kunde åter tryggt
öfverlemna oss åt sömnen.

Först på förmiddagen lättade dimman så mycket
att vi vågade anträda återfärden. Den gick i början längs
med kusten. Efter en stunds rodd upptäcktes renar,
och styrman fällde tvenne, men de voro för vår enskilda
del numera till ingen nytta, ty färden öfver fjorden gick
lyckligt, och först i Advent Bay blef dimman åter tätare.
Vi hade ständig landkänning och kommo åter ombord
klockan nio e. m. ifrån vår utflygt, som vi beräknade
hafva sträckt sig fem mil ifrån fartyget inåt fjorden.»

»Väderleken var fortfarande särdeles ombytlig. Kalla
och ruskiga dagar med nordvestlig vind, snöglopp och
dimma vexlade med stilla, klara och solljusa.
Temperaturen steg aldrig, öfver 4,6°, vinden blef mot aftnarne
genomträngande kall, rännilar och fjordstränder belades
här och der med en tunn isskorpa under den numera
några timmar mörka natten, och om morgnarne lågo
de grönklädda kullarne höljda i rimfrost, som likväl under
dagen fläcktals försvann. Med ett ord, sommaren var
slut och hösten kommen med frostbitna blommor, och
vi väntade att hvilken dag som helst få se landet på
fullt allvar anlägga sin vinterdrägt. Vi voro nu färdiga
att när som helst lemna Isfjorden, men den ihållande
stiltjen, hvarmed September brutit in, satte sig deremot.
Fångstmännen gingo emellertid den 5 ut på jagt till
Coal Bay och kommo öfverens med oss att möta
Magdalena antingen der eller i Green Harbour. Men ej ett
halft dygn hade gått till ända, innan de voro tillbaka
och medförde underrättelsen, att vid Coal Bay deras
färd till Green Harbour spärrats af ett isband, som
stängde Isfjordens hela mynning.        ,

Spetsbergsfararne hafva i allmänhet stor
förskräckelse för höstisen och detta måhända med rätta, i
betraktande af de många ofrivilliga öfvervintringar med
olycklig utgång den — ej sällan i följd af fartygens klena
utredning — vållat. Det var derföre ej underligt att, då vi
om morgonen kommo upp på däck, vi der mottogos af
sorgsna anleten och modfällda yttranden om framtiden.
Det ena förslaget aflöste det andra. Vår gamle gode
båtsman tillstyrkte att, medan marken ännu ej var
hårdfrusen, och medan vi ännu egde krafter nog, gräfva oss
grafvar, och gå vårt så godt som vissa öde till mötes,
lugna i medvetandet om att få hvila i en anständig graf.
En annan, som ej såg framtiden alldeles så mörk, gaf
det mera praktiska rådet att genast rusta sig till
öfvervintring och gå till fjells att jaga renar; men en tredje
var lyckligare i fyndighet, ty han föreslog att se till,
om fångstmännen haft anledning till sin berättelse, eller
om de ej i sin uppjagade inbillning väckt blindt allarm.
Genast begåfvo sig derföre två partier i land, för att
bestiga fjellen och på samma gång försöka renjagten.
Jagtpartiet, som utgjordes af Smitt, styrman Mack och
tre af manskapet, tog vägen upp till fjellplatån, der de
väntade att få renar, som så länge blifvit jagade nere i
dalarne. Vid uppstigningen för det branta berget var
Smitt illa utsatt för faran af ett stenras, men kom
lyckligtvis undan utan vådligare följder. Dunér och
Blomstrand följde fjellsluttningen utåt fjorden, tills de
sent omsider fingo mynningen i sigte, och från höjden,
omkring femhundra fot, tydligt sågo att isen utbredde
sig öfver nästan hela den yttre fjorden, men, som det
tycktes, öfverallt fördelad och gles. så att seglingen
åtminstone längs norra landet måste vara obehindrad.
Fångstmannen hade förmodligen sett isen blott från
hafsytan, hvarifrån den för deras ögon, som måhända
äfven varit en smula förvillade af fruktan för
öfvervintringen, haft utseendet af en tätt sammanpackad massa.
Partiet återkom således vid middagstiden, väl utan
jagtbyte, men med goda underrättelser, och dertill med
upptäckten af ett stenkolslager ej långt ifrån hamnen,
hvilket hade kunnat blifva till nytta för framtiden, om
isen hade drifvit sitt spel med oss och gjort
vinterlägret till en verklighet. Jagtpartiet, som med en af
grönlandshundarnes hjelp erhållit trenne renar, 
bekräftade Blomstrands och Dunérs uppgifter om isen.
Lugnade för alla vådor för ögonblicket öfverenskommo vi
emellertid att i alla händelser begagna sydvestvinden,
så motig den ock var, för att så snart som möjligt komma
fria från fjorden och dess faror. Strömmen var med
och vinden frisk, men jagtpartiet hade ej återkommit
förr än klockan åtta e. m., hvarföre vi måste ligga
qvar till morgonen för att afvakta strömmens kantring.
De fysikaliska instrumenterna och öfriga landsatta effekter
hade emellertid under eftermiddagen blifvit tagna om
bord, underrättelser till Torell nedlagda i rysstugan, och
allt var klart för segling. Vi lade oss till hvila vida
lugnare än vi stigit upp, den 6 September tidigt på
morgonen hissade vi segel, vid middagstiden hade vi
lemnat Advent Bay och började kryssa i Isfjorden.
Vinden var en laber sydvest och det gick oändligt
långsamt framåt. Isen var emellertid fördelad och gjorde
intet hinder; den drog sig dessutom allt mera mot södra
kusten och fyllde Advent Bay. På morgonen den 7
vände Magdalena i mynningen af Coal Bay, men först
klockan fem e. m. var hon i mynningen af Isfjorden,
träffade åter is, och hade att segla deri hela första
vakten den 8 September. Klockan åtta f. m. var denna
is passerad, åt vester och norr låg hafvet fullkomligt
öppet, och endast mot sydost låg drif-is packad, som
sannolikt spärrade Spetsbergens sydligaste fjordar, Bell Sound
och Horn Sound».

Dit skulle nu kosan styras. Magdalenas
naturforskare, Goes och Smitt, som öfverallt der hon varit med
glad och ospard möda rikligen insamlat hafvets och
landets alster, längtade att slutligen få genomsöka äfven
dessa vikar; Blomstrand hade, i de vackra upptäckter
han redan gjort, anledning att der hoppas vigtiga
upplysningar om landets geologi, men — tiden var nu inne,
då Magdalena hade ordres att möta Aeolus. Med den
tanken, att Torell och Nordenskiöld 1858 undersökt
dessa fjordar, måste derföre planen ändras, och med
den nu friska sydliga vinden sattes kursen nordvart,
denna gången vester om Forelandet. Kultjen tilltog ju
längre det led på dygnet, den ena snöbyn efterträdde
den andra, med möda kunde man behålla landkänningen,
och mot morgonen den 9 rasade vinden med all den
våldsamhet den här kan ega, hvarföre seglen minskades.
Längre fram på morgonen började luften klarna, och man
fick sikte af klipporna kring Kobbe Bay, i hvilken
ett fartyg låg för ankar, som snart igenkändes vara
Aeolus. För att gå fri grunden vid inloppets södra
strand hade man hållit långt ut från land och hade
nu att gå dikt bidevind, men strömmen hotade att sätta
fartyget mot lälandet i vikens mynning. Ett par
kabellängder till, och Magdalena hade stått på grund, men
refven i storseglet slogos ut, jagaren tillsattes, och hårdt
pressad sköt hon fart, gick klar grundet, och kastade
straxt derefter ankar klockan half sex f. m. den 9
September, vid sidan af Aeolus, hvilken redan några dagar
förut infunnit sig på mötesplatsen.

Från det ena fartyget skyndade genast några ombord
på det andra, medan några stadnade för att emottaga
de kära besöken, och helsa dem välkomna. I glädjen
att återse hvarandra efter tio veckors skilsmessa, alla
friska och muntra, gick den första dagen hastigt förbi
under de lifligaste samtal och meddelanden om hvad
hvar och en fått se och erfara. Alla hade varit med
om äfventyrliga färder, alla hade, hvar för sig, med
ospard möda, bidragit till vinnande af det gemensamma
företagets ändamål. Man visade hvarandra, i de rika
samlingarne, hvad hvar och en ansåg sig hafva funnit
märkligast af bergarter, af vexter, af djur, och den
tanken, att frukten af våra ifriga bemödanden blifvit ett
material till kännedomen om detta högnordiska lands
natur, mera omfattande än något, som hittills af någon
expedition blifvit sammanbragt, gaf återseendets glädje
ett drag af allvarlig tillfredsställelse, som måhända endast
den kan rätt fatta, som någon gång tagit del i en sådan
stund. Men i allas tanke hade sommaren varit allt för
kort, allt för mycket var ännu af oss osedt och oundersökt,
hemfärden allt för nära.

Serskildt hade dagen en betydelse, kär för vår Chef,
och firades med festlig middag qmbord på Aeolus, extra
förplägning åt besättningarne, och flaggning på båda
fartygen.

NORDPYNTEN AF PRINS CHARLES FORELAND.


SEXTONDE KAPITLET.

Ur Spetsbergens historia.

De få dagar vi tillbragte i Kobbe Bay, användes till
utflygter i omgifningen, bland annat till det fordom så
omtalade Smeerenberg. De minnen af ett forntida folklif
detta ställe erbjuder, må blifva en anledning att kasta
en blick på Spetsbergens, det obebodda landets historia.

Efter Barents' upptäckt af Spetsbergen år 1596
besöktes det ej förr än elfva år derefter, af den
ryktbare arktiske sjöfaranden Henry Hudson, som år 1607
af Moscovy Company utsändes för att öfver
nordpolen söka vägen till China. Efter nära sex veckors
segling och mycken kryssning bland drif-is nådde han
80° 23', gick derpå ostvart, men måste snart styra mot
söder för is, och efter att hafva gjort en båtexkursion
i någon af vikarne på Spetsbergens nord- eller
nordvestkust och några slag mot nordost, återvände han med
den  erfarenheten, att på detta håll ingen passage funnes.

»I den vik, hvarom förut är taladt,» säger Hudson, »och
rundtom kusten sågo vi en större mängd sälar simma i
vattnet än vi någonsin sett tillförene». Han var således
den förste, som vände uppmärksamheten på Spetsbergen
såsom en vinstgifvande jagtplats. Han omtalar dess
rikedom på drifved, hafvets blåa och gröna vatten,
och isblinken, samt vederlägger den på hans tid rådande
meningen bland geograferna, att Grönland kunde
kringseglas.

Tre år derefter utrustades af samma kompani
Jonas Poole, hvilken förut deltagit i de sex expeditioner
till Beeren Eiland, företagna under Bennet och Welden
1603 — 1609. Han kom den 16 Maj till Spetsbergen,
och ankrade utanför en vik, som fick namnet Horn
Sound efter ett renhorn, som af ett båtparti hittades
på stranden. Ett berg söder om viken, det första han
såg, gaf han namnet Moscovy Mount. Från denna
ankarplats begaf han sig mot nordost till en ö på 78° 37'
nordlig latitud, hvilkens spets fick namnet Fair Foreland,
samt sköt björn och ren på en liten holme utanför en
vik, af honom benämnd Deer Sound, och der han fann
stenkol, som brunno mycket väl.

Vid Amsterdam Eiland gick han in till den af
honom benämnda Fair Haven, jagade ren och hvalross samt
återvände i slutet af Juli. Under hela färden såg han
nära kusterna en stor mängd hvalar, hans förnämsta
upptäckt, ty från Pooles resa 1610 daterar sig
hvalfångstens början vid Spetsbergen.

Att Nimrods konst tidigt blifvit använd äfven mot
jordens största djur är bekant, ty redan Alfred den Store
omtalar, att Othar från Halogoland i närheten af
Trondhjem varit på hvaljagt och »han var kommen så långt
norrut, som hvaljägare vanligen gå.» Biscayer, spaniorer
fransmän och flamländare jagade tidigt hval i närheten
af sina kuster och sedan 1575 äfven på aflägsna trakter.
Engelsmännen, som först 1594 började drifva hvalfångst
vid Nordamerikas kuster, och derefter vid Island och
Nordkap, vände sig nu med all ifver mot hvalarne vid
Spetsbergen.

Moscovy Company utrustade genast året efter Pooles
expedition två fartyg under ledning af Poole och Stephen
Bennet samt Edge såsom »faktor», med sex biscayer till
harpunerare. De hade en ovanligt äfventyrlig färd.
Sedan fartygen åtskilts, for Poole norrut till 80° nordlig
latitud, sedan till Grönland och derifrån till Beeren
Eiland. Edge blef deremot, efter att hafva tagit en hval,
instängd af is i Foul Sound, der han på stranden beredde
tran af späcket. Fartyget gick förloradt, men han begaf
sig med två båtar först till Horn Sound, der han
träffade ett fartyg från Hull, som han anmodade att berga
sitt fartygs last, och derpå lade han åter ut med båtarne
för att gå till Beeren Eiland: Efter fjorton dagars segling
nådde han äfven lyckligt denna ö, och genom en underbar
ödets skickelse träffade han der Poole och dennes fartyg.
De återvände alla till Foul Sound, dit de kommo den
14 Augusti, och der de funno fartyget från Hull och
resten af Edges besättning, som ej kunnat följa med i
båtarne. Derpå gingo de tillbaka till Beeren Eiland,
förlorade genom vårdslöshet äfven det andra fartyget,
och återvände till England med fartyget från Hull, som
det tycktes ganska obekymrade öfver de utståndna
farorna, ty nästa år var Poole färdig att åter begifva sig
till Spetsbergen, då en ny fångstexpedition utrustades af
Moscovy Company. Den gjorde god fångst, sjutton hvalar
och några hvalrossar, som tillsammans gåfvo 180 tons tran.
Två holländska fartyg, som voro der före dem, hindrades
från att jaga och blefvo slutligen bortdrifna. En köpman
Kijn, som åtföljde ett af dessa holländska fartyg, bröt halsen
af sig vid en oförsigtig bergsklättring på Prince Charles
Foreland. Ett spanskt fartyg var samtidigt ute och
lyckades göra god fångst i Green Harbour, men lotsen,
en engelsman Woodcock, fick efter sin hemkomst till
England med sexton månaders fängelse i Towern böta
för sitt tilltag att hafva följt en främmande nations
fartyg. Sådana voro den tidens begrepp om handel och
konkurrens, och under de följande åren blef det allt
värre, så att nästan hela tiden ett slags krigstillstånd
mellan engelsmännen och de öfriga nationerna herrskade
på Spetsbergen. Det engelska bolaget erhöll nu 1613 en
»Royal Charter,» som, med uteslutande af andra
engelsmän och af utlänningar, tillade det rättighet att jaga
vid Spetsbergen. För att upprätthålla sitt monopol
utrustade det sju beväpnade fartyg, bland hvilka
chefsskeppet förde tjuguen kanoner. De träffade åtta spanska,
fyra eller fem holländska, fem franska fångstfartyg, fyra
från England, och åtskilliga från Biscaya. Dessa, som
voro kompaniets fartyg underlägsna, blefvo plundrade
och fördrifna, med undantag af två franska, hvilka
mot erläggandet af en dryg skatt fingo tillstånd att jaga.
Ett holländskt fartyg med engelsk besättning togs
dessutom som pris, och ansågs vara värdt 130,000 gulden.
Holländarne, som med rätta harmades öfver detta
förfarande, betedde sig likväl sjelfva på samma sätt emot
spanska fartyg. Här må omnämnas, att den sedan så
vidtberömde Baffin, som denna gång åtföljde den engelska
flottan, med sin skarpa blick upptäckte den utomordentligt
olika refraktionen i olika luftläger, hvarom han ganska
riktigt säger: »Jag förmodar, att refraktionen är större
eller mindre, allt eftersom luften är tjock eller klar,
hvilket jag lemnar till diskussion åt bättre forskare.»

Det följande året 1614 var den holländska
fångstflottan, ledsagad af fyra örlogsfartyg, engelsmännen
öfvermäktig; inga strider eller våldsamheter föreföllo, men
på båda sidor gjordes måttlig fångst. Holländarne hade
aderton fartyg, engelsmännens flottilj bestod af tolf
fartyg under befäl af Fotherby, ledsagad af Baffin,
och hade äfven i uppdrag att göra en upptäcktsresa
norrut. De lade sig i Fair Haven, bestämde läget af
Magdalena Hook till 79° 34', och trängde med båtar genom
isen och sedan på denna till Red Beach, men funno hela
norra kusten stängd af is. Derpå gingo de med fartyget
åt norr »åtta stora sjömil» nordost till ost från Vogelsang,
då äfven kalladt Cap Barren, till dess de träffade på is,
och på denna färd hände det dem, hvad som ej sällan
inträffar på hafvet i kallare trakter, att under natten
mot den 15 Augusti detta täcktes af en isskorpa »af en
thalers tjocklek.»

Baffin sändes åter ut år 1615, men kom ej längre
norrut än till Hakluyts Headland. Han tog upp en karta
öfver kusten och angifver såsom resultat af sin resa, att
han ansåg en passage norrut möjlig mellan Spetsbergen
och Grönland, ehuru der ligger mycket is, samt råder
det engelska bolaget att årligen uppoffra 150 å 200
pund sterling på ett litet fartyg med hundra mans
besättning för att göra vidare upptäckter på hafvet
mellan Grönland och Spetsbergen, och ett bättre råd
kunde han icke gifvit, ty med små fartyg kan man mycket
lättare än med stora röra sig öfverallt i dessa farvatten.
Holländarne voro äfven detta år starkare än
engelsmännen och gjorde god fångst, då de senare deremot
blefvo instängda af is, och hade ringa framgång. 
Dessutom uppträdde nu Danmark med tre örlogsskepp och
fordrade, såsom innehafvare af Grönland, hvartill man
ansåg Spetsbergen höra, tribut af engelsmännen. Mot
danskarnes anspråk uppställde engelsmännen sitt vanliga
argument, att deras landsman Willoughby upptäckt landet.
Dessa tvistigheter ledde icke till något annat resultat,
än att danskarne beslöto att sjelfva börja drifva
hvalfångst vid Spetsbergen.

Efter det engelsmännen med en flotta af åtta fartyg
gjort god fångst år 1616, men holländarne dålig med
blott fyra fartyg, kommo de förre tillbaka följande
året ännu starkare, eller med fjorton fartyg, och gjorde
en ypperlig fångst af 150 hvalar eller 1800 à 1900 tons
späck, förutom en mängd deraf, som de måste lemna
qvar i brist på utrymme. Edge, som hade befälet öfver
flottan, tillät sig likväl nu åter våldsamheter emot ett
holländskt fartyg, som ej aflägsnat sig på hans
uppmaning, och den gamla afunden uppblossade på nytt. Då
dertill kom, att ett patent, utfärdadt år 1618 af konung
Jacob i England, enligt hvilket engelsmän, skottar och
holländare fingo lika rätt till hvalfångsten, icke blef hållet,
blefvo de senare ännu mera uppretade, sände en flotta
af tjugotre fartyg till Spetsbergen, stängde alla hamnar
och hindrade genom utsända båtar engelsmännen att jaga.
Slutligen anföllo fem holländska fartyg tre engelska i en
hamn på Forelandet, sköto sönder deras tacklingar, dödade
en del af besättningarne, borttogo kanoner och 
ammunition, brände deras tunnor och togo ett fartyg som pris,
hvilket de dock vid hemkomsten gåfvo tillbaka. Detta blef
slutet på stridigheterna. Regeringarne lade sig emellan,
och man beslöt att dela hamnarne, hvilka alla i det
närmaste voro lika goda för jagten. År 1619 skedde
delningen, hvarvid engelsmännen fingo icke allenast välja
först, utan äfven taga flera hamnar än de andra. De
togo Bell Sound, Safe Haven i Ice Sound och Horn
Sound, samt Magdalena Bay. Efter engelsmännen fingo
andra fångstidkande nationer, hvar och en i sin ordning,
välja: holländare, danskar, hamburgare och sist biscayerne.
Holländarne slogo sig ned vid Amsterdam Eiland,
danskarne togo station i Kobbe Bay på Dansk-ön, och
Hamburgarne, som något år efter danskarne utsändt sitt
första fångstfartyg, valde den lilla Hamburger Bay.
Spaniorer och fransmän, oaktadt de varit bland de första,
som drifvit hvalfångst vid Spetsbergen, fingo nöja sig
med hamnar vid nordkusten, hvarom namnet Biscayers
Hoek ännu i dag erinrar.

Hädanefter blef det i allmänhet fredligt och stilla.
Några afbrott i detta tillstånd förekommo väl, men
dessa förorsakades af krig i andra delar af verlden,
icke af någon afundsjuka om vinsten af hvalfångsten.
För att afvakta vind, eller i händelse af olycka, fingo
fartyg löpa in i främmande hamnar, blott ingen jagt
bedrefs under deras vistelse der. Regeringarne i de
stater, derifrån fånostfartyg gingo ut, täflade nu att med
belöningar uppmuntra företagen, och endast mellan de
enskilda bolagen i de länder, der flera funnos, öfvergick
täflan till afundsjuka och intriger, hvilka likväl sällan
fortsattes utom landet. Omätlig var ock den inkomst,
som kunde skördas, om allt ordnades och gick väl; men
stora voro de förluster, som drabbade ett illa förberedt
eller dåligt uträttadt företag. Den, som i grund vill
lära känna hvalfångsten och dess historia, hänvisa vi till
Scoresbys berömda arbete, hvilket hufvudsakligen ligger
till grund för det följande, der vi vilja framställa 
hufvupdragen i de olika nationernas öden med hänseende till
den näringsgren, hvarom fråga är, och inflicka några
märkligare händelser från deras resor.

Taga vi först den engelska hvalfångstens historia i
betraktande, se vi, att efter ett misslyckadt jagtår 1619
»East India Company», som flera gånger förenat sig med
Moscovy eller Russia Company, samt i och för dessa
företag utlagt 120,000 pund sterling, såg sig nödsakadt
att helt och hållet afstå från detta företag. Fyra
medlemmar af Moscovy Company öfvertogo då affären och
bedrefvo fångsten med mer eller mindre lycka. Utom
detta kompani fortfor i England det sedan några år
tillbaka bildade fångstbolaget i Hull, att liksom en och
annan privatman i London sända fångstfartyg till
Spetsbergen. Man började snart inse behofvet af att uppsätta
kok- och boningshus i land, och sökte utföra holländarnes
plan att göra fångststationerna till ständiga
boningsplatser eller till året om bevakade upplag af tran och
fångstredskap. Stor ersättning erbjöds dem, som voro
sinnade att öfvervintra, men ingen fanns nog modig för
ett sådant företag.

Något af åren på 1620-talet utverkade då Moscovy
Company åt sig tillåtelse att erbjuda några till döden
dömda brottningar att öfvervintra på Spetsbergen; men,
ehuru dessa fingo löfte om nåd, om de qvarstannade,
kunde de icke förmå sig dertill, då de sågo det för dem
främmande och afskräckande landet, utan bådo att blifva
hemförda: de ville heldre lida sitt straff. Några år
senare måste ett fartyg från London rädda sig undan
isen och qvarlemnade nio man i en vik af Isfjorden,
Bottle Cove, der de jemmerligen omkommo och deras
af vilddjur stympade qvarlefvor påträffades följande år.
Ofrivilliga öfvervintringar, af samma anledning som
denna, äro ej ovanliga i Spetsbergens historia, och redan
året derefter eller 1630 hände det, att samma kapten
Wil. Goodler åter qvarlemnade åtta man, hvilka underbart
nog härdade ut hela vintern och kommo alla helbregda
tillbaka till London. En af dessa olycklige, Pellham,
»gunnersmate» på fartyget Salutation, utgaf 1631 en
berättelse om denna märkvärdiga öfvervintring, som
likväl ej står ensam i sitt slag. Berättelsen, sednast
utgifven 1855 af Hakluyt Society, och hvarur vi
meddela ett utdrag, bär titeln: »God's power and providence
in the preservation of eight men in Greenland, nine
moneths and twelve dayes.»

Den 15 Augusti blefvo de sände i land i trakten
af Isfjorden för att jaga ren, under det fartyget kryssade
i vikens mynning. Sedan de första dagen fällt fjorton
renar, hvilade de, men då de vaknade, var det stark
dimma, så att de ej kunde se fartyget, och fjordens 
mynning hade fyllts af drif-is. De begåfvo sig derföre med
båten längs kusten till Green Harbour, der de väntade
att träffa ett annat fartvg, som stod under samma
befäl som deras eget, och dit äfven tjugo af Salutations
besättning förut blifvit sände. Under vägen sköto de
ytterligare åtta renar. Men då de kommo fram till Green
Harbour, funno de till sin häpnad både män och fartyg
hafva lemnat hamnen. Nu begåfvo de sig på väg till
Bell Sound, der deras fartyg enligt aftal skulle vara dem
till mötes, kastade jagbytet öfver bord för att lätta båten,
men i mörker och dimma och utan "kompass kommo de
för långt sydligt, nära Horn Sound. En af dem, som
förut varit sex eller sju gånger till Spetsbergen, var lots,
men kände dock ej säkert vägen, hvarföre de andra, som
af dennes längd dömde, att de kommit för långt åt
söder, öfvertalade honom att vända. Så foro de ett
stycke norrut, vädret blef klart, lotsen försäkrade, att
de voro på orätt väg, och de gingo åter söderut.
Slutligen blefvo de öfvertygade, att han hade orätt, då
berättaren, Peilham, tog styret, och för andra gången
vändes fören norrut. Vinden kom dem nu till hjelp
och den 21 Augusti hunno de Bell Point.

En hård nordost blåste från fjorden, så att de snart
måste lägga sig i lä och söka hamn för båten. I Bell
Sound vid »Ryniers Bay» hade några år tillförene ett
större förråds-etablissement blifvit upprättadt af
holländare, men det hade under några år varit begagnadt af
och ansågs nu tillhöra engelsmännen. Det bestod af en
mängd byggnader, bland hvilka en höll 80 fot i längd
och 50 i bredd, var täckt med tegelpannor och hade
åtskilliga kokugnar af tegel. Pellham och hans
följeslagare väntade att der finna fartyget med
kamraterne, och två man sändes dit. De återkommo likväl
snart med den bedröfliga underrättelsen, att fartyget
afseglat äfven derifrån. Sedan stormen mot midnatt saktat
sig, rodde de att söka fartyget i Bottle Cove, på andra
sidan Bell Sound, men äfven der funno de intet; de
sorgliga tankar, hvilka de med stället förenade minnena
uppväckte hos dem, som väl kände sina yrkesbröders
undergång det föregående året just på samma ställe, torde
knappt kunna beskrifvas. Pellham säger om deras
belägenhet: »Liksom män allaredan förvandlade i is, såsom
landet sjelf, stodo vi der utan känsla och förnuft
betraktande hvarandra med ögon fulla af medömkan med
hvarandra». Så utblottade de också voro på allt, utan
föda, utan kläder eller värme, repade de likväl snart
mod, och sedan de rådslagit, beslöto de enhälligt att
gå till Green Harbour för att jaga vildt för sitt behof
under instundande vinter, ty att i båten gå hem till
England var ej att tänka på.

I Isfjorden uppehöllo de sig till den 3 September,
sköto nitton renar och fyra björnar, men höllo på att
under en storm i Bottle Cove förlora allt, ty de två
båtarne — en hade de funnit nära Green Harbour —
som voro lastade med bytet, fylldes under en stormig
natt af vatten, och de måste vada omkring i den
upprörda sjön för att hopsamla det förlorade. Då de sedan
kommo till Bell Sound, valde de till bostad det omtalade
huset af bräder, som begagnats till tunnbindareverkstad.

Ett närstående kokhus och några kokugnar
förskaffade dem tillräckligt trädvirke och tegel, och häraf
uppförde de, inuti tunnbindareverkstaden, ett hus, hvars
två väggar stöddes mot den förras och murades helt
och hållet af tegel; de två öfriga väggarne gjordes dubbla
af bräder och mellanrummet, en fot tjockt, fylldes med
sand. Kölden var ofta så stark att murbruket måste
uppvärmas för att hindra dess frysning.

På sådant sätt erhöllo de ett temligen rymligt, tjugu
fot långt och sexton fot bredt boningsrum, men det var
utan fenster, och dagern kom genom den omkring fyra
fot långa skorstenspipan. Taket var af fem- till
sex-dubbla bräder och dörren täcktes af ett funnet bolster.
Fyra kojer uppsattes kring väggarne, hvarje för två man,
och hudarne af de fällda renarne begagnades till
sängkläder. Till bränsle förde de till sin byggnad sju
odugliga båtar, som qvarlemnats af hvalfångare, och tunnor
m. m., likväl undvikande att taga sådant, som skulle
kunna vara till nytta för det kommande årets jagt.
Den 12 September, då de fullbordat allt detta, kom litet
drif-is in i viken och på ett stycke låg en hvalross med
sin unge. Med en gammal harpun och ett par lansar
togo de dem båda, och en vecka senare voro de nog
lycklige att erhålla ytterligare en hvalross. Nu öfversågo
de sitt matförråd, och funno att det ej skulle kunna
räcka längre än hälften af den tid, de hade att vistas
der, hvarföre de kommo öfverens om att äta blott ett mål
om dagen fem dagar i veckan och att fasta onsdagar och
fredagar, likväl så, att det då var tillåtet att äta så
mycket man ville af qvarlefvor af hvalar, som funnos på
stranden. Sedan de med träd af linor och nålar af
hvalben reparerat sina kläder, hade de intet att göra,
och nu började ängslan infinna sig, isynnerhet efter det
kölden den 10 Oktober tilltagit och belagt viken rundtom
med is. Men de fattade åter mod, och mycket
gudfruktige, som de alla voro, fördubblade de sina böner
om att erhålla styrka och tålamod i sitt elände.

För att spara det knappa förrådet af bränsle, stekte
de nu hvarje dag en half ren och packade in den på
fat, men lemnade ostekt så mycket, att de en söndag
i månaden, och juldagen, kunde erhålla nystekt kött.
Men nu funno de åter, att förrådet icke kunde räcka
till, om de åto så mycket som hittills, hvarföre de måste
besluta sig att fyra dagar i veckan lifnära sig med
qvarlefvor af hvalar, en i sig sjelf dålig kost, som nu
dessutom började skämmas, så att den knappt kunde
förtäras; men »nöden har ingen lag», heter det, eller rättare:
nöden stiftar hårda lagar.

Den 14 Oktober gick solen ned och syntes icke
åter förr än den 3 Februari. I Oktober glimmade i
början ett slags dagsljus omkring åtta timmar dagligen.
men denna tid aftog med omkring tio minuter för hvarje
dag ända till den 1 December, hvarefter ända till nyåret
herrskade en kolsvart natt, och endast någongång visade
sig på södra delen af himmelen i klart väder en hvit
strimma liksom af snö, som påminde dem om att deras
hemmavarande vänner och fränder njöto af dagsljuset.
För att icke pinas af mörkret, hvilket enligt alla
beskrifningar skall vara den gräsligaste plåga och den svåraste
fienden vid en öfvervintring i dessa nejder, gjorde de
tre lampor af ett stycke tenn och höllo dem brinnande
hela tiden. Veken gjordes af tågstumpar, och hvaltran
var brännmaterialet. Månen var visserligen uppe, men
vanligen var luften så tjock, dimmig eller molnfylld, att
han ej kunde upplysa den isiga ödemarken. Den första
Januari sågo de återigen half dager, som ökades dagligen.
Kölden var dräglig till Januari, men då tilltog den med
hvarje dag, ehuru de sannolikt hafva öfverdrifvit sin
beskrifning, då de beskrifva den »så sträng, att det blef
blåsor på huden som om vi blifvit brända med eld». Ända
till den 10 Januari hade de hållit en vak öppen uti en
liten pöl vid stranden, men nu frös den till bottnen, och
ända till den 20 Maj voro de tvungne att skaffa sig
vatten genom att doppa ett hett jern uti snö.

Den sista Januari hade halfdagern vuxit till sju à
åtta timmar. De sågo nu att deras munförråd ej kunde
räcka mer än sex veckor, men »när nöden är som störst,
är hjelpen närmast» ty den 3 Februari kom en
björninna med sin unge till deras hus. De dödade den förra
med sina spjut, då hon med full fart rusade mot dem,
sannolikt drifven af samma makt, hungern, som väpnade
hennes besegrare. Samma dag, en kall och klar dag,
belyste solen för första gången detta år bergens toppar
och »solens klarhet jemte snöns hvithet var sådan, att
den skulle varit i stånd att upplifva äfven en döende»,
heter det i berättelsen. Från nu började allt ljusna
för dem. Af en mängd björnar, som tid efter annan
kommo till huset — ända till 40 stycken räknades —
blefvo sju deras byte, och nu började de äta två å tre
gånger om dagen och återvunno småningom sina krafter.
De aktade sig likväl att förtära lefvern, såsom de först
hade gjort, ty derigenom hade de blifvit sjuka och här
och der mistat öfverhuden. Alkor infunno sig i början
af Mars och äfven räfvar. I fällor, betade med skinn
af alkor, som de funnit på snön, fångade de omkring
femtio räfvar. Alkor fångades sålunda, att en
björnhud utbreddes med köttsidan uppåt, och på den utsattes
snaror, försedda med springfjedrar af hvalfiskben, och
erhöllo de på detta sätt omkring sextio stycken. Den
24 Maj sågo de en ren, och de försökte att låta en af
sina hundar, som delat deras fångenskap, jaga den, men
hunden hade blifvit så fet och ovig, att han ej kunde
hinna upp djuret. Samma dag togo de äfven trettio ägg
af en slags fogel (Willock), och ärnade taga mera
följande dag, då en egen händelse inträffade.

De hade under den senare tiden dagligen gått upp
på ett berg för att spana efter seglare, men i dag blåste
en häftig ostlig vind och det var så kallt, att de
höllo sig inne. Vinden dref ut den af vestliga vinden
redan söndrade isen, viken blef öppen, tvenne fartyg
från Hull kommo in, och en båt sändes i land för att
se, om de olycklige ännu lefde. Dessa utskickade
träffade först på våra hjeltars båt, som låg der fullt utrustad
för hvalrossjagt och skyndade till huset. Då de utanför
ropade sitt vanliga »hoj» och inifrån svarades »ho», 
stannade de helt förskräckta. Snart voro husets lycklige
och öfverraskade innevånare ute och förde sina landsmän
in, samt bjödo dem på det bästa de hade, renkött stekt
fyra månader förut, och vatten, »hvilket de för nyhetens
skull hjertligt emottogo af oss.» 

Efter fyra dagar kom London-flottan den 28 Maj.
Amiralen behöll våra hjeltar ombord hos sig i två veckor,
hvarunder de blefvo så fullkomligt återställda, att fyra af
dem trädde i tjenst på hans skepp och de öfrige hos
en annan skeppare, som tog emot dem på det mest
ogrannlaga sätt, kallade dem »rymmare, jemte andra råa
och okristliga uttryck, långt nog ifrån civilisation hos
en hederlig karl». Först den 21 Augusti lemnade de
derefter Spetsbergen, och fingo ännu en gång efter sina
utståndna vedermödor friska och raska återse sitt
fädernesland.

Namnen på dessa öfvervintrare förtjena att bevaras
åt minnet: Wil. Fakely, gunner (d. v. s. konstapel),
Edvard Pellham, gunnersmate, John Wise, Robert
Goodfellow, matroser, Thomas Ayers, »specksynder» eller
späckhuggare, Henrik Bett, tunnbindare, John Daves
och Richard Kellett, trankokare.

Men vi återvända till den engelska hvalfångsten vid
Spetsbergen. Den fortfor efter år 1623 att bedrifvas
mera lamt, och  det  oaktadt Moscovy Company 1635 af
Carl den I fick privilegium på att ensamt få införa
tran och hvalben till England.

Icke desto mindre sändes blott tillfälligtvis något
fartyg från detta land, och mången gång fanns icke ett
enda engelskt fartyg vid Spetsbergen, då deremot
holländare och hamburgare hade der tre till fyra hundrade
segel. Lagstiftarne togo då år 1672 saken om hand,
uppsatte en akt för tio år, som lemnade hvarje inhemsk
hvalfångare fri från tull, och tillät att hälften af
besättningen fick utgöras af utländingar; men detta åstadkom
ej något vidare än några försök från enskilda personers
sida, och efter sju år låg fångsten åter i samma lägervall
som förut.

Man föreslog nu att bilda ett aktie-bolag,  men det
stannade vid förslaget. Ar 1690 förnyades privilegierna
från 1672 på fyra år, men icke ett enda fartyg 
utrustades. År 1693 bragte slutligen William Scaves,
tillsammans med 41 personer, ihop 40,000 pund sterling,
och bildade ett bolag, hvilket blef såsom sådant erkändt af
parlamentet för en tid af fjorton år under namn af
»The company of merchants of London trading to
Greenland» med vilkor af fri tull och dessutom tillstånd,
att två tredjedelar af besättningen fick vara utländingar.
De drefvo nu hvalfångsten, men med den ringa
framgång att, ehuru de 1703 åter sammansköto 42,000 pund
sterling, de efter några år, förnämligast till följd af
okunnighet och vårdslöshet hos befälhafvarne samt af
allt för dyrbar utrustning, icke hade något qvar af sitt
kapital och måste upphöra med jagten. Samtidigt hade
likväl holländarne, under året 1697, 121 fartyg
sysselsatta vid Spetsbergen, hvilka fångade 1,252 hvalar;
hamburgarne fingo med 54 fartyg 515 hvalar; bremarne
med 15 fartyg 119 hvalar, och embdenarne med 2 fartyg
2 hvalar eller inalles 192 fartyg med en fångst af
1,888 hvalar.

Afskräckte och modlösa genom en sådan förlust
gjorde engelsmännen intet försök att fortsätta jagten
förr än år 1724, då det bekanta »South Sea Company»
beslöt att göra ett försök, efter ihärdiga och fleråriga
bearbetningar af en Henry Elking och John Eyles, hvilka
dels voro vana vid jagten, dels insågo hvilken förlust,
som tillskyndades landet, genom införsel från
utländingen af sådana nödvändighetsvaror, som tran och
hvalfiskben.

Som bevis på detta senare påståendet må anföras,
att under åren 1715 till 1721 årligen infördes ensamt
till London 150 tons hvalfiskben, och till det öfriga
England omkring 100 tons, ehuru hvarje ton stod till
ett pris af stundom ända till 400 pund sterling. Men
oaktadt parlamentet nu för sju år gaf kompaniet samma
friheter som förut, och oaktadt tvenne år derefter dessa
blefvo än mer utvidgade, i det att det äfven gälde dem,
som drefvo fångst i Davis Strait i Amerika, der
holländarne 1719 börjat jaga, och det dessutom fick tullfritt införa
späck, skinn och tänder af hvalross m. m.; detta allt
oaktadt blefvo kompaniet, genom kostsamma utrustningar,
svåra förluster och dålig fångst tvunget att år 1732 upphöra
med hvalfångsten. Man hade infört ett sätt att skjuta
harpunen i hvalen i stället för att kasta den, men detta
sätt tog aldrig någon fart, emedan de holländske
harpunerarne voro ovillige att gå ifrån sina gamla vanor, och
blott 1733 användes kanonen vid ett enskildt företag
så ofta, att tvåtredjedelar af de dödade hvalarne blefvo
fångade på detta sätt. Förnämsta orsaken till kompaniets
förluster var den stora mängd utländingar, som måste
användas, och förnämligast de dyrlejda harpunerarne,
hvilka alla, märkligt nog, voro från Fohrde i Holstein.
Ar 1733 förklarade regeringen, att den ville gifva tjugu
shilling såsom premie för hvarje ton af ett
hvalfångarefartyg öfver 200 tons, men detta hjelpte ej särdeles.
År 1749 fördubblades premiet, hvarjemte fartyg från de
amerikanska kolonierna under vissa vilkor fingo samma
rättigheter, och protestanter från utlandet, som vistats
tre år ombord på en engelsk hvalfångare samt blifvit
naturaliserade, blefvo i detta afseende likställiga med
britter. Detta hade önskad verkan, ty nu började skottar
deltaga i fångsten, och år 1756 hade de förenade engelska
och skottska fångstfartygen vuxit till ett antal af
åttiotre, hvilket var det största till år 1775, då efter flera
misslyckade företag antalet ökades till 105. Oaktadt
tillförseln af jagtens produkter således ansenligt växte,
föll priset derpå obetydligt, hvilket säkerligen får
tillskrifvas den ofantliga förbrukningen af hvalfiskben till
de då af damerna begagnade styfkjor†lar, på samrna sätt,
som i våra dagar krinolinerna uppsluka oerhörda massor
af stål.

Af bestämmelserna i de många parlamentsbesluten
från denna tid rörande hvalfångsten, förtjenar blott det
nämnas, att hvarje fartyg skulle vara försedt med
proviant för tre år, att fartyg under 200 tons skulle erhålla
lika stora premier, och att premien ej skulle höjas för
fartyg öfver 400 tons. Men slutligen nedsattes dessa
premier ifrån fyratio shilling till tretio shilling räknadt
från år 1777, och deraf blef följden att 1781 icke mer
än 39 fartyg funnos på fångst. Då erhöll år 1782
premiet sin förra storlek, och nu ökades fartygens antal
1786 till 185. Till denna tid från 1749 hade staten
utbetalat icke mindre än 1,265,000 pund sterling i
premier.

Under tiden från 1750 till och med 1788 utgingo
ej mindre än 2,879 fartyg på fångst, hvaraf aldra största
delen till farvattnen kring Spetsbergen; ibland dessa
fartyg 255 ensamt under året 1788. År 1810 utgingo
från England och Skottland 97; år 1814 143, och år
1818 157 fartyg. Under de fyra åren 1814—1817
utgingo 586 fartyg, hvaraf btott 8 förliste, och de togo
5,030 hvalar eller för hvarje fartyg 8,6 hvalar om året.
Detta bör likväl icke fattas så, som om alla dessa fartyg
besökte Spetsbergen, hvilket framgår af följande
anmärkningar.

Nordhvalen eller »Eilandsche Walvisch», såsom han
af holländarne kallades, håller sig alltid i närheten af
drif-is eller ock vid fast is, som omgifves af drif-is,
men helst vid bay-is, som är så svag, att han kan stöta
hål i den, då han vill andas. Under hvalfångstens första
tider fångades han derföre med lätthet och i stort antal
tidigt på våren i vikarne och utmed kusterna, der ännu
bay-is låg qvar, men redan efter trettio års ständiga
förföljelser tycktes han i midten af sjuttonde århundradet börja
sky vikarne och hålla sig mera till drif-isen i hafvet,
och fartygen blefvo tvungna att aflägsna sig från kusten,
ehuru de oftast lade till vid land, för att koka tran.
Men på senare tiden gick man sällan i land, utan höll sig
utmed drif-isen mellan Grönland och Spetsbergen, och
hemförde fångsten i rått tillstånd. Emedan isen alltid
håller sig långt vester och nordvest om Spetsbergens
ögrupp, och hvalarne för öfrigt skydde de platser, der
de blifvit så skoningslöst förföljda, minskades således
besöken i farvattnen närmast Spetsbergen allt mer och
mer. Man hade dessutom funnit en ny jagtplats, Davis
Strait, der fångsten bedrefs med större fördel, och dit
holländarne redan 1719 började sända fångstfartyg.

När engelsmännen började gå till Davis Strait är
obekant, men 1777 voro der icke flera än 9 utaf de
84, som det året voro på fångst. Antalet tillvexte likväl
år från år, så att år 1814 67 fartyg voro i Davis Strait
och 76 i de spetsbergska farvattnen, eller rättare vid
vest-isen vester om Spetsbergen; och efter 1820 torde
ej månget engelskt hvalfångstfartyg fått sigte på
Spetsbergens kuster, likasom man kan anse, att ifrån detta
år nästan all hvalfångst vid Spetsbergen upphörde.

Det var under denna tid Scoresby, kapten på
»Resolution»; — under tio år före honom fördt af hans fader
— och derefter på flera andra fartyg från Whitby,
hvilken stad alltsedan 1753 drifvit stark fångströrelse
företog sina namnkunniga fångstresor. Under dessa har
han gjort sina intressanta och noggranna iakttagelser om
den arktiska naturen och med förvånande mångsidighet
och skarpsinne riktat sin uppmärksamhet åt alla håll och
knappast lemnat någon gren af naturforskning orörd.
Frukterna af sin verksamhet har han nedlagt i sitt
utförliga arbete: »An Account of arctic regions, with a
history and description of the northern Whale Fishery»;
som utkom i Edinburg 1820, i två delar.

Nordhvalen hade bokstafligen blifvit fördrifven från
ett af sina förnämsta stamhåll, ty numera är det en stor
sällsynthet att få se honom der, och striden föres nu i
vida ogästvänligare och kallare trakter, för att troligen
snart äfven der sluta med hans fullständiga utrotande.
Men från England bedrefvos icke förföljelserna och
utrotningen i den skala som från Holland, hvars
fångsthistoria, mindre omvexlande, vi i största korthet vilja
beröra. Siffrorna i denna tala ett språk, som hvar
och en kan förstå: de tala visserligen om den höjd,
på hvilken den holländska företagsamheten stått, men
på samma gång om menniskans egennytta och
vinstbegär, som icke af några betänkligheter eller blodiga
uppträden kan stäfjas. Man delar bäst, med Scoresby,
den holländska hvalfångstens historia i fyra perioder,
hvarandra ganska olika i afseende på fartygens utrustning
och företagens utgång.

Den första perioden går till den tidpunkt, då
hvalarne redan voro nästan försvunna från vikarne.
Under denna period hade holländarne ända från
hamnarnes delning 1619 sin hufvudstation vid SmeerenbergSmeerenberg betyder: upplagsställe förspäck eller tran, — af
holländska orden: smeer, fett, och bergen, förvara.
eller, som det ock kallades, Smeerenburg, på Amsterdam
Eiland, der de, i förmodan att fångst aldrig skulle komma
att tryta, med ofantliga kostnader uppförde hus, hvilkas
antal småningom så tillvexte, att platsen liknade en by
eller en mindre stad. Deras fångstresor gåfvo resultat,
som öfverträffade all förväntan, och ofta var det dem
omöjligt att hemföra hela fångsten.

Det var nu de holländska grönlandskompanien
umgingos med planen att inrätta en ständig fångststation
på Spetsbergen, och efter Pellhams och hans följeslagares
lyckliga företag utfästades 1633 en belöning åt den, som
ville våga försöket af öfvervintringar der och på ön Jaen
Mayen, der holländarne, allt sedan hennes upptäckt 1611,
äfven drifvit fångst och upprättat byggnader för
tranberedning. Genast anmälde sig frivillige, och sju
bestämdes för Spetsbergen, sju för Jaen Mayen. De förre
sattes den 30 Augusti 1633 i land på Amsterdam
Eiland. De beskrifva, enligt Zorgdrager, höst och vinter
på följande sätt: Den 3 Oktober började foglarne att
flytta, och måsarne församlade sig, för att söka varmare
land. Efter den 13 inträdde en så sträng frost, att
ölet frös i fastaget till tre tums tjock is och fatets
bottnar utdrefvos och kort derefter, ehuru det fått sin plats
åtta fot från spiseln, var det alltigenom fruset och måste
huggas i stycken för att upptinas. Den 15 syntes från
ett berg solen rakt i söder nätt och jemt öfver
horisonten, och den 27 hade dagen utbytts mot sju till åtta
timmars skymning. Den 26 November var det så kallt,
att en vak två till tre timmar, efter det den upphuggits,
belades med handstjock is.

Den 7 December var kylan än strängare, de kunde
ej hålla sig varma i kojerna, utan måste sätta sig kring
brasan. Den 24 och 25 var ett förvånande vackert
norrsken. De sista dagarne af denna månad hade de
ofta påhelsningar af björnar, men snön var så djup, att
de ej med framgång kunde förfölja dem; likaså i
Januari månads början, då tvenne skötos. Den 25 Januari
var det skymning sex till sju timmar. Under Februari
skötos ytterligare några björnar, och den 22 i samma
månad sågs åter solen från ett berg öfver horisonten.
Den 3 Mars hade de en strid mot en isbjörn. Han sårades
med två kulor, föll ned, men »tillstoppade såren med
tassarne». Man anföll honom då med lansen, men
björnen satte sig till motvärn, slog lansen ur sin
motståndares hand och kastade omkull mannen, hvarpå de
öfrige kommo kamraten till hjelp och björnen flydde.
Under det öfriga af månaden skötos många räfvar och
några björnar. Den 7 April sattes båten åter i vattnet,
och en hvalross harpunerades. Nu omvexlade köld
med blidt väder. Den 1 Maj infann sig sjöfogel,
(»Berg-Enten», eider?) och under den senare delen af Maj
kommo än flera foglar. Man sysslade med att jaga
björnar, hvalrossar, sälar och fogel till den 27 Maj,
då fångstfarare från Holland började anlända till
Spetsbergen.

De som valt Jaen Mayen till vinteruppehåll, föllo
alla under loppet af April och början af Maj månad offer
för skörbjuggen. De hade en jemförelsevis lindrig vinter.
Största delen af förvintern ända till den 7 December
hade de mildt väder, med få afbrott af stark köld.
Det återstående af December var kallt, men hela Januari
var blid med häftiga snöfall. Februari och Mars voro
ganska drägliga, solskensdagar omvexlade med snö.
Oaktadt de sålunda voro i goda omständigheter, voro i
början af April alla utom två sjuke, den 16 dog deras
»bokhållare» och den 30 slutar deras dagbok. De sex
återstående lefde då ännu, men hjelplösa, och då
fångstfartygen den 4 Juni ankommo, voro alla döda.

Denna tvetydiga utgång af holländarnes
koloniseringsförsök afhöll dem ej från att än en gång låta
frivilliga män visa sitt mod och våga en öfvervintring.
Följande år erbjödo sig åter många, och liksom förra
gången utsågos sju, men endast för Spetsbergen. Ehuru
de voro utrustade med alla förnödenheter, hade likväl
i Oktober och November skörbjugg inritat sig, den
14 Januari hade redan en dukat under, och den 26
Februari, då deras dagbok slutar, återstodo blott fyra
man, alla i hjelplöst läge; de dogo förmodligen kort
derefter. Sedan dess gjordes ej något försök af
holländarne att kolonisera Spetsbergen.

Med år 1635 hade holländska grönlandskompaniets
fångst vid Spetsbergen nått sin höjd. Snart derefter
började hvalarne draga sig undan, de stora omkostnader
bolaget nedlade på utrustning af fartyg och
uppbyggande af trankokerier vid Smeerenberg uppslukade
ständigt inkomsterna, och en tid af förluster inträdde, som
likväl varade endast några år, till dess år 1642 det
holländska grönlandskompaniets monopol på hvalfångst
upphäfdes, hufvudsakligen på begäran af flera
nederländska samhällen att få taga del deri. Nu ökades de
nederländska fångstfartygen inom kort till ett förvånande
antal, — de privilegierade bolagen hade aldrig utsändt
flera fartyg än tretio under en sommar, — och en tredje
period inträdde, som utmärkte sig genom en sparsam
utrustning af fångstfartygen och en noggrannare
beräkning af inkomster och utgifter. Hvarje handtverkare,
som på något sätt användts till utrustningen: bagare,
segelmakare, tunnbindare m. fl., alla fingo vid lycklig
utgång af fångsten nästan dubbel betalning, men i motsatt
fall förbundo de sig att dela förlusten.

Det var under denna tid Smeerenberg stod i sin
högsta glans. Man kokade väl icke mer tran af späcket,
och man kunde ej heller jaga i närheten, men stället
var ändå samlingsplatsen, och stundom lågo der
samtidigt. 2 à 300 fartyg med öfver 12,000 mans besättning.
Der hade handtverkare och handlande, försedde med allt
som kunde behöfvas, slagit sig ned, man hemtade till och
med dagligen färskt bröd till fartygen, och bagaren
hade för sed att med ringande eller hornblåsning
tillkännagifva, när detta var gräddadt. Denna period, som
sammanfaller med sista hälften af 17:de och nästan hela
18:de århundradet, varade i omkring 130 år, endast ett
och annat år afbruten af krig eller andra tillfälligheter.
Hvilken ofantlig vinst den holländska nationen skördade
under denna tid synes af följande siffror.

Från 1669 till 1778 utgingo 14,167 fartyg på fångst,
hufvudsakligen till hafvet vester och nordvest om
Spetsbergen, och fångade 57,590 hvalar, hvaraf rena
behållningen utgjorde 44,292,800 floriner eller 3,691,066 pund
sterling. Under minst sex af dessa 109 år utgick ej ett
enda fartyg, emedan sjöfarten var hindrad af krig. Af
hela antalet fartyg förliste blott 561 eller omkring fyra
på hundradet, men detta var ändå mera än i Davis
strait, der blott två procent förlorades för holländarne
och endast en procent för engelsmännen. Det var
under denna period — i slutet af 1600- och början af
1700-talet — den utmärkte holländske hvalfångaren
Zorgdrager företog sina resor till Spetsbergen, och
vestisen. Sin erfarenhet har han nedlagt i ett stort och
vigtigt arbete om hvalarne och deras fångst.

Den fjerde perioden slutligen utmärker sig genom
stora förluster. Redan 1770 började fångsten aftaga,
och ifrån 1785 till och med 1794 sändes blott omkring
60 fartyg årligen till Spetsbergen och Davis Strait. De
togo väl 2,295 hvalar, men årliga förlusten blef dock i
medeltal 248,978 floriner. Under franska republikens
och Napoleons krig utgick ej ett enda fartyg på fångst,
och ehuru regeringen 1814 afslog 4000 floriner i premier
för hvarje fartyg och ytterligare 5000 floriner, om det
ej fick fångst, utrustades 1815 intet och under de tre
följande åren ett fartyg hvarje år, och dermed kunna
holländarnes resor till Spetsbergen anses slutade.

Spaniorerna och biscayarne förtjenade mera hos
andra nationer än på egna fartyg, och man har ingen
säker kännedom om utsträckningen af deras jagt. Ar
1721 sände de tjugu fartyg, men mot slutet af seklet
torde de alldeles hafva upphört dermed.

Franska fartyg utsändes ganska tidigt, redan 1613
finna vi dem i tvist med Moscovy company om
fångsten vid Spetsbergen, och 1636 blefvo fjorton tagna af
spaniorer. De tyckas mest hafva hållit sig i öppna sjön,
och ej hafva haft några trankokerier. Under det följande
århundradet försummades jagten helt och hållet, tills
Ludvig XVI utrustade sex fartyg i Dünkirchen, och
med dessa gjordes några resor och ganska god fångst.
Skepp utsändes sedermera någon tid åt olika håll, men
efter revolutionen afstannade all verksamhet i denna
riktning.

Danmark, som år 1615 gjorde anspråk på
Spetsbergen, såsom hörande till Norges krona, började snart
derefter att idka hvalfångst derstädes. Konungen
stiftade ett kompani, som sände ut tvenne fartyg, men icke
kunde fortfara längre än fyra år. År 1632 lät konung
Christian den fjerde en krigsbrigg konvoyera de danska
fångstfartygen, och 1638 sände han i samma ändamål en
Corfitz Ulfeldt med tre fartyg. Bolaget var således åter
upplifvadt, man ej allenast jagade hval, utan sökte äfven
efter guld och silfver, och var det sannolikt omkring
denna tid »Rikshofmästaren» af Danmark, för att
tillfredsställa sin vetgirighet angående Spetsbergen, ditsände
en viss Leonin, till börden spansk adelsman, om hvilkens
resa man har en beskrefning rik på vidunderliga sägner.

År 1697 voro fyra fartyg på fångst, och efter en
förmånlig förordning af 1751 steg rörelsen så, att nitio
fartyg voro ute på olika ställen af jorden och erhöllo
344 hvalar. Derpå aftog åter fångsten, till dess år 1785
ett pris af omkring femtio riksdaler per ton blef
bestämdt för hvarje fartyg, och äfven utländska fartyg
fingo frihet från tull, om de användes för hvalfångst.
Derigenom uppblomstrade industrien åter, så att t. ex.
år 1803 icke mindre än tretiofem fartyg utsändes.

Hamburgarne, hvilka valt Hamburger Bay till sin
station, begynte litet senare än danskarne med
hvalfångsten, men drefvo den i vida större skala. Så utsände
de t. ex. ifrån 1670 till 1719 icke mindre än 2,289
fartyg till Spetsbergen och togo 9,976 hvalar. Derunder
förlorade de åttiofyra fartyg, hvilket var jemförelsevis
vida större förlust, än den holländarne gjorde under
samma tiderymd, ty de förras var 3,7 på hundradet, då
de senares blott var 1,8; men icke desto mindre blef
vinsten, fördelad på hvart fartyg, nära nog lika stor för
hvardera nationen.

Hamburgarnes fångsthistoria från denna tid har
att uppvisa en i vetenskapligt hänseende högst   
intressant episod. Ar 1671 utgick hamburgerfartyget
»Jonas im Walfisch» till Spetsbergen, och hade till
skeppskirurg Friederich Martens, kanske en af de
skarpsyntaste och ihärdigaste naturforskare, som någonsin
besökt Spetsbergen. År 1675 utkom hans korta men
innehållsrika »Spitzbergische oder Groenlandische
Reise-Beschreibung», deri han, efter en förutsänd dagbok öfver,
resans gång, med ovanlig noggrannhet, i ett klart, kort,
någon gång humoristiskt språk skildrar sina iakttagelser
öfver land och haf, djur och vexter. Han afhandlar
först Spetsbergens geografi, hvarom han gjort sig
särdeles väl underrättad. Sjelf besökte han nordvestra
och norra Spetsbergen och uppnådde 81° nordlig
latitud. Smeerenberg var på hans tid längesedan
öfvergifvet; han säger derom: »detta år stodo ännu åtskilliga
hus der, liksom det varit en by; några brändes upp.
Midt emot Smeerenburg stodo också några hus och ännu
en panna qvar. Detta ställe kallas »Harlinger Kocherey».
Husen hafva följande form: icke stora, med en förstuga
och der bakom en kammare, så bred som huset.
Packhusen voro något större; derinom lågo många fat, som
voro alldeles söndersprungna, isen låg ännu formad efter
faten; städ, tänger och andra verktyg, som hört till
kokeriet, lågo frusna i isen; pannan stod ännu inmurad
och trågen af träd der bredvid».

Vidare beskrifver Martens med mycken trohet ishafvet,
dess olika färgskiftning, sonl han härleder från olika klar
himmel; drif-isen med dess fantastiska former och sköna
färg, isblinken, segling och förtöjning i drif-is, det
storartade skådespelet af skruf-isens bildande, och de flytande
isblockens bristande; framställer derpå sina meteorologiska
iakttagelser, Spetsbergens mulna luft, ofta uppfylld af
isnålar och deraf uppkommande ljusbågar, samt snöns olika
former. Han afhandlar vexterna, beskrifver och afbildar,
visserligen groft men temligen troget, omkring fjorton
arter, kommer så till sitt älsklingskapitel om djuren på
Spetsbergen, beskrifver först foglarne, af hvilka han gjort
bekantskap med fjorton arter, berör med naturtrohet deras
lefnadsvanor, och aftecknar de flesta; kommer sedan
till däggdjuren, af hvilka han utom hvalarne kände fem,
som han afbildat; gifver derefter ett par kapitel om
ryggradslösa djur och fiskar, slutligen en utförlig afhandling
om nordhvalen, dess utseende och åtskilnad från
fenhvalarne, hans lefnadssätt, fångsten och tranberedningen, och
aldra sist en beskrifning på några mollusker och maneter,
karakteristiska för norra ishafvet: Clio borealis, Cydippe
och en annan art af Acalepher. — Så bildar Martens'
resebeskrifning en af de äldsta och tillika en bland de
bästa källor för vår kunskap om den arktiska naturen, ty
här finner man inom ett ringa utrymme sammanställda
frukterna af en erfarenhet, som vida öfverträffar hvad
mången af vårt århundrades arktiska resande så
sparsamt låtit komma oss till handa; och jemte den utmärkte
Scoresbys arbeten i samma riktning kommer hon alltid
att utgöra den mest klassiska kärnan inom den arktiska
litteraturen.

Från och med år 1719 samt under de följande hundra
åren drefvo hamburgarne sin fångst ganska jemnt. År
1795 hade de tjugufem fartyg ute; sedan minskades
antalet småningom, och 1802 visade sig blott femton
af deras fartyg i farvattnen omkring Spetsbergen. Men
ännu 1821 fortforo de att utsända fartyg, och det bör
ej lemnas oanmärkt, att den tyske naturforskaren Doctor
Mart. Wilh. Mandt det året gjorde sin arktiska resa på
hamburgerfartyget »Blücher», fördt af engelsmannen John
Röse. Han kom likväl aldrig i land på Spetsbergen, der
fartygen numera högst sällan lade till.

Från Altona, Glückstadt, Bremen och några andra
mindre hamnar vid Elbe och Weser sändes äfven
fångstfartyg, och deras antal ökades ända till år 1818, om
man nemligen räknar alla hamnarnes fartyg tillsammans,
då deremot antalet från hvarje ort minskades under
det orternas antal ökades. Såsom exempel härpå må
anföras, att Bremen år 1697 utsände 12 fartyg, år 1721
24 och under 18:de seklet omkring 7 hvart år,
hvaremot år 1817 från alla hamnarne utgingo 30 och 1818
40 fartyg. De försmådde, efter hvad det vill synas,
mindre än andra hvalfångare att äfven jaga säl, och
torde derföre oftare än andra haft tillfälle att hemföra
goda laster. Att tyskar äfven användes på engelska
fartyg hafva vi redan förut nämnt,

Slutligen må vi ej med tystnad förbigå, att äfven
det svenska namnet intager en, om ock högst ringa, plats
i hvalfångstens historia. Under Gustaf III:s regering
upprättades ett grönlands-bolag i Stockholm med
uteslutande privilegier på fångst vid Spetsbergen och i Davis
Strait, och dessutom understödt med ett statslån af
500,000 riksdaler mot tre procent ränta. Redan förut,
i midten af 1700-talet hade i Göteborg ett
grönlandskompani bildat sig, hvilket första gången 1755 utsände
ett fartyg. Detta kompani är för oss af intresse
derutinnan, att ett af dess fartyg år 1758 för första gången
förde en svensk naturforskare till arktiska trakter. Det
länder kompaniet till heder, att en af dess ledamöter
Pehr Samuel Bagge af intresse för saken först  väckte
förslag om, att dess fartyg borde bereda tillfälle till
naturforskning i den okända högnorden. Då varande
medicinæ studiosus Anton Rolandsson Martin, en
lärjunge af Linné, utrustades derföre af vetenskapsakademien
för undersökning af ishafvets och dess kusters natur,
och erhöll till den ändan 600 daler kopparmynt, en
thermometer och — Pontoppidans digra arbete om
Norge, samt på enskild väg en qvadrant och en
azimuth-kompass. Hans dagbok finnes ännu i Akademiens
Bibliothek, och i hennes Handlingar läsas åtskilliga af de rön
han gjorde. Han begaf sig ut den 17 April med
kompaniets fångstfartyg »de Visser», som var holländskt och
fördt af holländske skepparen Jan Dircks Claessen. Den
6 Maj mötte den första småisen, som »såg underlig ut i
förstone, men jag ledsnade nog vid det på slutet» säger
Martin.  Han beskrifver seglingen i drif-is:

»Nu hissades storseglet upp, kommendören steg i
masten att se sig före, hvar ock en ställdes vid sitt tåg
och att handtera sitt segel; de två vakthafvande
harpunerarne gifva akt på de ankommande isstyckena och
kommendera: ror i lä, love, rätt så, brass m. m., och
då skall det gå som ett urverk; man brassar af och till
och loverar mellan isbugterna, handterar focken och
märsseglet, då man skall från ett stycke till ett annat.
Att skeppet ej skall anstöta det stycket man kommit till,
handteras kryss- och bakseglen; oaktadt all försigtighet,
händer dock ofta att stycken stöta mot skeppet, så att
det brakar i plankorna, och man kan stupa på däcket».

Den 9 Maj voro de på 77° 15' nordlig latitud och
gjorde fast fartyget vid ett större isstycke, såsom
brukligt var. Han nämner om hvalfångarnes syd- och vest-is:
»med den förra förstodo de den, som kom från Sydkap
på Spetsbergen, med den senare den som kom, såsom
de sjelfva påstodo, från polen; den förre är mindre, den
senare större.» Man gjorde äfven skilnad mellan fångsten
vid den ena eller andra, mellan Südijsvisch och
Westijsvisch; den förre, sade de, hade tunnare och lösare späck,
och var derföre svårare att få fast med harpunen, ehuru
han ej var så skygg, som den senare; slutligen hade
han något plattare rygg än Westijsvischen. Det är ovisst
om för öfrigt någon specifik skilnad fanns mellan de
båda slagen.

Den högsta polhöjd, säger Martin, till hvilken
hvalfångarne vanligen nådde var 81°, mera sällan 82°. Han
nämner om fördelen att jaga hvalen utmed större isfält
eller milslånga stycken af drif-is, och om sjöns lugn i isen
oaktadt full storm i hafvet. Den 11 Maj hunno de 78°
och seglade förbi Prince Charles' Foreland; kölden var
svår, och vattnet frös i kittlar, kärl och drickstunnor,
så att man måste sätta en glödgad jernring om tappen,
för att få dricka, ja man trodde sig till och med
förmärka, att »byxsäcksuren gingo fem minuter fortare, då
det var kallt.» Snösparfvar började redan anlända. Den 14
gjorde man fast fartyget ånyo, och såg för första gången
nordhvalar, öfver tjugu stycken, men ingen erhölls. Den
15 hade man blåst och tjugu graders köld »och hafvet
frös omkring oss, så att skeppet så när frusit fast, ehuru
det gick under segel; hafvet frös till öfver halfannan
tum, och" isen såg ut som runda plåtar, inböjda midt
uppå.» Fjerde dag pingst hade de svår storm med
snö och hagel, hvarunder elfva fartyg, fyra holländska,
fem engelska, en flensburgare och en hamburgare förliste
i isen. Man ingick kompaniskap med en hamburgare
att dela vinst och förlust af fångsten, men det oaktadt
var framgången ringa. Den 1 Juni erhöll man en säl,
(Cystophora cristata), bland drif-isen. Martin nämner, att
fartygets harpunerare en gång varit i kamp med en sådan,
fått honom öfver sig, och byxorna sönderrifna. Han
beskrifver utförligt en hval, som fångats af ett holländskt
fartyg, men som han likväl ej fick närmare undersöka.
Den 7 Juni lade de till vid en låg is om en fjerdedels
mil, men måste kort derefter draga vidare, för isdriften,
som snart omgaf dem på alla sidor, så att de för att rädda
sig undan de större isblocken, sågade in fartyget i
det låga isstycket. Två närliggande holländska fartyg
fingo berga sig på samma sätt. Arbetet var besvärligt,
folket hade att stå i vattnet, och mången föll deri, men
upphjelptes af de öfriga.

Han ordar derpå om isbjörnar, af hvilka han såg två
skinn på ett holländskt fartyg; omtalar att hvalfångare
pläga locka björnen intill fartygen med ett stycke
hvalspäck, som de låta ligga på glöd, och skjuta honom lätt,
»men blir han skjuten så att han ej straxt dör, skall
han taga snö och stoppa för såret, samt springa sin väg».

Den 11 Juni öppnades isen något af vestlig vind, som
ansågs för den bästa, emedan isen för den plägade lättast
skingras; men de hunno ej långt, utan vände tillbaka
till sin ishamn. Följande dag gjorde de åter försök att
komma ur isen och lyckades, men den 14 voro de åter
stängda tillika med öfver tjugu andra fartyg. Den 20
kommo de efter två dygns arbete med stakning och
bogsering lyckligen ur isen. »Vi gingo alltså tredje
gången ur isen utan lycka eller hopp att fånga något,
ty nu var fångsttiden förbi, som är straxt efter
midsommar.» Hvalarne plägade nemligen denna tid draga
från Spetsbergen, vesterut till Davis Strait. Intet
tecken till fångst visade sig numera, och man beslöt
derföre att vända hemåt. Den 25 Juni passerades
Forelandet, Martin observerade fenhvalar, och säger, att då
de infinna sig vid Spetsbergen, är det ett säkert tecken
att hvalfångsten är förbi. Den 27 pejlade de Qvad Hook
och ämnade gå vidare norrut till Hakluyts Headland, men
fingo veta att isen der ännu låg fast vid land. De
försökte då gå in i Kings eller Cross Bay, men is stängde
ännu fjordarne. Emellan den 26 och 29 Juni hade de
solsken och 8° varmt. Den 1 Juli fick Martin ändtligen
komma i land på några holmar i grannskapet af
Forelandet, der snön ännu till stor del låg qvar på låglandet,
men kullarne voro bara. Han såg der Ejdrar ligga i
tusendetal på sina ägg, — man fällde tretio stycken och tog en
och en half tunna ägg och en half tunna dun, — och
samlade några ej ännu utslagna strån af Cochlearia, Saxifraga
cæspitosa och oppositifolia, några lafvar och alger. Men
partiet hade ej varit tre timmar i land, förrän en stark
vind började blåsa och tvang det att skyndsamt vända
åter om bord.

Så slutade Martins undersökning af Spetsbergen, ty
ett parti, som den 3 Juli afgick mot land för att jaga
hvalross och hemta vatten, hindrades derifrån af tjocka,
och fångstmännen, varnade af de många olägenheter
dimman förorsakat landtpartier genom att blottställa dem för
att gå vilse och att blifva öfvergifna af sitt fartyg, beslöto
att återvända. Den 4 Juli styrdes mot söder. På 76°
nordlig latitud undersökte Martin vattnets temperatur åtta
famnar under ytan på det enkla sätt att thermometern
sattes i en pyts full med sand, hvilken en stund hölls
nedsänkt under vattnet, som befanns hafva +3° C.
Han upphemtade äfven åtskilliga prof af vatten från
18 famnars djup. Den 29 Juli ankrade fartygen vid
Göteborg.

Öfver 250 fartyg hade det året varit ute vid
Spetsbergen; 150 från Holland, åttio från England, sjutton från
Hamburg, två från Bremen, ett från Flensburg, och tre
från Köpenhamn. Martin har äfven lemnat en god
beskrifning på sättet att fånga hvalen; den står i
öfverensstämmelse med Martens', Zorgdragers och Scoresbys
skildring, så att denna konst under de två sista
århundradena ej synes hafva undergått särdeles vigtiga
förändringar.

Den tillgick på följande sätt. Fartyget lade sig för
ankar eller förtöj dt så tätt utmed drif-isen som möjligt,
eller ock seglade det in ett stycke bland den smärre
isen, hvalens älsklingsställe, till de större isfälten. Hvarje
fartyg hade tre till sex fångstbåtar med sex till tio åror och
hvarje båt sex man: en harpunerare, en styrman, en
linskötare och tre roddare. Harpuneraren hade sin plats i
båtens framstäf och var den ende, som hade att handtera
harpunen. Hans vapen voro sex lansar och harpunen,
hvaraf hvarje båt plägade hafva tre, med sina »förelöpare»,
d. v. s. en smidig lina om fem till sju famnars längd,
som var fastgjord med sin ena ända vid harpunen och
med den andra vid den stora fångstlinan. Hvarje båt
hade en sådan, delad i tre till fyra och i än flera delar,
hvardera om 100 till 120 famnar, noggrant
hopskjuten i en särskild låda eller tunna, ställd i aktern af
båten, och dessutom lågo oftast ett par hundra famnar
reservlina upplindade förut. Lansarne voro sex fot
långa, och i ena ändan försedda med en hylsa för en
åtta fot lång stång af träd. Harpunen var pilformig,
med starka hullingar på ett hjertformadt blad, och ett
omkring två och en half till tre fot långt skaft, smalt
på midten och vidgande sig uppåt till en trattformig
hylsa, i hvilken harpunstången, omkring åtta fot lång, af
träd, löst stacks in.

När nu fartyget var ankradt eller förtöjdt i isen,
utsattes en eller två båtar med sina män och utrustning
på »Brandwacht», för att genast vara färdiga att
anfalla hvalen, då han visade sig. Bästa jagtplatserna
voro vid kanten af de stora isfälten, emedan man der
hade lättare att följa hvalen, sedan han blifvit
harpunerad, och dök han under den, var man alltid viss på
att få se honom åter på samma sida om fältet. I den
smärre isen åter undkom han ofta, harpunen lossnade
och båtarne hade svårt att följa honom. Visar sig en
hval, ro de vakthafvande båtarne skyndsamt till och
hålla sig bakom honom så mycket som möjligt,
harpuneraren gör sig redo, och på ett håll af en eller två
famnar kastar han harpunen i hvalens rygg. Nu följer
en liflig akt: snabbt dyker hvalen i djupet, tolf fot af
linan löper ut i sekunden, linskötaren är ständigt sysselsatt
att ösa vatten öfver henne, der hon går fram öfver
båtkanten, och vid minsta hinder för hennes gång eller
om hon skulle oförmodadt taga slut, är han färdig att
kapa henne, — eljest vore båten förlorad, — men i de flesta
fall hinna reservlinorna stickas på, och lida äfven de
mot slutet, är en annan båt färdig att sätta till sina
linor, och äro åttahundra till tusen famnar utlupne,
kan man göra linan fast i båten, ty då dröjer det ej
länge, innan hvalen åter måste upp att andas. Nu
skyndar en annan båt till, hvalen får en ny harpun i
sin kropp, och samma scen förnyas, men hvalen är redan
trött, han har ej andats ut och måste inom några
minuter åter upp, då han angripes med lansarne, hvilka
böra sänkas fem fot djupt i djurets kropp för att träffa
hjertat. Nu blir skådespelet än mer storartadt och
jagtens fara större. Det femtio till sextio fot långa djuret
simmar hit och dit, omkretsadt af otaliga skaror måsar
och malemucker, eller ock dyker det ännu en gång, men
blott för att inom några ögonblick åter komma upp, piskar
vattnet förtvifladt med fenor och stjert, kaskader af blod
stå utgenom hans spruthål och bestänka båt och folk.
vattnet yrer högt, braket af hans blåsande och slagen
med stjerten höras milsvidt, harpunerarne skrika, »ruider
an», »streich», allt efter som de hafva att gifva en ny
lansstöt eller befara att träffas af hvalens stjert, då allt
vore förloradt. Snart är hvalen död och vänder sig med
buken upp. Nu höras högljudda glädjerop från båtarne,
alla svänga mössorna och skrika: «Geluk dem
Commendeur, Geluk toe dem Vische». Skepparen svarar: »Ook
u allen, dappere Mannen!». Fartyget hissar flagg, till
tecken att fångsten är dess tillhörighet. En eller två
båtar, som ej kastat någon harpun, ro bort för att lossa
fångstlinorna, som skola halas in och uppskjutas, ett ej
så lätt arbete, sedan hvalen vändt sig på rygg;
späckhuggaren, »Speksnijder», afskär stjerten, genomborrar
fenorna och binder dem tillika med stjerten fast vid
buken, så att de ej må hindra vid bogseringen; ett hål
skäres i huden nära stjertändan, bogseringslinan göres
fast deri, och alla båtarne den ena efter den andra
börja den muntra bogseringen till fartyget, der manskapet
emottages med ett glas varmt bränvin, och ny
brandvakt utsättes. Om ingen hval för tillfället visar sig,
börjar nu flensningen; en krok göres fast i underkäken
och stjertändan för att sålunda hissa hvalen helt
obetydligt öfver vattenbrynet; nu drager speksnijdern
på sig broddade stöflar och bestiger hvalen, rustad med
en alnslång knif och biträdd af två båtar, hvilkas
besättning kallas malemucker, d. v. s. måsar; nu skäres
så mycket af späcket, som ligger ofvan vattnet, i
tverskåror, en och en half till två fot långt ifrån hvarandra,
längs vattenbrynet göres derefter en långskåra, som skär
de föregående vinkelrätt; i hvarje remsa, som sålunda
bildas, göres nära vattenbrynet ett hål i skinnet, en
krok med lina hakas deri, och allt efter som
späckremsan lossas af knifven, hissas hon upp och afskäres,
då sex fot äro lösskurna från kroppen; och ger en sådan
remsa halfannan tunna tran. Allt verkställes under
liflig sång. De stora späckstyckena rensas, sönderskäras
på däck i bitar om en fots längd och kastas i rummet,
der späckkungen, »Spekkoning», alltid drypande från
topp till tå af tran, mottager och inpackar dem i tunnor.
Är en sida sålunda flensad, kantras hvalen eller vändes
medelst spel och linor, så att andra sidan och en del af
ryggen kommer uppåt, och samma operation förnyas som
förut, men nu vänder man sig mot barderna, som
utskäras, upphissas, rensas och åtskiljas; derpå göres
den tredje kantringen, då hela återstående tredjedelen
af späcklagret kommer upp, späcket skäres bort och
denna sidas barder behandlas såsom den förras. Äro
flera hvalar på en gång dödade, tillgår flensningen på
enahanda sätt, arbetsordningen är endast något olika.

Det hela är en fest för kommendör och besättning,
man har extra förplägning och glömmer sömn och hvila,
och så rå sysselsättningen än är, har äfven den varit
föremål för poesien eller rättare för rimsnideriet.
Zorgdrager har meddelat oss ett långt qväde, som noga
beskrifver hela fångsten, bogseringen, flensningen och
afspäckningen, ett sjöstycke i holländsk stil, som ej saknar
liflighet och fart i skildringen.

Det är att vänta, att en så vådlig jagt som denna
i sin historia har att "uppvisa en stor mängd äfventyr
med mer eller mindre lycklig utgång, och
spetsbergskrönikan är alltför rikhaltig på dylika, att vi här skulle
våga inlåta oss på detta kapitel. Det kan vara nog att
anmärka, att skeppsbrott bland drif-isen ingalunda hörde
till sällsyntheterna. Martin bevittnade ett storartadt
sådant, och nio år förut eller 1746 förgingo i en storm
vid Spetsbergen tretiotre fartyg, tre engelska och tretio
holländska. Härtill kommo dessa olyckors närmaste
följder: äfventyrliga båtfärder med otaliga lidanden,
hunger och köld, kringdrifvande på isstycken m. m.,
såsom det t. ex. 1646 hände fem man af hvalskepparen
Mijnick's besättning utanför Spetsbergen, hvilka bergade
sig på ett isstycke och under fjorton dagar drefvo
omkring, derunder en man dog af svält, innan de
återstående blefvo upptagne af en holländare, — för att ej
tala om likartade händelser äfven från detta århundrade.

Det är tydligt att företag underkastade så många
faror och uppoffringar som hvalfångsten ej kunnat vara
särdeles lockande, hade ej värdet af fångstprodukterna
varit så betydande. För att, så vidt det är möjligt, lemna
ett ungefärligt mått på dessas värde, anföra vi några
siffror, hvarvid först må nämnas, att den kostbara
utrustningen af ett fartyg med dess 26—40 man af Zorgdrager
beräknades till omkring 11,000 gulden.

En hval om 55 fots längd gifver i medeltal 80—90
kardeler späck, d. v. s. 60—70 kardeler tran; dock får
man någon gång hvalar af samma längd, som gifva
öfver 100 kardeler späck. En kardel är två tunnor. Betalas
nu hvarje kardel tran med sextio gulden, såsom i slutet
af 1600-talet, blifver tranvärdet för en hval af
ifrågavarande storlek mer än 3,600 gulden; och kommer härtill
värdet af barderna, hvilket kan beräknas till ungefär
hälften af tranens värde eller 1,800 gulden, uppgår en
stor hval till 5,400 gulden och en fångst af sex, som
ej ansågs för dålig, sålunda till 32,400 gulden.

Efter denna utflygt från vår landsman Martins resa
vända vi oss till en senare färd till samma trakter,
skildrad af »en engelsman af svensk härkomst» John
Bacstrom, förmodligen Bäckström, om hvilken man för
öfrigt vet, att han 1779 till Sir Joseph Banks lemnat
teckningar af hvalar, hvilka denne skänkte till Lacepède,
som begagnat dem i sitt arbete öfver dessa djur.
Originalet, »Account of a voyage to Spitzbergen in 1780 by John
Bacstrom, London 1800, 8:o,» lärer vara en stor sällsynthet,
men en tysk öfversättning är införd i Archenholtz',
Minerva, för år 1802.

»Jag anställdes», skrifver Baestrom, »såsom fältskär
på fartyget The Rising Sun, öfver hvilket W. Souter
förde befälet; det var ett godt, väl utrustadt fartyg om
400 tons, med omkring fyratio mans besättning och tjugu
stycken nio-pundingar.

Vi afseglade från London i slutet af Mars år 1780
och inlöpte vid Lerwick, hufvudstaden på Shetlands-öarne.
Sedan vi der intagit vatten och försett oss med ett godt
förråd af fjäderfä, ägg, enbärsbränvin m. m., lättade
vi äter ankar och styrde kosan till islandet. 

I samma mån vi nalkades norden, blefvo nätterna
allt kortare, ända till Nord-Cap, 70° 10' N. L., der vi alls
icke mer fingo någon natt. Under denna breddgrad
öfverföllos vi af en förskräcklig nordvestlig storm, som
varade i tre dagar och tre nätter. Vårt fartyg kastades
flera gånger på sidan, och vi fruktade alla, att det ej
skulle kunna resa sig igen. En storm under denna höga
breddgrad ar så utomordentligt kall, att det är omöjligt att
vända ansigtet mot densamma; ty den genomtränger så,
att huden derigenom verkligen spricker sönder. Vid
omkring 76° N. L. påträffade vi drif-isen i små runda massor,
hvilka matroserna kalla pastejer, och seglade igenom
denna drif-is, i ett stilla vatten.

Hafvet, som norr om Holland är grönaktigt,
nordvest om Shetlands- och Fär-öarne blåaktigt, antager
efter hand en djupare färg, som här är ganska mörk.
Vi seglade flera dagar bland dessa ispastejer, men under
en ännu högre breddgrad öppnade sig för oss ånyo ett
fritt haf af mörk färg. Då vi kommit till trakten af
den 77 eller 78 graden träffade vi åter drif-is; den
består här af stora, 20—30 famnar tjocka massor, flera
deribland 5—6 gånger större än fartyget. Med stor
omsorg söker man undvika att stöta mot dessa massor, som
stundom närma sig hvarandra, så att endast en trång
kanal blir öppen för fartygets genomfärd. Jag såg detta
förhållande fortfara ett helt dygn. Vid ett sådant
tillfälle uppstiger befälhafvaren på fockmärsen, eller till och
med ännu högre, och utdelar derifrån befallningar åt
rorsmannen, huru denne skall manövrera. Denna färd
är förbunden med stora faror, i det isen stundom skjuter
fram två till tre famnar under vattenytan, utan att man
blir det varse. 

Efter färden genom dessa massor af drif-is sågo vi
Spetsbergens kust i öster. Man ser den på otroligt
afstånd, stundom på tjugu mil, hvilket är ett bevis på
densammas betydliga höjd. Vanligen framställer den sig
i en underbar glans af fullmånens färg, under det att
luften omkring den synes hvitaktig.

Under 79 eller 80 graden uppehålles man mot norr
af en fast, sammanhängande ismassa eller en samling af
isfält, såsom man kallar dem, hvaraf några hafva en
utsträckning af flera mil. Man förtöjer fartyget der med
ankarne, och börjar efterspana hvalarne med två eller
tre båtar, som beständigt äro på vakt.

Intet fartyg skulle vara i stånd att genomsegla
dessa ofantliga ismassor, hvilka man nödvändigt måste
lemna bakom sig, för att uppnå dessa höga breddgrader,
om ej hafvet der alltid vore så lugnt, som Themsens
vattenspegel. De oregelmessigt kringkastade ismassorna
förhindra vattnet, att vid vindens tryckning antaga de
regelbundna dyningar, som eljest under fortfarande vind
slutligen skulle svälla till höga vågor.

Så snart vi uppnått detta lugna haf, kanske tjugufem
till tretio mil från land, förvandlade sig klimatets
stränghet och kölden, som vi erfarit vid en lägre nordlig
breddgrad, innan vi uppnått isen, till en mildare luft,
som vid vackert väder till och med blef varm, så att
de vid de stora massorna hängande istapparne började
smälta, och vattendropparne nedfalla från dem, till dess
åter kallare väder inträffade. Midt ibland isfälten och
i synnerhet i hamnen är det mycket mindre kallt, än
på vägen omkring Nord-Cap!

I Juni månad fångade vi flera stora hvalar och
inlupo med vårt byte i Magdalenabugten, för att der
stycka späcket och dermed fylla våra tunnor. Det är
öfverflödigt att jag här omständligt beskrifver
hvalfångsten,  då redan så många andra talat derom.

Då man närmar sig Spetsbergens kust, och, att
döma efter ögonmått, hoppas kunna uppnå den och
kasta ankar inom tre eller fyra timmar, är man måhända
ännu sju till åtta mil aflägsnad derifrån. Denna
synvilla beror på de snöbetäckta och på hafssidan med
isberg omgifna klippornas omätliga höjd. Derföre händer
det, att stora hamnar se ut som små bassiner, och att de
största fartygen, om de äro dem mycket nära, likna
båtarne på Themsen.

Magdalenabugten är tillräckligt stor, för att kunna
inrymma Storbrittanniens hela flotta; men genom de
ofantliga bergen, som omgifva den, tyckes den endast
vara en liten vik. Der ankrade vi och stannade i
tre veckor. Medan besättningen är sysselsatt med alla
de arbeten, som äro erforderliga för förvaring och
transport af den gjorda fångsten, besöka befälhafvare och
fältskärer från hvarje fartyg hvarandra, och roa sig så
godt det låter sig göra. Dessa besök räcka ofta
tjugufyra timmar; ty här finnes ingen natt, som skulle kunna
afbryta nöjena.

Det första, som i dessa trakter väcker iakttagarens
uppmärksamhet, är den högtidliga tystnad, som råder.
Stundom afbrytes den af ett buller, likt en aflägsen åska,
som förorsakas af de ofantliga is- och klippblocken,
hvilka, från afsats till afsats, störta ned i hafvet.

Jag företog mig att bestiga ett af dessa berg,
Rochehill kalladt. Jag nådde ungefär hälften af dess
höjd, och detta genom flera timmars tungt arbete, och
fann der klipporna betäckta med fogelägg af olika storlek.

Man ser här flere bäckar och vattenfall med
förträffligt vatten, hvilket bildas genom snöns upptinande.
Här fann jag ofta Cochlearia, »vildt selleri, vattenkrasse»
och ett mindre antal andra vexter och blommor, ehuru
den vegetation, som betäcker klipporna, merendels
inskränker sig till några arter af mossor och lafvar. Man
ser här hvita björnar af utomordentlig storlek, hvita räfvar,
stengetter, elgarVi behöfva knappast anmärka att uppgiften om stengetterna och
elgarne är ett misstag af författaren eller tyska öfversättaren., (renar), och omkring tjugu olika arter
landt- och sjöfoglar, såsom vilda gäss, änder, lunnefoglar
och måsar, Mallemooks, såsom matroserna kallade dem,
och hvilkas fjädrar gifva de förträffligaste penslar, jag
någonsin sett, änder med ett präktigt skarlakansfärgadt
hufvud och gula fötter, samt snösparfven, som sjunger
lika bra som hämplingen och näktergalen.

Denna sommar var den vackraste, man någonsin
upplefde under denna höga breddgrad, och vi hade
nästan ständigt klart väder. Emedan vi ännu hade plats
på vårt fartyg, och årstiden ej var långt framskriden,
lemnade vi Magdalenabugten och styrde mot norr, i
förhoppning att ännu fånga en eller två hvalar. Då vi
kommit till den 80 graden, funno vi ett alldeles rent
haf, fritt från all is, men sågo ej någon hval.

Vi fortforo att segla mot norden med en god sydlig
bris och det vackraste väder i verlden, och vi kunde
från stormasten med ett godt teleskop ej upptäcka någon
is mot norr, utan endast en sammanhängande, stor
ismassa i vester och öster, så att vi befunno oss i ett
slags kanal, som var omkring två till tre mil bred. Vi
seglade vidare, och kaptenen och jag skämtade öfver
vår förestående genomfart till nordpolen.

Ändtligen observerade kapten Souter och jag 82°
och några minuter nordlig polhöjd, den kanske ingen
före oss uppnått, och om hvilken jag ej vet, huruvida
äfven sedan dess någon menniska varit der. De höga
snöbergen på North-Bank eller North-Foreland visade
sig mot söder i ett glänsande sken.

Vi hade stor lust att färdas ännu längre mot norr;
men faran, som förorsakades af den vestra och östra
isen, hvilka satte sig i rörelse mot vår södra och norra
sida, samt hotade att innestänga oss, i hvilket fall vi
oundvikligen varit förlorade, väckte en helsosam fruktan
och föranledde kaptenen att styra på North-Foreland.
Vinden sprang i samma ögonblick om mot norr, och
inom två dagar landade vi vid North-Bank på ett ställe,
som kallas Schmeerenburger-hamnen. Vi sågo derpå en
stor mängd fenhvalar (»Simer»), hvita hvalar och narhvalar,
hvilket är ett tecken, att årstiden för fångandet af de
svarta hvalarne, som då draga sig mot norr, är förbi.

Då en af vårt folk under föregående året hade varit
i ryssarnes boningsort på North-Bank, och försäkrade
oss, att han visste att hitta vägen till deras kojor,
gjorde mig kapten Souter, en man med företagsam
karakter och mycket vettgirig, förslag, att hos dem
aflägga ett besök. Vi togo tio eller tolf man med oss,
vidare en kompass, några flaskor vin, bröd, ost o. s. v.,
några goda resknifvar, jemte en liten kagge krut, för
att dermed göra ryssarne en present.

Vi landade i det inre af hamnen, på östra sidan,
der vi funno en stor, flera mil bred dal, omgifven
af nästan helt och hållet snöbetäckta berg; men
emedan Solen hade upptinat en del af snön, framträdde
klippornas bruna och svarta färg, och klara bäckar
nedströmmade från dem och bildade små vattenfall.

Marken bestod af gräsvall och lera, hvarpå man
beqvämt kunde färdas; vi måste öfvergå flera små
bäckar, som voro blott två till tre fot breda, men mycket
djupa. Vid deras stränder funno vi Cochlearia,
»vattenkrasse, cikorie, selleri» och några små blommor, samt
sågo en stor mängd landfoglar, som flögo bort, då vi
nalkades. Vi kommo öfver en trakt, der holländarne
fordom begrafvit sina döda; tre eller fyra likkistor, som
innehöllo menniskoskeletter, stodo öppna. Några
inskriptioner, som voro inskurna i bräder, af hvilka flera än
tjugu voro uppställda på grafvarne, daterade sig från
åren 1630, 1640 o. s. v. Vi sågo äfven ruinerna efter
en tegelbyggnad, som hade varit en ugn; holländarne
plägade under förra århundradet koka sin tran på detta
ställe, och derföre kallade de det
Schmeerenburger-hamnen. Vi hade ännu att färdas sex engelska mil mot
norr, och voro genom den ojemna vägen och värmen
mycket utmattade, då vi upptäckte ryssarnes koja. Så
snart dessa sågo oss komma, skickade de två eller
tre af sitt folk oss till mötes, för att helsa oss
välkomna.                                                                                    

Desse hade ett mycket egendomligt utseende; man
hade kunnat anse dem för judar från lumpmarknaden
eller Rosmarin-gatan. De buro långt skägg, hattar af
pelsverk, kläder af bruna fårhudar med den ludna
sidan utåt, stöflar, samt långa knifvar såsom sablar vid
sidan. Då vi anländt till kojan, föreställdes vi för
Caravelks, nemligen befälhafvaren och fältskären, hvilka
båda emottogo oss mycket höfligt och inbjödo oss att
stiga in i deras hus, der vi satte oss ned för att hvila
och återhemta våra krafter. Vårt folk infördes af
deras i det yttre rummet och undfägnades med kött
och bränvin. Lyckligtvis hände det sig, att fältskären
var tysk, född i Berlin, vid namn Diterich Pochenthal;
jag kunde således samspråka med honom, och vi båda
gjorde tjenst som tolkar mellan hans chef och vår.

Kapten Souter började med att öfverlemna
krutkaggen samt ett halft dussin goda bordsknifvar och
gafflar åt den ryske befälhafvaren, som äfven var klädd
i pels, men af ett bättre slag, och liksom de andra bar
skägg och mustascher. Den ryske kaptenen mottog dem
med glädje och gjorde oss en gengåfva, bestående af
ett halft dussin hvita räfskinn, två rågbröd, tre rökta
rentungor och två rökta dofhjorts(ren-)sidor, för hvilket vi
hjertligt tackade. Vi funno dessa saker förträffliga och
mera välsmakande än rökt tunga eller insaltadt kött i
England.

Vi framsatte vårt vin på bordet äfvensom brödet
och osten, och den ryske kaptenen lät frambära rökta
dofhjorts(ren-)tungor, som man stufvat, nybakadt bröd,
godt bränvin och rent vatten. Vi höllo en mycket glad och
vänskaplig måltid; tungorna och rågbrödet voro
läckerheter för oss, och vår Cheshire-ost och våra
skeppsskorpor åter en förträfflig spis för de ryska officerarne.
Vi drucko czarinnans och konung Georgs skål. Den
ryske befälhafvaren var en äldre man med ett mycket
angenämt sätt; fältskären var ej mindre älskvärd, och
dessutom mycket förståndig.

Boningen bestod af två stora rum, hvardera nära
tretio fot i fyrkant, men så låga, att jag med pelsmössan
stötte mot taket. Midt i rummet var en rund ugn för
brödbakning och kokning af mat, samt på samma gång
runmets uppvärmning. Brännmaterialet var drifved,
som hafvet här i öfverflöd uppkastar på stranden; det
består af hela träd, beröfvade sina grenar. En skorsten
förde röken genom taket; men genom ett särskildt rör
kunde de efter behag inleda röken i det inre rummet,
för att röka och tillreda kött och tungor af renar,
björnskinkor o. s. v. Utmed tre sidor af det främre rummet
lopp en tre fot bred bänk, betäckt med björnhudar, som
tjenade till sängar. Kaptenens sängtäcken bestodo af
hopsydda hvita räfskinn; fältskärens täcken likaså;
styrmannens, kockens, timmermannens och det öfriga
skeppsfolkets voro förfärdigade af fårskinn. Rummets väggar
voro glatta och snygga, och taket förfärdigadt af starka
bräder, som likaledes voro släta och rena.

Rummet upplystes genom ett tillräckligt antal små
glasfönster, som höllo omkring två fot i fyrkant. Golfvet
bestod af stampad och fullkomligt utjemnad lera. Hela
byggningen, mätt på yttre sidan, var omkring sextio fot
lång och tretiofyra fot bred; den var uppförd af stora,
i fyrkant afskrädade, omkring tolf tum tjocka bjelkar,
som voro lagda ofvanpå hvarandra, hopfogade i hörnen,
tätade med torr mossa, och öfverallt bestrukna med
tjära och beck, så att luften på intet vis kunde intränga.
Taket bestod af krökta tverbjelkar, som med båda
ändarne hvilade på väggarnes öfre kant, och voro beklädda
med på dem fastspikade furubräder. På så sätt byggas
husen i Ryssland, isynnerhet vid Archangel.

Fältskären gaf mig följande underrättelser om denna
ryska koloni i Schmeerenburger-hamnen. Några
associerade köpmän i Archangel utrusta hvarje år ett fartyg
om ungefärligen 100 tons, med en kapten, skeppare,
fältskär, styrman, timmerman, kock och omkring femton
man, väl försedda med musköter, bössor, krut, stora
förträffliga knifvar samt alla sådana redskaper, som äro
behöfliga för fångst af hvalar, narhvalar, (hvalrossar?)
renar, björnar och räfvar.

Med ett tillräckligt förråd af mjöl, bränvin, kläder,
snöskidor, godt brädvirke, timmermansredskaper o. s. v.
utlöper detta fartyg ur Archangels hamn hvarje år i
Maj månad, och ankommer i Juni eller Juli i
Schmeerenburger-hamnen, der den nya kolonien sättes i land.
Fartyget stannar två till tre veckor i hamnen för att
repareras, och återförer derpå den gamla kolonien till
Archangel med en last, bestående af hudar af hvita
björnar och räfvar, vidare af ejderdun och annan fjäder,
af narhval(hvalross?)tänder, hvilka lemna ett ämne, som
liknar elfenben och aldrig blir gulaktigt, samt af rökta
rentungor.

Kolonisterna erhålla ingen aflöning, utan något visst
för hvart tusental af det medfördas värde; befälhafvaren
femtio för tusen, skepparen och fältskären tretio,
timmermannen, styrmannen och kocken tio hvardera, och
en för tusen är andelen för hvar och en af det öfriga
skeppsfolket. Fältskären omtalade för mig, att öfver
1,000 rubel tillföllo kaptenen, öfver 600 rubel honom
sjelf, och hvar och en af skeppsmanskapet 50 till 60 rubel.
Han tillade, att om de lyckligt slutade sin resa, kunde
besättningen ett helt år lefva på sin vinst, och befälet
ännu mycket längre, emedan lifsförnödenheterna äro
mycket billiga i Archangel; och hitintills hade denna
spekulation lyckats handelssällskapet mycket bra.

Han berättade vidare, att han nu företagit denna
resa för andra gången, så väl hade han befunnit sig vid
den första. »Om nätterna», sade han, »som man kallar
så långa, är mörkret aldrig, eller åtminstone mycket
sällan, så starkt, att man ej skulle kunna se framför sig,
och kölden är ej heller så förskräcklig, som den årligen
blir i Petersburg. Inträffar snöyra, så kunna vi ej gå
ur huset, men då vädret är vackert och det ej blåser,
är det ej för kallt för att vara ute samt gå flera mil.
Vid månsken, vid den under denna höga breddgrad så
utomordentliga glansen från stjernorna och vid norrsken
är det tillräckligt ljust, för att kunna läsa eller skrifva.»

»Om vintern komma de svarta hvalarne in i hamnen
och våga sig nära intill stranden; vi döda tidt och ofta
en af dem med harpuner, kastade medelst en haubits.»

»Af isbjörnar, räfvar, renar och foglar döda vi så
många, som är oss möjligt före den nattliga årstiden,
som börjar i September, då alla landtdjur lemna oss
och öfver isen begifva sig till Novaja Semlja och
Sibirien; på samma sätt lemna oss äfven landfoglarne. Vi
döda i hamnen äfven narhvalar (hvalrossar?) för deras
elfenben som utföres till Tyskland och Frankrike.»

Fältskären och jag gjorde en tur på skidor, som
äro ett slags skridskor utan jern, omkring två fot långa,
för att dermed glida öfver snön eller isen. Då jag i
min ungdom varit en god skridskoåkare, betjenade jag
mig af dem likaså bra som han. Vi tillryggalade också
sex till sju engelska mil på en timme, utan att blifva trötta.

Innan vi lemnade vår ryska värd, berättade han oss,
att han några få veckor förut, då han från en jagttur
återvände till sin boning, träffat en engelsk kapten
med nio eller tio man, hvilka höllo på att plundra hans
saker. Då han såg sin dragkista uppbruten och sina
rubler betydligt förminskade, förebrådde han den engelska
kaptenen att vara en stråtröfvare. Då uppstod en strid.
»Engelsmännen gåfvo eld på oss», sade fältskären, »och
dödade en man». Vi sköto tillbaka och sårade flere bland
dem, hvarpå de skyndsamt drogo sig undan. Då
engelsmännen aflägsnat sig, räknade vår kapten sina rubler,
och fann, att 600 felades. Han ämnade afgifva en
berättelse derom till sin regering.

Sedan vi stannat öfver tolf timmar hos ryssarne och
rönt ett särdeles godt emottagande, inbjödo vi dem att
besöka oss om bord och togo afsked af dem. Ledda
af kompassen följde vi tillbaka samma väg, på hvilken
vi kommit, och anlände lyckligt till vårt fartyg efter
omkring aderton timmars frånvaro.

Från denna stund beredde vi oss på vår återresa,
och sedan vi fyllt våra tunnor med godt vatten och
satt all vår skeppsredskap i godt skick, gingo vi till
segels under en lindrig nordlig bris i midten af Juli.
Vi passerade åter midt igenom en stor mängd drif-is, och
emedan vårt fartyg var en snäll seglare, gingo vi förbi
flere andra, som äfven återvände till England med sina
laster.

Den första angenäma förändringen vi erforo var
att åter få litet natt, och vara tvungna att tända ljus i
kajutan. O hvilken njutning! Då man länge varit utan
mörker (vi voro så under månaderna Maj, Juni och Juli),
blir dagsljuset slutligen tröttsamt, och första gången man
åter ser ett tändt ljus i kajutan, och det är mörk natt,
erfar man ett obeskrifligt nöje. Innan vi kommo till
de sydligare breddgraderna, betraktade jag med
förtjusning nedgången af solen, som liksom tronade lugnt vid
horisonten, i det hon syntes vara af en utomordentlig
storlek, omgifven af flera de skönaste och mest strålande
färger, och straxt derpå åter höjde sig i hela sitt majestät.
Man kan ej finna uttryck, för att gifva ett begrepp om
detta skådespel.

Vi ankrade vid Lerwick mot slutet af Juli; efter
tre veckors uppehåll derstädes fortsatte vi resan, och
anlände i slutet af Augusti, efter en frånvaro af fem
månader, lyckligt till Greenwich.»

Ryssarne, från hvilkas lif på Spetsbergen Bacstrom
gifvit oss denna skildring, hade långt förut idkat
fångstfart vid dess kuster. Det är från denna tidigare period,
eller från år 1743, som den ryktbara historien daterar
sig om de fyra ryska matrosernas vistelse sex vintrar
på någon af öarne närmast sydostsidan af Stans Foreland,
kalladt af ryssarne Maloy Broun eller lilla Spetsbergen
till skilnad från Bolschoy Bronn, som är stora
Spetsbergen. Berättelsen om dessa fyra män, Alexei Himkof,
Ivan Himkof, hvilka förut tillbragt mången vinter på
vestkusten, Stephan Scharapof och Feodor Werigwin,
hvilka, sedan deras fartyg blifvit indrifvet i isbaxen,
gingo i land för att söka en för ett par år tillbaka 
uppsatt hydda; huru de, liksom mången före och efter dem,
förlorade fartyget; huru de, nästan utblottade på allt, af
roten på en drifvedsstam förfärdigade en båge, af en
hittad jernbit ett par lansar, hvarmed de snart fällde
en isbjörn; huru de af dennes senor gjorde bågsträngar
och af ett annat stycke jern pilspetsar, och med dessa
vapen dödade en mängd renar, räfvar och tio björnar;
huru de alla utom Feodor Werigwin, som dog, undgingo
skörbjuggen, tack vare deras så godt som ständiga
verksamhet i det fria; huru de återstående tre 1749
lyckligen återkommo till Archangel o. s. v.; detta har
blifvit framstäldt så många gånger och under så många
former, att vi ej med fog böra uppehålla oss härmed,
och endast hänvisa till den ursprungliga skildringen,
hvilken utgafs 1766 af Historiæ Professor P. L. le Roj69
i Petersburg, som sjelf muntligen meddelat sig med de
båda Himkofarne och sett deras egendomliga redskap
och vapen.

Vi sakna tyvärr för närvarande nästan alla källor
till kunskap om Ryssarnes senare jagtverksamhet på
Spetsbergen; och af de många och jemförelsevis nya
minnesmärken, som vi efter dem träffat, af den mängd af timrade, än
temligen oskadade, än numera förfallna hyddor, »rysshus»,
som ofta till två eller än flera finnas vid hvarje större
fjord, och i hvilka de tillbragt vintrarne, kunna vi endast
sluta, att de under det förra århundradet eller åtminstone
under tre eller fyra decennier af det närvarande temligen
flitigt besökt Spetsbergens kuster för att jaga hvalross,
säl och hvitfisk, björn och räf. De hade hufvudstationer,
der de stundom plägade ligga hela året om, eller ock i
Augusti gå ut från Archangel och komma tillbaka i
April, och i omgifningen af sådana stora stationer hade
de smärre hyddor för kortare uppehåll under fångsten.
Sin förnämsta station under senare tid hade ryssarne
vid inloppet till Storfjorden på Stans Foreland; den var
likväl redan öde, då Keilhau 1827 besökte den, men
hade varit begagnad senast 1825, och bestod af två större
och flera mindre hus, invid hvilka stodo fem grekiska
kors, med det äldsta årtalet 1809. — Omkring år
1818 öfvervintrade två ryssfartyg, lodjor, vid Sydkap,
der lemningar efter en hydda finnes. De gjorde en stor
fångst: 1,200 hvalrossar och lika många hvitfiskar, utom
räfvar, björnar och sälar. — I Horn Sund ser man
äfven väl bibehållna lemningar af en större hydda för
tjugu man, och två mindre för fem man, och nästan
utplånade märken efter rysshus finnas på andra ställen af
fjorden. En öfvergifven lodja och de halft förtärda liken
af tretton man hittades 1820 vid den större hyddan.
— I Bell Sund hafva ryssarne haft en eller två
hufvudstationer med flera äldre och nyare småhyddor, der en
rysslodja år 1823 öfvervintrade. — I Isfjorden finnas
lemningar efter många ryss-stugor, och Green Harbour
var särdeles besökt för fångsten af hvitfisk. Der dog
1826 Staraschtschin, om hvilken vi förut talat. — Märken
efter rysshus finnas äfven på södra udden af Prince
Charles' Foreland, i Cross Bay, Hamburger Bay, på
fastlandet midtemot Amsterdam Eiland, der en expedition
öfvervintrade omkring 1823, och på nordkusten i Red
Bay, Wijde Bay, Mossel Bay; till och med på
nordostlandet ser man dylika minnen, mer eller mindre förfallna.
Men ryssarnes fart på Spetsbergen aftog mer och mer, och
mot slutet af 1820-talet var det endast några 
privatpersoner och det rika klostret Solowetskoi i Hvita hafvet,
som sände några fartyg. När den sista ryska
fångstexpeditionen besökte Spetsbergen känna vi ej, men efter
1840-talet synes all sådan fart hafva upphört.

Norrmännen äro de enda, som i våra dagar för
hvalrossfångst besöka Spetsbergen. Från urgamla tider hade
de förstått att fånga delfiner och hvalar, men hafva
icke uträttat mycket i detta afseende i Spetsbergens
farvatten, åtminstone känna vi föga derom. Det år
1721 i Bergen upprättade grönlandskompaniet sände sina
fartyg mest till Davis' Strait. Norrmännens egentliga
fart på Spetsbergen började långt senare och hade ej
hvalfångst till syfte. Enligt Keilhau gjordes det första
fångstföretag från Norge till Spetsbergen 1795 af en
köpman i Hammerfest, i kompani med en ryss. En
del af besättningen utgjordes af fiskarlappar och
ryssar, och dessa fingo öfvervintra på Spetsbergen. Men
det är egentligen från år 1819 den nuvarande norska
spetsbergsfarten tager sin början, då ett engelskt
handelskompani på Bodö utrustade en galeas med elfva man
till Beeren Eiland och Spetsbergen, för att undersöka
tillgången på såväl fisk som annan fångst. De återkommo
från Spetsbergen, — Beeren Eiland hade de förfelat —
med underrättelsen om Spetsbergens rikedom på hvalross,
ren och dun, och nu utrustades en liten expedition med
åtta man från Hammerfest. Men då man kommit till
Beeren Eiland och större delen af besättningen blifvit
sänd i land, för att se efter fångst, förvillade tjocka och
hård vind skepparen, så att han ej kunde återfinna ön,
utan lemnade sina män qvar och vände åter till
Hammerfest. De öfvergifne provianterade med köttet af
hvalrossar och gingo i en båt tillbaka till Norge. En alldeles
likadan expedition med samma manskap och skeppare,
och med samma utgång, företogs 1821, men derefter
började man med mera allvar tänka på ishafsfångsten
och på anläggande af fångststationer för öfvervintringar.
Det första försök härmed gjordes 1822 i Cross Bay, der
två hus uppsattes, och öfvervintringen aflopp så lyckligt,
att den följande året förnyades af sexton andra män, men
stationens läge var ofördelaktigt för fångsten, hvarföre
dessa begåfvo sig till Isfjorden och togo der in i en
ryss-stuga, der likväl tre omkommo, förmodligen af 
skörbjugg. År 1825 utrustades, likaledes från Hammerfest,
en fångstexpedition med hus för en öfvervintring. Detta
uppsattes i Isfjorden vid sidan af en rysk fångststation,
den de äfven begagnade till boning. De gjorde dålig
fångst, men bergade sig alla utom fem man, som hade
blifvit sända längre in i fjorden att tillbringa vintern i
ett annat rysshus, och alla omkommo af skörbjugg.
Snart började äfven Tromsö och Bergen sända
fångstfartyg, men alla klagade öfver dålig fångst och ringa
vinst. Fångsten har likväl alltjemt fortfarande drifvits
med tolf till femton och än flera fartyg från Tromsö
och Hammerfest, och dessa färder, på det hela en källa
till betydande vinst för rederierna, hafva tillika för
skeppare och besättningar blifvit en skola, i hvilken en
god sjömans bästa egenskaper utvecklat sig, serskildt
med afseende på ishafvets egendomliga förhållanden. Vi
lärde känna män ur denna skola, som tillvunno sig hela
vår aktning.

*

Vi vilja nu i korthet redogöra för de expeditioner
till Spetsbergen, som under förra och detta århundrade
blifvit företagna i geografiskt och naturhistoriskt syfte.

Kejsarinnan Katarina af Ryssland sände är 1765 sin
Amiral Tschitschagoff med tre fartyg för att från
Spetsbergen segla mot nordpolen. Expeditionen lemnade Kola
den 10 Maj och ankrade den 16 Juni i Bell Sund.
Der blef den till den 4 Juli, styrde då norrut, och nådde
den 24 en polhöjd af 80° 21'. Men från denna dag blef
det alldeles omöjligt att framtränga längre mot norr;
dagligen fann man sig drifven några minuter mot söder,
och när den 29 Juli, vid stark nordlig vind, stora
oöfverskådliga ismassor sågos sträcka sig från nordost till
vestsydvest, beslöt Amiralen att återvända, öfvertygad,
att under de dagligen ökade svårigheterna och vid denna
framlidna årstid hade en större ihärdighet endast skadat
expeditionen och alldeles icke medfört någon lycklig
utgång. I början emottagen af Kejsarinnan nästan med
onåd, lyckades Tschitschagoff också att rättfärdiga sig,
och erhöll följande året ånyo befälet öfver samma fartyg.
Denna gång kom han några minuter längre mot norr.
Den 29 Juli observerades 80° 28', men den fasta isen
medgaf ingen förhoppning, och dagen derpå vände han
åter till Bell Sund och Archangel.

Det första vigtiga företag af detta slag är
det, som år 1773 gjordes af Const. John Phipps,
sedermera Lord Mulgrave, med fartygen Racehorse
och Carcass, i afsigt att hinna nordpolen. Vi hafva
i det föregående vidrört denna lyckliga expedition,
hvarunder Phipps redan de sista dagarne af Juli nådde
80° 37' och kom i sigte af Sju-öarne, besökte några af
dem och Low Island och kartlade denna del af
Spetsbergen. I början af Augusti blef han instängd på 80° 37'
nordlig latitud och 19° ostlig longitud, men sågade sig
igenom isen, som mångenstädes var tolf fot tjock, 
forcerade fartygen fram mot vester, nådde slutligen den 11
Augusti Amsterdam Eiland, och ankrade i Fairhaven,
den ena af Norsk-öarna, hvarpå han den 19 Augusti
lyftade ankar och återvände till England.

Med samma syfte som Phipps seglade Dav. Buchan
1818 till Spetsbergen med fartygen Dorothea och Trent,
det sednare koinmenderadt af den arktiske martyren
John Franklin. Den 3 Juni ankrade de i Magdalena
Bay, den 7 lemnade de denna hamn för att gå norrut,
men mötte snart is, och lade sig, efter tretton dagars
segling i isen, i Fairhaven utanför Red Bay. Den 6
Juli gingo de åter till segel och hunno 80° 15' nordlig
latitud, trängde in i drif-isen, men blefvo spärrade på
80° 34', vände der, och lyckades åter komma fria. Kursen
styrdes nu vestligt utefter kanten af isbaxen, men de
hade ej kommit långt, förrän de öfverföllos af storm och
nödgades styra in mellan hummocks, bland hvilka de höllo
på att förlisa, om stormen ej snart hade aftagit. Det
lyckades dem att åter komma i öppet vatten, och med
svåra läckor gingo de att reparera till Fairhaven, som
de lemnade den 30 Augusti, och återvände till England.
Berättelsen om denna resa är affattad af dåvarande
Löjtnant Frederick Beechey, och utmärkt genom sina
lifliga skildringar.

Nästa expedition till Spetsbergen gjordes 1823 af
Clavering och Sabine med fartyget Griper; dess syfte
var att nå en nordligare breddgrad än dittills skett, och
att i Hammerfest, på Spetsbergen, Grönland m. fl. stationer
göra pendel- och magnetiska undersökningar. Dessa
observationer skulle ledas af Sabine, d. v. kapten vid engelska
artilleriet, under det Clavering gick norrut med fartyget.
Den 30 Juni nådde man Hakluyts Headland, och Sabine
med en officer, läkare och sex man samt utrustning för
sex månader, gick i land på inre Norsk-ön, der Phipps
gjort sina iakttagelser 1773. Clavering lade åter ut och
gick mot norr, men nådde ej längre än 80° 20' nordlig
latitud, då han vände för is, och var den 11 Juli tillbaka
vid Hakluyts Headland. Den 24 voro de fysikaliska
undersökningarne slutade. Man lade då ut för att gå till
Grönland och der fortsätta dem, utförde lyckligt denna
resa, nådde efter en svår segling Throndhjem, der
undersökningarne fortsattes, och återvände derifrån hem.

Oaktadt mången sviken förhoppning hade
Engelsmännen likväl ännu ej öfvergifvit sitt älsklingsproblem
att nå nordpolen. Kort efter det den oförtrutne Parry
återkommit från sin tredje arktiska resa, som haft till
ändamål finnandet af en nordvestlig passage, väckte han
förslag om att öfver isen nå polen med slädar; och
1827 företog han sin bekanta expedition med Hecla.
Af det föregående känna vi utgången af detta företag.
Hans berättelse derom, liksom alla hans arktiska
resebeskrifningar innehålla mycket af stort värde för
naturforskaren, och utmärker sig genom noggrannhet och en
ovanlig grad af trohet.

Samma år besöktes Spetsbergen af den norske
geologen Professor Keilhau, på en liten norsk fångstslup
med sex mans besättning, i Hammerfest utrustad af en
tysk turist von Lövenigh, i afsigt att vinna kännedom
om ryska Spetsbergsfartens historia. Den 16 Augusti
gingo de till sjös, och landade den 20 på Beeren Eiland,
hvars geologi och naturhistoria Keilhau undersökte med
mycken noggranhet. De styrde derefter kursen genom
det vanliga Beeren-Eilands-bältet af drif-is mot Sydkap.
Den 26 voro de redan ofvan Sydkap på vestkusten utanför
Isfjorden, men alla fjordarnas inlopp voro, såsom vanligt
denna tid, spärrade af drif-is; den 29 och 30 hade de
svår storm, som satte dem upp mot 79° nordlig latitud,
gingo derpå sydvart, och ankrade den 3 September i
drif-isen utanför Sydkap, der de med båt landstego på
några ställen. Då de genom drif-isen skulle återvända
till fartyget, var detta försvunnet, och återfanns inklämdt
emellan isen, i ett högst vådligt läge. Faran varade likväl
ej längre än tjugu timmar, då isen åter öppnades af
strömmen. Den 9 styrde de nordostligt mot Stans Foreland
till den ryska fångststationen, der de uppehöllo sig åtta
dagar, och återvände derpå till Hammerfest. Keilhaui
skildring af denna färd, rik på intressanta iakttagelser,
återfinnes i hans intagande arbete: »Reise i Ost- og
West-Finmarken.»

Tio år derefter gjorde vår landsman Professor S.
Lovén en resa till vestra Spetsbergen, om hvilken han
förelade Kongl. Vetenskaps-akademien en berättelse den
10 Januari 1838. Efter ett längre uppehåll i Finmarken,
afseglade han den 19 Juni från Hammerfest med
hvalrossfångaren P. Michelsen, skonerten Enigheten. Den 22
Juni hade han under mycken dimma hunnit Beeren
Eiland, der skepparen vägrade att sätta honom i land, af
fruktan att nödgas öfvergifva honom i händelse vind, tjocka
och is så fogade, men han kom likväl i tillfälle att anställa
några draggningar i öns närhet, de första undersökningar
af detta slag som blifvit gjorda i denna del af Ishafvet.
Efter storm med snöbyar, omvexlande med stiltje, nådde
han den 3 Juli 75° 8' nordlig latitud och mötte drif-isen,
då kosan styrdes mot vester utefter iskanten, tills denna
tog slut, hvarpå kursen åter sattes mot norr. Den 7 var
man i sigte af Prince Charles' Foreland och den 10
fälldes ankar i Green Harbour i Isfjorden. Under en
veckas vistelse i denna hamn anstäldes draggningar och
gjordes exkursioner i omgifningen, der sekundära
försteningsförande lager upptäcktes, samt till det stora
fogelfjellet Dödmannen på andra sidan fjorden och till
Sassen Bay, der flera hvalrossar fälldes. Fartyget afgick
derifrån yttre vägen till Cross Bay, der draggningar
utfördes och en båtfärd företogs till det inre af Kings
Bay, och vände den 27 Juli i afsigt att åter söka
Isfjorden. Men storm och tjocka hindrade detta och resan
måste fortsättas mot söder. Denna sommar var särdeles
ogynnsam. Drif-isen låg ännu i början af Augusti i
oafbruten sträcka mellan Sydkap och Beeren Eiland, och
planen att närmare undersöka denna ö och hafvet i hennes
närmaste omgifning måste derföre öfvergifvas. Den 7
Augusti var Lovén åter i Hammerfest efter en kort,
men lärorik färd, den första från Sverige företagna
vetenskapliga resa till den högre norden.

Frankrikes regering afsände det följande året, 1838,
på korvetten La Recherche, kapten Favre, under ledning
af P. Gaimard, en vetenskaplig kommission, i hvilken
deltogo Bravais, Martins, Lottin, Marmier m. fl., och inbjöd
nordiska naturforskare att medfölja. Från Sverige
deltogo deri C. J. Sundevall, C. B. Lilljehöök, P. A.
Siljeström, och grefve Ulrik Gyldenstolpe, ifrån Norge Chr.
Boeck; ifrån Danmark Kröyer och Vahl. La Recherche
besökte detta år Bell Sound och det följande Magdalena
Bay. Det stora praktverket öfver denna resa är tyvärr
längesedan afbrutet och ofullständigt. Det innehåller,
utom förträffliga utsigter af de besökta trakterna, bland
annat värderikt, vigtiga meteorologiska och fysikaliska
iakttagelser, och ett stort antal naturhistoriska 
afbildningar, utförda till största delen under de danska och
norska naturforskarnes ledning.

Det var år 1858 som Otto Torell, hvilken året förut
besökt Island, med en resa till Spetsbergen inledde
sina vidsträckta färder i polartrakterna. Han utrustade på
egen bekostnad i Hammerfest jakten Frithiof, 19 1/2 läster,
och afseglade den 3 Juni åtföljd af A. E. Nordenskiöld
och A. Quennerstedt. Fiskaren Anders Jacobson från
Fiskebäckskil var med såsom draggare. De hade god vind
till några mil söder om Beeren Eiland, fingo der motvind
några dagar och kommo in i drif-isen, som gjorde ön
otillgänglig. Under en veckas tid kryssades nu i isen, ända
till trettio mil vester från Bell Sund, tills det lyckades
att genomtränga isbandet, som låg några mil från land.
Den 18 Juni nåddes Horn Sund, der holmar och fjell
ännu buro sin hvita vinterdrägt, som likväl snart
dagligen försvann under den otroligt hastiga snösmältningen.
Utflygter gjordes åt alla håll, traktens geognosi
beskrefs, glaciererna bestegos, moränerna undersöktes och
reffelprof samlades, och tillika draggades med mycken
framgång på olika djup, ända till hundrade famnar. Den
28 seglade de till Bell Sund, der de följande dagen
ankrade vid Midterhuken. Der var draggningen åter i
gång, med rikt utbyte, foglar och däggdjur skjötos och
preparerades, en tertiärbildning med vextaftryck
upptäcktes, och botaniska samlingar gjordes, isynnerhet af
mossor och lichener. Den 6 Juli lemnade de denna
ankarplats för att segla norrut, men stiltje och motvind
tvungo dem att söka nordhamnen i samma fjord.
Der fann Nordenskiöld mäktiga lodräta lager af kalk
och kiselskiffer, rika på försteningar af slägtena
Productus och Spirifer, och hvilka han derföre tydde
såsom tillhörande stenkolsformationen, och såg dessa
lager betäckta af andra nästan vågräta lager af samma
tertiära bildning med aftryck af blad, hvilken han
iakttagit vid Midterhuken. Den 24 Juli gingo de åter till
segels, och ankrade den 28 i Green Harbour i Isfjorden,
som de undersökte till den 2 Augusti, då de styrde
norrut. Den 4 voro de vid Amsterdam Eiland, den 7
i en annan hamn mellan Norskön och Cloven Cliff, den
10 i Magdalena Bay, den 13 i English Bay, den 16
i Advent Bay i Isfjorden. Der stadnade de till den 22,
då de afseglade med afsigt att söka de tusen öarne,
men en ostlig storm tvang dem att i stället sätta kurs
på Hammerfest, dit de anlände den 28 Augusti, med
en rik skörd af iakttagelser och samlingar frän alla de
olika ställen de besökt.

Slutligen hafva äfven engelska turister sedan några
år funnit vägen till Spetsbergen. Lord Dufferin gjorde
1856 en utflygt till dess vestra kust, och James Lamont
jagade der somrarne 1858 och 1859. Dennes sista
resa gällde den dittills så godt som obekanta
ostkusten af Stans Foreland och Storfjorden, hvilka trakter
han skildrat i sitt värdefulla arbete: »Seasons with the
seahorses.» Sist besöktes Spetsbergen af Al. Newton
och Birkbeck, hvilka 1864 der gjorde ornitologiska
studier.

Sådan är den skiftande raden af menskliga
sträfvanden, som utgör Spetsbergens historia. Först kom
den råa lystnaden, som för nyttans skuld skonlöst
förstörde naturen, utödde de väldiga hvalarne, och, när
detta var gjordt, anföll de svagare djuren. Men i dess
spår följde vetenskapen, med hänförelse skyndade villiga
händer till forskningens arbeten, och nationer bidrogo
frikostigt till undersökningen af frågor, hvilkas lösning
antagligen aldrig skall bringa någon »nytta» med sig.

Det är en mild hafsström från söder, som både
vinningslystnaden och forskningsbegäret hafva att tacka
för sina framgångar. Från mexikanska viken, som från
sin källa, löper Golfströmmen ut vid Florida, med en
hastighet af fyra engelska mil i timmen, en flod i hafvet,
tre tusen fot djup, 60 engelska mil bred, med blått
vatten, genom färg och temperatur tydligt skildt från
det kalla och grönaktiga vatten, som utgör hans botten
och sidor. Sådan går han fram utanför Amerikas kust
och vänder sig åt öster för att falla ut i den norra
atlanten, der han betäcker millioner qvadratmils yta mellan
Islands södra kust och Norges, som han följer nära till
Vardö — han spåras ända till Novaja Semlja. Hafvets djur,
och hvarje växt och djur, som lefver i de land, som
ligga närmast denna ström röja under vintern verkan
af den värme han medför. Det är han som gör att
Irland är så grönt, att i England hjordar beta när i Amerika
vid samma polhöjd jorden är frusen, att på hela jorden
det icke finnes ett land, som vid samma afstånd från
equatorn har så mildt klimat som Norge, der kornet
mognar vid 70° polhöjd, och att hafvet vester om
Spetsbergen om sommaren blir isfritt, »the whalers bight»,
hvalfångarnes bugt. Vi hafva sett huru våra fartyg flera
gånger genomskuro strimmor af hans blåa vatten, huru
hans högre temperatur var märkbar ännu vid mynningen
af Heenlopen Straat. Och liksom han till Norges kust
medför kokosnötter och andra frukter från det varma
Amerika, tillkännager han ännu på Spetsbergens
nordligaste strand sin närvaro och sitt sydliga ursprung då
han der nedlägger, jemte fiskredskap från Norge och
pimsten från Island, bönor af Entada gigalobium, en
ärtvext med tre fot långa fruktbaljor, som i Vestindien
klänger uppåt träden. Det är en sådan böna vi här
afbildat i naturlig storlek, densamma som Torell fann
på Shoal point. Det förtjenar att nämnas, hvad
Decandolle omtalar, att en dylik, funnen under rötterna af
det äldsta kastanjeträd i Paris, blifvit planterad, grott
och växt upp, och att Riksmuseum förvarar en sådan,
funnen på Tjörn i Bohuslän i en torfmosse trettio fot
öfver hafvet.

BÖNA AF ENTADA GIGALOBIUM.


SJUTTONDE KAPITLET.

Återfärden till Norge.

Vår resa led mot sitt slut. De mörknande qvällarne
påminde oss, att hösten nalkades med snabba steg, och
att det var tid att vända åter. Fartygen rustades derföre
till återfärden, och vatten och ballast intogs. Under tiden
voro draggningsbåtarne i gång, några magnetiska
observationer anstäldes, och för första gången fröjdade vi oss
åt den »röda snön», denna egendomliga alg,
Hæmatococcus nivalis, som trifves på den åldriga snön och ger
dess yta en vacker rosenröd, stundom skarlakansröd
färg, som icke är att förvexla med den nästan liknande
färg snön här ej sällan får af stoftet af förvittrade
jernhaltiga bergarter, eller af den nästan blodröda spillningen
af rotges, Mergulus alle.

Vinden hade under de förflutna dagarne hållit sig,
på sydlig kant, men den, 12 September på morgonen
gick han öfver till nordost, alle man purrades ut, de
saker som ännu funnos i land togos ombord, ankaret
lättades, och kl. 6 1/2 gick Aeolus till sjös, Magdalena en
timme senare. Men vi fingo icke länge fröjda oss åt så
gynnande vind. Inom få timmar var han åter
sydsydvest, och som strömmen gick åt nordost, sattes vi snart
tillbaka till höjden af Amsterdam Eiland, der vi 
middagen den 13 ännu lågo qvar, nästan på samma ställe,
så mycket mer otåliga öfver detta uppehåll som vi
ämnade landa på Beeren Eiland och utföra nya
draggningar på de stora djupen. Den 14 på morgonen var
vinden åter nordlig och vid middagen observerades
79° 3' n. bredd och omkring 8° o. längd. Under natten
hade snö fallit, temperaturen, som de föregående dagarne
hållit sig vid fryspunkten, sjönk nu och varierade mellan
— 1°,7 C. och — 2°,5 C, snöbyar och tjocka omvexlade hela
dagen, och däcken kunde endast med svårighet hållas
fria från snö. Under de två följande dagarne fortfor
denna köld med nordlig vind omvexlande med stiltje.
Den 16 middagstiden observerades 77° 53' n. b., och vi
hade ändtligen lemnat norr om oss Prince Charles'
Foreland, med dess aflägsna berg höljda i dimma.

Hittills hade under denna segling lodlinan angifvit
endast sådana djup, som våra zoologer mångfaldiga gånger
undersökt, men nu visade det sig, att vi hunnit en trakt,
der hafsbottnen var betydligt mera aflägsen, och der
djuplodning borde företagas, ett bland de vigtigaste af
de vetenskapliga arbeten vi hade att utföra, såvida
derigenom något ljus kunde vinnas öfver det organiska lifvet
i hafvets understa hittills så sällan undersökta djup.

Vid vattnets yta skilja sig två verldar af lefvande
väsen. Den ena bor ofvanför och andas athmosferens luft,
den andra inunder och andas samma luft, men innehållen
i vattnet. Om vi lemna sötvattnen åsido, som äro
fastlandet underordnade, om vi från hafstranden stiga upp
på våra berg, genomvandra vi skilda bälten af stor
olikhet till vegetation och djurlif, de blandade skogarnes,
barrträdens, björkens, videts, till dess slutligen af växter
endast de ofullkomligaste äro qvar, och af djurarter
blott några få. På landets höjder hafva således lifvets
vilkor en gräns. Man frågar då med skäl: huru förhåller det
sig i hafvet? Hvar är den punkt, der dess djup är så
öde som de högsta fjellens toppar? Liksom på fastlandet
de olika regionerna aflösa hvarandra, så äfven i hafvet.
Under strandbrädden med sina tångarter och sina egna
snäckor, musslor, crustaceer och andra hafsdjur, följer
de storbladiga Laminariernas bälte, derunder ett tredje
till v. p. 120 fot, och ett fjerde ännu djupare, och man
kan beteckna hvarje bälte som ett hem för en mer eller
mindre egendomlig fauna. Men härvid är tillika
bottnens beskaffenhet i hög grad bestämmande. Klipporna
och sanden hafva helt andra invånare än lerbottnen.
Bildad af oorganiska delar, som till en stor del äro
småningom nedslammade och ständigt nedslammas från det
närbelägna landet, omarbetas och förfinas denna bottenlera
alltjemnt af de otaliga djur, mollusker, maskar,
echinodermer, som genomplöja den, oupphörligt sluka den och
gifva den ifrån sig sedan de tillegnat sig hvad af
organiska närande ämnen den kan innehålla. Sådan är för
det mesta bottnen af våra haf der vi känna den, och
denna lera, finare ju djupare och ju längre från land,
tyckes betäcka största delen af bottnen, mellan dess
uppstigande klippor.

Med uppmärksamhet har man granskat hvadhelst
som blifvit bragt i dagen från dessa hafvets olika djup.
Vid Norges vestra kust, i dess djupa fjordar och i
Nordsjön långt från land, äro ställen sedan länge bekanta,
der fiskaren med sitt redskap ej sällan tillfälligtvis får
upp från 1,200 till 1,800 fots djup ansenliga koraller af
slägtet Oculina, stora buskar af Gorgonia lepadifera och
det manshöga Alcyonium arboreum, och på dessa 
stråldjurs grenar lefva actinier, bryozoer, mollusker, maskar,
echinodermer. Den bekante polarfararen Sir John Ross
omtalar huru han i Baffins bay lodade med sin »deep-sea
clam», som tog botten »correctly» vid 6,000 fot, och
medförde fin lera med maskar, och insnärjdt i linan vid
4,800 fots djup var ett Astrophyton af två fots diameter,
och en annan gång en liten sjöstjerna. Och ej endast
djur af lägre ordningar lefva i dessa djup. Vid
Grönland fiska Eskimoerne på mera än 2,000 fot en art flundra,
Pleuronectes pinguis, vid Norge fångas kungsfisken på
ett föga mindre djup, och i Medelhafvet en Lepidoleprus.
Det väcker derföre med skäl förvåning att man en tid
var böjd att antaga djurlifvets gräns mot djupet vid
1,800 fot, — vextlifvets ligger långt derofvan. Och
mycket betydligare än några vi hittills anfört äro likväl
de sänkningar i Atlantiska hafvets botten man i våra
dagar upptäckt, der t. ex. engelska kaptenen Denham,
mellan Tristan d'Acunha och Buenos Ayres lodade 46,000
fot, det är som två gånger Chimborazos höjd.

I många delar af oceanen gjordes, på sednare tider,
med omvexlande framgång och säkerhet försök att
upphemta något ur deras djup, och det mesta af det som
fanns öfverlemnades åt Ehrenbergs granskning. Utom
en mycket ringa mängd af oorganiska delar var det
alltid mikroskopiska eller mycket små Rhizopoder, som
utgjorde ända till nio tiondedelar af det hela, kalkskaliga
Polythalamier och kiselpansrade Radiolarier. Sådan var
äfven den massa, som vid den första undersökningen af
den atlantiska telegrafkabelns bädd upphemtades från
14,000 till 15,000 fot, sådana äfven flera andra prof
från andra delar af atlanten och stilla hafvet. Men der
är numera att anse för visst, att de Radiolarier, hvilkas
mikroskopiska skeletter på de största djupen utgöra största
delen af bottenmassan, icke lefvat der, utan sjunkit ned
från hafvet, till och med från dess yta, och, innan de
stadnat, med dess strömmar drifvit vida omkring. I
ringare mån är detta förhållande antagligt äfven för
vissa Polythalamier, ty äfven sådana har man funnit i
mängd simmande i hafsytan.

Intill år 1860 voro dessa de enda brukbara
underrättelserna om djur af högre och lägre organisation,
upphemtade från större djup. Då företogs en ny
undersökning af Nord-Atlantens bädd. Den leddes af
M'Clintock, och Wallich var med såsom naturforskare.
Djuplodningen verkstäldes med stor omsorg. Man fann,
såsom förut, bottnens massa bestå af Polythalamier
och Radiolarier, men sydost om Island, vid 60° n. b.
hade några sjöstjernor, Ophiocoma granulata, hängt sig
fast på linan, der hon legat på ett djup af 7,500 fot,
och från 4,100 fot medföljde två annelider, Serpula vitrea
och Spirorbis nautiloides. Om dessa artbestämningar
voro riktiga, skulle, besynnerligt nog, dessa från så stort
djup hemtade djur vara litorala arter, d. v. s. eljest
hafva sin bostad i hafvets öfra bälten. Men den norska
zoologen Sars har granskat dessa uppgifter och visat, att
sjöstjernan efter all sannolikhet är Ophiaeantha spinulosa,
en art som lefver på djupet, som Torell vid Grönland
upphemtade från 1,500 fot, och Goes och Smitt i Kings
Bay från 1,200 fots djup, att Wallichs Serpula vitrea
förmodligen är Placostegus politus, en djupvattensart,
och han tillägger att Spirorbis nautiloides, en i
strandbrädden allmän art, vid Norge blifvit upptagen från
1,800 fots djup.

I medlet af 1861 undersökte Milne Edwards d. y.
ett stycke af den telegrafkabel, som då under två år
varit utlagd mellan Sardinien och Algier. Det var enligt
uppgift taget från ett djup af 6,700 till 7,500 fot, och
bar med sig tre arter musslor: en fullständigt fastvuxen
Ostrea cochlear af två decimaltum, en Pecten
opercularis, var. Audouini, en Pecten Testæ, två snäckor:
Monodonta limbata och Fusus lamellosus, små koraller
af slägtena Caryophyllia och Gorgonia, en Serpula,
en art af Bryozoa. Man kan ej undgå att anmärka,
äfven här, det oväntade fyndet af t. ex. Pecten
opercularis på så stort djup, och att båda de ställen vi här
senast omtalat, det ena nära Island, det andra nära
Sicilien, ligga inom vulkaniska områden, der ansenliga
höjningar och sänkningar af den fasta ytan äro kända
eller sannolika.

Sådana voro i korthet de förnämsta uppgifter man
egde om lifvet i de stora hafsdjupen, då vår expedition
förbereddes och utfördes. Frågans vigt kan ej betviflas.
De undersökningar vi i detta afseende skulle företaga
voro också af Torell länge och med omsorg förberedda.
Redan under sitt vistande på Grönland hade Torell
anställt draggningar på 1,500 till 1,700 fots djup, i
mynningarne af Omenaks och Upernaviks isfjordar. Dessa
fjordar, säger han i sin berättelse, ligga framför den
mäktiga inlandsisen, som i dem urskjuter sina ismassor,
och bottnen består der af den finas†e lera, stoftet af
genom jöklernas rörelser söndermalda bergarter, som
alltid i så stor mängd medföres af jökelelfvarne, och
äfven finnes på de lösa isstycken, som flyta i fjorden.
Den fauna, som upphemtades från dessa djup fann han
så rik, att intet aftagande i djurens antal kunde märkas,
tillika omvexlande och omfattande de olika klasserna af
ryggradslösa djur.   Han anmärkte äfven, att vid Omenak
och Upernavik funnos två till arterna ganska skiljaktiga
faunor  på  samma djup, och på  en botten, som till det
yttre  knappast  företedde någon  märkbar olikhet.    Men
han erfor tillika, att det dittills använda sättet att
upptaga djur från hafsbottnen vid så stora djup var förenadt
med alltför stora svårigheter, — han nödgades använda
två båtar med tio man för att ro fram och taga  upp
bottenskrapan. Det blef då nödvändigt att gå på annat
vis till väga, och Torell ämnade använda en liten och
lätt bottenskrapa, vid hvilken två kanonkulor eller andra
sänken fästades på det sätt, att de skulle falla af när
de nådde bottnen, hvarigenom man finge en mindre tyngd
att hala upp. Det var en modifikation af Brookes apparat,
der äfven den sänkande tyngden är så fästad, att den
faller af när bottnen beröres, och linan, som kan vara
så fin, att hundrade famnar ej väga öfver ett skålpund,
bär endast en jemten, hvilken, i ändan ihålig, upptar en
ringa qvantitet af bottenmassan. Så liten den qvantitet
är, som med detta redskap kan upphemtas, gaf den
likväl vigtiga upplysningar om tillståndet på oceanens
botten, i det den ådagalade, att norra atlantens botten
vid omkring 12,000 fots djup, öfver vidsträckta områden
består  af en fin massa af skal af Rhizopoder. Men att
uppfånga större djur med detta redskap, derpå var ej
att tänka. M'Clintock sammansatte derföre en annan och
större apparat, efterhans fartyg benämnd
Bulldog-machinen. Af denna medförde Torell till Tromsöe en
hjelplig ritning och Chydenius åtog sig att med biuade
af en skicklig smed derstädes,  H. Hæggbom, konstruera
en dylik. Den blef utförd och var, som vi funno, en
förbättring. Dess skopor, som med mycken styrka slogos
tillsammans genom verkan af en stark fjäder, voro så
stora, att de utslagna betäckte en yta af 20,61 qvadrat
decimaltum, och innehöllo 64,07 kubik decimaltum.
Linorna, med hvilka maskinen sänktes och upphalades, voro
närmast densamma fina, men ju större tyngd de hade
att bära, desto tjockare, öfverst ända till en och en half
tum. Den var betydligt lättare än den ursprungliga
bulldog-maskinen, och kulorna förde den med fart till
bottnen, så mycket snarare som under sänkningen vattnet
inom kort genomtränger och uppfyller linans alla porer.
Då det största djupet nåddes, var allt likväl ej tyngre
än att en man förmådde lyfta det med blott handkraft.
Men Torell hade äfven sörjt för två vindspel, som kunde
fästas i båten. När det först lodades med Brookes
apparat och derpå med denna vår Bulldog-maskin, blefvo
alltid resultaten i afseende på djupet så i det närmaste
öfverensstämmande, att skilnaden kunde förklaras af
hafsbottnens olika form på det afstånd som båten alltid
tillryggalade medan inan beredde sig till en ny
draggning eller förde ombord på fartyget de tunga
vattendränkta linorna. Brookes apparat var äfven förfärdigad
i Tromsö under Chydenii ledning och några förändringar
vidtagna. Dess lina bestod af tre längder af olika tjocklek
och af bästa beskaffenhet, dem Torell med omsorg
utvaldt, tillsammans nära 10,500 fot. Kulor och bomber
för båda apparaterna och för tvenne andra, deraf en
liten skrapa, den Torell för säkerhets skuld hade låtit
förfärdiga, hade vi genom Herr Stats-Rådet Motzfeldts
godhetsfulla bemedling erhållit från förråden i
Trondhjem; — och sålunda var allt väl i ordning för 
upptagande af djur från de största djup vi kunde hoppas
att träffa.

Vi hafva redan i andra kapitlet omtalat de
djuplodningar, som den 17 och 18 Maj utfördes på djup af 6,000
till 8,000 fots djup, och som visade att våra apparater
voro fullkomligt dugliga, och tillförlitligt angåfvo djupet.
Vi längtade nu att ånyo pröfva dem. Den 16 September
på 77° 46' n. b., 10° 32' o. l., var vädret temligen
gynnande och Chydenius gick med båt från Aeolus på
djuplodning. Det var Brookes apparat som först användes.
Vid lodning med såväl den ena som den andra redskapen
hölls alltid båten med bakstammen mot vinden,
hvarigenom man, då apparaten sänktes från aktern, vid en
kommande väg, som höjde båten, lättare kunde lämpa
sig efter dess verkan, genom att låta linan löpa något
hastigare, så att hon ej kom i fara att afslitas.
Derigenom vanns äfven att man genom att stryka med
årorna, lättare höll båten på ett ställe, så att linan städse
lopp ut vertikalt mot vattenytan, än genom rodd, då
detta ej så noga kunde afpassas. Två man sutto vid
årorna, stundom tre, en man såg till att linan lopp klar
från rullarne, medan Chydenius med en man skötte sjelfva
nedsänkningen. De första hundrade famnarne måste gå
ut helt sakta, emedan i annat fall, om linan fått komma
hastigt efter apparaten, någon af hakarne kunnat släppa
sitt tag, hvilket deremot var mindre att frukta när hon
kom djupare och friktionen af hennes yta mot vattnet
redan var i stånd att hålla hakarne slutna och tågen
spända. Genom föregående försök både i Tromsö och
Spetsbergen hade vi lärt detta, och tillika vunnit vana
att iakttaga ögonblicket när apparaten nådde bottnen.
Dess tyngd kändes då alltid förminskad, ja roddarne i
båten kunde, sedan de några gånger varit med, genast
märka det. Upphalandet af Brookes apparat skedde med
händerna af två eller tre man, men till Bulldogs-maskinen
användes vindspel.

Bottnen ficks nu med Brookes apparat, första gången,
på 3,600 fot, men vid inhalningen sprang linan, så att
apparaten med något mera än 100 famnar lina gick
förlorad. Nu utlades skrapan med två kulor så fästade
att de skulle falla af vid bottnen. Hon kom lyckligt
upp, men bottnen var olämplig, småsten och sand,
följaktligen fattig på djur, ehuru dock fragmenter af bryozoer
medföljde.

En frisk ostnordostvind förde oss nu söderut med
sådan fart, att Aeolus den 17 vid middagen var på
76° 43' n. b., 13° 15' o. l. Då vinden något mojnat af
och sjön lagt sig, lade Aeolus bi kl. 6 e. m. och
Chydenius fick botten på 6,600 fot, med en annan Brookes
apparat, men vid inhalningen gick äfven denna förlorad
och det inbrytande mörkret medgaf ej att göra flera
försök. Vi lågo derföre bi under natten för att ej aflägsna
oss från stället och i dagningen den 18 utgick Chydenius
ånyo. Det var på 76° 17' 12" n. b., 13°, 53' 54" o. l.,
och djupet 8400 fot. Bulldog-maskinen kom upp med
sina skopor så fyllda, att de ej fullständigt kunnat sluta
sig. Torell undersökte genast temperaturen i den fina
massa de innehöllo. Den var i midten + 0°,3 C, ungefär
en och en half tum från skopans yta + 0°,6 C, och
invid skopans yta + 0°,8 C. Temperaturen i hafsytan
var samtidigt + 5° och i luften + 0°,6. Upphalningen
hade medtagit två och en half timme. Det är sålunda
antagligt att temperaturen vid bottnen varit + 0°,3 eller
något lägre, och denna iakttagelse är sannolikt pålitligare
än någon, som fornt blifvit gjord på så stort djup, ty
bestämningarne med Six' thermometer tyckas vara
förenade med ej ringa osäkerhet.

På detta ansenliga djup, der temperaturen, nästan
oföränderlig, ständigt är nära fryspunkten, der hafvets
rörlighet torde röja sig endast i en strömning från polen
mot equatorn, der vattnet trycker på hvarje punkt med
mera än tvåhundrade atmosferers tyngd, der ljuset är
borta, men der vattnets lufthalt och dess sälta äro sannolikt
desamma som vid ytan, der fanns, på de få qvadrattum af
bottnen som skoporna berörde, ett antal djurarter, så
stort och så formrikt som man i allmänhet kunnat vänta
äfven på ringare djup och samma slags botten. Det visade
sig, att det norra ishafvets botten, der hvarest den är
sänkt under hafvets yta nästan lika djupt som Norges
högsta fjelltoppar höja sig deröfver, är betäckt af ett
fint, för känseln fett sediment af gulbrunaktig eller
grå färg, hvilket, utom några få och små stenskärfvor
och sandkorn, utgöres af fint fördelade återstoder af
mikroskopiska kalkskal af Polytalamier, eller kiseldelar
af Radiolarier, Diatoméer eller Spongier. Afskärningen
af den upphemtade massan, 64 kubikdecimaltum, visade
fem lager af olika mäktighet, från två tum till ett
tredjedels, tydligt skilda genom olik färg, måhända ett tecken,
att antagligen långvariga skiften aflöst hvarandra i de
rörelser och andra förhållanden, som bestämma
aflagringens fortgång, och i någon mån kanhända äfven lifvets
vilkor. I denna massa lefde Radiolarier och talrika
Polytalamier, bland hvilka flera ganska stora och kraftiga
former af Globigerina, Biloculina, Dentalina,
Nonionina; af Annelider en Spiochætopterus och en
Cirratulus; af Crustaceer en Cuma rubicunda Lilljeborg; en
Apseudes; af Mollusker en Cylichna; af Holothurier ett
fragment af Myriotrochus Rinki Steenstrup, samt en
annan närstående form, som synes bilda ett nytt slägte;
af Gephyreer en Sipunculus lik S. margaritaceus Sars;
slutligen en Spongia, i hvilken funnos tre arter
Crustaceer. Professor S. Lovén yttrar i en uppsats, från hvilken
vi hemta dessa uppgifter, att dessa djur, som hafva en
högnordisk prägel, men af hvilka intet utmärker sig genom
någon serdeles framstående egendomlighet, antyda, så vidt
man kan dömma af ett så litet antal, att i dessa ishafvets
stora djup lefver en fauna, som icke är mycket skiljaktig
från den, som bebor samma slags botten på vida ringare
djup. Går man deremot, redan vid våra kuster, från femtio
eller sextio famnar upp mot stranden, äro regionerna mera
omvexlande, äfven på samma slags botten. Vid
betraktandet häraf, och när man tillika erinrar sig, att i det södra
ishafvet uppträda, på måttliga djup, former af Mollusker
och Crustaceer, som förete dels generisk öfverensstämmelse,
dels nästan specifisk identitet med nordiska och
högnordiska former, föres man till den föreställningen, att
i djup af sextio till åttio famnar, och derifrån ned till
de största, från hvilka vi hittils känna något djurlif,
åtminstone öfverallt, hvarest bottnen är betäckt med
det fina slam, som man med ett gemensamt namn plägar
kalla lera, der råder, från pol till pol under alla
breddgrader, en fauna af enahanda hyfvudkarakter, inom
hvilken en del arter, hafva en mycke† stor utbredning.
Det skall måhända visa sig, att denna fauna i de båda
polernas närhet närmar sig ytan, medan hon, i varmare
haf, håller sig djupare, och har öfver sig, vid kusterna,
mäktiga regioner af olika, till området vida mera
begränsade faunor. Woodward, som haft tillfälle att granska
de i Vestindien af Barrett gjorda samlingarna från stora
djup, anmärkte, att de hade en högnordisk prägel. Liksom
på landet det är alpvegetationen och fjellfaunan som
fortlefva i polartrakterna, men der sänka sig till
vattenytan, skulle således hafsdjupets fauna vara den, som
utbreder sig till polerna och der stiger och närmar sig
stranden, medan de talrika djur och vexter, som i
varmare trakter bebo låglandet och de ringare höjderna,
och de som der befolka hafvets öfversta och föga djupa
regioner, långt förr uppnå sin nordliga gräns. Och när
man bland de antarktiska hafvens djur igenkänner
högnordiska typer, skulle sådant bero derpå, att de äro
medlemmar af en gemensam fauna, som i den atlantiska
oceanen har sitt från pol till pol mer eller mindre 
fullständigt sammanhängande område.

Den framgång djuplodningen hade haft väckte hos alla
en liflig önskan att fortsätta den. Men vinden blef för
hård och dertill gynnsam för seglingen mot söder, vårt
vattenförråd var knappt, isynnerhet i händelse motvind
skulle uppehålla oss, och Torell beslöt derföre att ställa
kursen på Tromsö.

Fartygen hade under lodningen blifvit åtskilda och
gjorde sedan hemresan hvart för sig. Spetsbergens kuster
hade de sista dagarne småningom sjunkit under
horisonten, vi sågo numera endast det villande hafvet, och
i mer än en dagbok nedskrefvos några ord af saknad,
till farväl från det land, »som blifvit oss så kärt, der vi
sett och lärt så mycket, der vi så ofta, under den
halfårslånga dagens milda sol, hänryckta beundrat de
grönskande låglandens och dalarnes och de spegelklara
fjordarnes fridfulla, stilla behag, och fjellens och glacierernas
väldiga prakt, der vi så lifligt erfarit det onämnbara att
få nalkas och öfverskrida den kända verldens gräns, att
få skåda den jord, der lifvets vilkor äro nära sitt
minimum och den döda naturen framstår så mäktig, der
ingen menniska ännu föddes, och der nordbon, om han
med öppet öga sett sitt eget land, kan i inbillningen skåda
hvad detta en gång varit.»

Sedan den 1 September hade vi ej sett solen öfver
horisonten vid midnattstid, det var redan mörkt om
nätterna, man behöfde lampa vid kompassen och ljus i
kajutan. Luften var ständigt mulen, ej en stjerna att
se. Det hade äfven blifvit kallt, så att från den 14 till
den 18 September temperaturen ej varit öfver
fryspunkten, utan stundom en eller två grader derunder,
och eld i kaminen behöfdes oftare än förr.

Under hela seglingen till den 18 gjorde vi
fortfarande täta observationer på hafvets temperatur. Norr
om 78° n. b. vexlade den på sitt egendomliga sätt
mellan + 4°,2 C. och + 0°,7. Så var den t. ex. den 15
kl. 5 f. m. + 0°,7, kl. 8 f. m, + 0°,8, kl. 9 f. m. + 0°,6,
middagen + 1°, kl. 3 e. m. + 1°,1, kl. 4 e. m. + 1°,6, kl.
5 e. m. + 4° och kl. 6 e. m. + 4°,2, och under denna
tid. seglade vi mellan 78° 31' n. b. och 78° 18' samt
9° 11' och 9° 29' o. l. Inom denna gräns berörde således
den varma strömmen den kalla eller det af
glaciererna afkylda vattnet. Under seglingen vidare från 78°
till 76° n. b. höjde sig temperaturen icke öfver + 5° C.
och äfven nu förekommo variationer i temperaturen,
men likväl mindre. Detsamma var förhållandet äfven
under seglingen vidare framåt; till 74° n. b. hade
temperaturen icke stigit öfver + 6°,4 C, till 71° icke öfver
+ 7° C. och den högsta temperaturen tills vi nådde
Tromsö var 7°4 C.

Om de fem följande dygnen är icke mycket att säga.
Luftens temperatur var mild, stundom varm, och vinden
städse gynnande; full storm den 19, men den 20 nästan
stillt och den 21 åter stark vind. Höjden af Beeren
Eiland passerades under stormen, och som denna var
åtföljd af stark tjocka med regn kunde vi än mindre
tänka på att göra an denna svårt åtkomliga ö. Fartyget
skulle ej kunnat ligga bi, lika litet som vi i båt skulle
kunnat hålla sjön, och dessutom kan man så mycket mindre
närma sig Beeren Eiland i tjocka, som dess longitud ej
är säkert bestämd. Det var till och med stora
svårigheter underkastadt att under natten och i sådant väder
göra an den norska kusten, men det lyckades likväl, och
vid daggryningen den 22 sågo vi oss några mil utanför
det vestliga inloppet till Tromsö, genom Qvalsund.
Middagstiden voro vi i sundet. Båtar hade redan mött oss,
och alla skyndade upp på däck för att, som det hette,
åter se européer. Nordenskiöld, Malmgren och
Chydenius gingo i land och fröjdade sig åt de herrliga rika
gräsmattorna och framför allt åt träden, hvilka, ännu
i grönska, företedde en af oss på ett helt år osedd syn.
Sedan vi fägnats med bär, färska potäter och mjölk,
hyrde vi en liten båt, och snart gick det raskt undan
på de vackra, spegellugna, i det herrliga månskenet än
mer förtjusande sunden i den ljumma natten, till dess vi
vid midnattstid åter satte fötterna på Tromsö's kaj. Vi
bultade upp vårt förra värdfolk, som godhetsfullt åtagit
sig att äfven vara det nu, blefvo på det mest
förekommande sätt emottagne, och försedde med tidningar,
den mest välkomna af alla gåfvor.

Sedan Aeolus sakta skridit framåt under kryssning i
Qvalsund, utsattes bogseringsbåtarne kl. 8 e.m., strömmen
var en tid till hjelp, och kl. 6 1/2 om morgonen den 23
September låg skonaren på sin förra ankarplats i Tromsö.
Magdalena åter hade, sedan hon skildes från honom,
styrt mera ostligt i afsigt att komma till Beeren Eiland,
dit hon hade ordres att gå. Hon kom utom den sydliga
strömmen och dess blåa vatten, den 19 hade hon storm
och töcken, och man var ej ens säker, om man hade
ön i öster eller vester, ehuru den brytande sjön gaf
tillkänna, att man var vid bankarna i hennes närhet.
Efter stiltje den 20 blef det åter god vind den 21,
om morgonen den 22 sågs ön Sorö nära Hammerfest,
den 24 om aftonen gick Magdalena till ankar vid Karlsö,
och den 27 September på aftonen var hon i Tromsö.

Bland de första som kommo ombord voro två af
de kaptener, som med oss delat fångenskapen i
Treurenberg Bay, och med glädje genomlefde vi med dem
i minnet förflutna dagars äfventyr.

Fartygen lossades och aflemnades till sina egare,
besättningen afmönstrades. Vårt gemensamma arbete
var slutadt. Med liflig känsla af tacksamhet till de
många, som i Tromsö med välvilja och gästfrihet emottagit
oss och med råd och dåd främjat vårt mål, och ej minst
till de raska och kraftfulla män vi i ishafvet lärt känna
såsom befälhafvare på norska Spetsbergsfartyg, beredde
vi oss att lemna Finmarkens vänliga hufvudstad. Ännu
en gång samlades vi för att saga ett hjertligt farväl
åt Lilliehöök och Kuylenstjerna, som med så mycken
duglighet till allas belåtenhet skött sitt ansvarsfulla
uppdrag att föra våra fartyg, — och inom få dagar hade
vi gått åt skilda håll. Torell med flera återvände öfver
Trondhjem och Christiania, Nordenskiöld gick genom
Lappland öfver Haparanda till Stockholm, endast Goës
och Malmgren stadnade någon tid i Finmarken för att
ytterligare göra samlingar. Det var ingen, som ej med
tillfredsställelse såg tillbaka på vårt gemensamma företag,
och med god förhoppning framåt, på dess
vetenskapliga resultat.

DANSKÖN.



Not 1), pag. 18.

Till hvad ofvan är meddeladt tillägga vi några uppgifter om expeditionens
utrustning. Instrumenten för de astronomiska och fysiska arbetena voro: två
reflexionscirklar från K. Vetenskaps-Akademien och Lunds Universitets
Observatorium; fyra sextanter, af hvilka en lemnades af K. Topografiska korpsen,
en af Universitetet i Helsingfors, en af Professor Selander, samt en inköptes;
K. Vetenskaps-Akademien lemnade tre förträffliga kronometrar, samt
Topografiska korpsen, Universitetet i Helsingfors och Professor M. Agardh hvardera en.
Af Grefve B. v. Platen mottog expeditionen två sjöbarometrar och två Six'
thermometrar för utrönande af hafsvattnets temperatur på djupet. Tre
aneroidbarometrar ställdes äfven till vårt bruk, deraf en af Kapten Tidemand i Norska
marinen. Två psykrometer och ett rikt förråd af thermometrar fullbordade
den meteorologiska utrustningen.

Af magnetiska instrument erhöll expeditionen från K.
Vetenskaps-Akademien två Lamonts declinationsapparater, från Lunds Universitet ett utmärkt
inclinatorium och från Helsingfors ett dylikt. Generalen Frih. Wrede lät
dessutom för expeditionen konstruera några nya, serdeles enkla och transportabla
magnetiska instrument.

Från det Naturhistoriska Riksmusei Zoologiska afdelning anskaffades en
mycket fullständig zoologisk utrustning, af åtta stora kistor med glaskärl af
olika storlek, tre cisterner af koppar för större djur, fyra tunnor sprit, linor
till nära tre tusen famnars längd, bottenskrapor, håfvar och en mängd andra
tillbehör, notar och andra fiskredskap. Med gevär voro deltagarne väl
försedde, liksom med allt hvad som fordrades för botaniska och geologiska
samlingars bevarande. Apparaterna för djuplodningar äro i det sista kapitlet
omtalade.

För isfärderna hade expeditionen fullständiga beklädnader för tio man,
sådana som brukats under M'Clintocks sista resa, dertill sofsäckar och
"wrap-pers" af tjock, grof filt, tält till tre båtar af tunn bomullsduk, tunna
pressenningar, verktyg m. m. Till båtarne hörde tre slädar af ask, dessutom två
hundslädar, som hvardera kunde lasta 1500 skålp.

Fartygen, som voro i ganska godt stånd, förstärktes med bogband,
tvärbjelkar, ishud m. m., och deras inredning förändrades, så att lastrummet till
en stor del gjordes till salong med kojer, arbetsbord m. m. Utom de tvenne
engelska båtarne, af hvilka den ena var 22 fot lång, 7 fot bred, 2 1/2 fot djup,
den andra 20 fot lång, 6 fot bred. 2 1/2 fot djup, engelskt mått, och den lilla
jernbåten, hade fartygen ännu sju andra båtar, för olika ändamål, för
draggning, för jagt, för kortare excursioner. landgång m. m.

Hela kostnaden för expeditionen, utom medlemmarnes utgifter för resorna
till och från Tromsö, uppgick till R:dr 51.967 och 63 öre, som betäcktes genom

af Kongl. Maj:t beviljade ...........................R:dr 12,000. —

anslag af Rikets Ständer.........................    »     8,000: —

gåfva af H. K. H. Prins Oscar....................   »     4,000: —

»     af Frih. S. Adelsvärd ......................  »     1,000: —

bidrag af expeditionens medlemmar...............    »     5,400: —

försäljning   af öfverblifna effekter m. m......... »     4,210: 83.

fyllnadsanslag af Rikets Ständer..................  »    17,356: 80.

R:dr 51,967: 63.

*


Not 2), pag. 18.

Vi meddela här ur Keilhaus arbete en närmare skildring af dessa
Öfvervintringar.

Första gången var man inalles åtta man, som i September sattes öfver från
Hammerfest. Man började genast med hvalrossfångst, och redan samma dag
man anländt dödades 18 stycken. Man tillbragte det öfriga af denna månad
med att iståndsätta boningshus och packbodar, förfärdiga räfgiller och samla
drifved, som sedermera under vintern drogs fram på kälken. Till medio af
November var vädret mildt, de rådande vindarne voro syd och vestan, hvilka
ofta medförde regn. Någon gång föll under natten regnsnö, som dock gick
bort om dagen. I midten af November kom en mängd snö med nordlig vind;
derpå regn, som sammanfrös med snön. I slutet af månaden var vinden ostlig
med kalla dagar. Numera var ingen dager, utan blott någon gryning, om
middagen. Var det klart, kunde denna gryning iakttagas äfven under den
mörkaste tiden af vintern.

December började med ostlig vind och köld; derpå kom snö med
nordvestlig storm, hvarunder en stark ismur bildades omkring kusten af de på
klipporna frysande böljorna. I medio af månaden blef det mildt med sydlig
vind och i julveckan föll regn och snö. Hvalrossfångsten hade hittills varit
lycklig; flera hundrade hvalrossar voro ofta samlade i viken öster om
Nordhamnen, och i veckan före jul stack man på en dag några och sjutio stycken.
Man verkställde fångsten i mån- och norrsken. Efter nyår började denna jagt
aftaga, dels emedan ett så stort antal djur blifvit dödade, dels emedan de
qvarlefvande tycktes sky stället. En mängd afspäckade kroppar blefvo
nedkastade i sjön, men af denna åter vräkta på land, hvarigenom fångsten blef
betydligt förminskad. Deremot erhöll man nu en mängd räfvar. I Januari föll
mycket snö; vädret var ofta klart och norrsken vanligt; endast en ringa mängd
snö blef qvar liggande, ty den bortblåste snart och marken var för det mesta
betäckt af isgata.

Februari var kall och klar. Kölden var dock ej strängare än att man
kunde arbeta ute. Den 10:de såg man solen för första gången åter; dess skifva
syntes knappast hel öfver horizonten. Nu anlände de första foglar, nemligen
Hafhästen och Hvitmåsen (Larus hyperboreus). I Mars tilltog kölden,
isynnerhet med nordost vind. Hvalrossfångsten upphörde alldeles. Teisten och
Eidern infunno sig. April var den kallaste månaden; nordlig och nordostlig
vind herskade under klart väder eller rimfrost. Från hafvet uppsteg
beständigt imma, och hafvet lade sig rundt omkring ön. I medio af månaden var kölden
så sträng och imman från hafvet så besvärlig, att man under en vecka blott
för ett ögonblick kunde hålla ut i fria luften. Tre isbjörnar skjötos tätt invid
husen. Man hade ej iakttagit dessa djur förrän isen lagt sig.

Maj medförde sydlig vind och mild luft: det snöade några gånger, dock
var vädret ofta klart, och den isbelagda marken började tina något. Man
samlade frisk Cochlearia och sysselsatte sig med att skjuta och fånga foglar.
Isen bröt upp för en häftig vestan.

Under Juni inträffade många solskensdagar, och värmen blef märkbar.
Vinden var företrädesvis nordost, som medförde mycken drifis. I medio af
månaden  började  man fånga  Alkor, man  insamlade mycket dun och saltade
en mängd foglar. Mot slutet af månaden samlades ågg af Alkor, Måsar och
Hafhästar. I Juli kom mycken drif-is från nordost, vädret var klart och mildt, och
man rodde mellan isen för att skjuta fogel. Dock blef hafvet först i medio af
månaden så öppet, att man med båt kunde komma till södra hamnen, der man
samlade en mängd ägg. Mycket sällan såg man nu en enstaka hvalross. Ännu
hade ej isen aftöat från marken. Den 23:dje anlände fartyget från
Hammerfest och afhemtade tre man och en del af fångsten. Denne utgjordes af 677
hvalrossar, omkring 30 blåa räfskinn, något dun och 3 björnhudar. Tre veckor
derefter återkom fartyget och afhemtade det återstående af bytet och det
öfriga manskapet, som under tiden drifvit torskfiske och nedsaltat 5 till 6
tunnor fisk. Under hela tiden hade ingen af folket varit sjuk, och vintern synes
hafva varit af det mildare slaget; åtminstone var den följande långt strängare.
Då hade man nästan ända från October till Mars så svårt väder, att man
ofta måste blifva inom hus åtta dagar i sender. Hafvet frös redan i medio af
November, och då det kort derpå uppbröts af storm, kom en oerhördt stor
mängd drifis norrifrån, med hvilken det ett par dagar derefter åter frös
samman. Isbjörnarne kommo upp på taket af huset, och man skjöt sju stycken,
så godt som från dörren. För öfrigt var fångsten medelmåttig; ty under
nordlig vind blir hvalrossen liggande under Spetsbergen, der han bättre finner lä
för densamma. I afseende på kölden, så hade man i huset varmt nog, men
vistelsen utomhus kunde under de kallaste dagarne knappt uthärdas, ej så mycket
i följd af den låga temperaturen i och för sig, som i följd af den pinsamma
skärpa luften erhöll genom att stryka öfver hafvet.

