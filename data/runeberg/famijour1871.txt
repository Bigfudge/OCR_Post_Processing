SVENSKA FAMILJ-JOURNALEN.

ILLUSTRERAD MÅNADSSKRIFT,

innehållande

Svensk-Historiska samt fosterländska Skildringar och Berättelser ur Naturen 
och Lifvet, Original-noveller, Skisser och Poemer samt uppsatser i
Vetenskap och Konst, m. m.

Tionde Bandet.

Stockholm.
På C. E. Gernandts förlag.Historiska Bilder.

LXX.

Run-lejonets i Venedig minnen om nordbor.

I.

Framför den stora arsenalen i Venedig befinna sig fyra
marmorlejon, trenne mindre och ett större, detta af
omkring fem alnars höjd i sittande ställning och af
utmärkt arbete. Det är hugget af pentelisk marmor, en
stenart, som begagnades af de grekiske bildhuggarne
på den tid, då deras land stod på höjden af den
rikaste utveckling så väl i politiskt afseende,
som med hänseende till vetenskap och skön konst,
med få ord på den tid, då Perikles och Phidias
lefde. Tillförlitliga konstdomare hänföra också
dessa lejon till den perikleiska tiden, således till
femte århundradet före Kristus, det vill säga till en
tid, då ingen menniska kände till, att ett Sverige
fanns och då här i verkligheten endast lefde kring
utloppet af en fiskrik ström och i grannskapet af en
villebrådsrik skog i spridda lag små delar af den
befolkning, som af sina redskap och vapen blifvit
kallad: stenålderns folk.

Icke heller Venedig fanns, när dessa lejon sprungo
fram ur marmorblocket under konstnärens skapande
hand. Då räknades denna del af Italien, för att icke
ur grekisk synpunkt säga hela denna halfö, till de
råa främlingarnes eller, såsom det hette, barbarernas
land; ty alla, som icke talade grekiska, kallades då
»barbarer». Men i det lilla och i våra dagar så föga
aktade Grekland spred då maktens och rikedomens och
konstens sol sina herrligaste strålar, och Athen blef
moder till dessa oupphinneliga mästerverk, hvilka
nu beundras af efterverlden i Europas förnämsta
museer. På denna tid uppställdes i Athens hamn, den
fordom så bekanta Piräeus, det största af de fyra
lejonen, och deraf fick hamnen namn af Lejonhamnen
-- Porto Leone --, ett namn, som begagnas ännu i
dag. Athens tvenne öfriga, i forntiden bekanta hamnar
äro nu mera uppgrundade och obegagneliga. Endast några
få qvarlefvor af den forna prakten finnas nu mera i
Athen, och hamnens lejon, hvilka lemnades orörda, när
turkarne 1486 eröfrade staden, befinna sig nu såsom
segertecken framför ingången till Venedigs arsenal.

Denna omständighet utgör dock för oss svenskar icke
något märkeligt, men väl en annan sak, nämligen
den, att det största af dessa lejon är försedt med
runslingor -- en inskrift af äkta nordiska runor. En
af Sveriges lärdaste män -- ehuru hans namn, af
orsaker, som dels äro föga kända, dels icke höra
hit, i hemlandet snart glömdes -- J. D. Åkerblad,
som gjort sig ett europeiskt namn genom sin stora
språkkännedom, synnerligast i de österländska språken,
och genom sina forskningar i den gamla phönikiskan,
besökte Venedig och besåg
lejonen framför arsenalen. De hade då stått
der i hundrade år, och ingen hade lagt märke
till inskriften på det största eller, om någon
det gjort, ansett den samma värd någon närmare
granskning. Den svenske lärde såg genast, att det
var runor, aftecknade, så godt förhållandena tilläto
det, inskriften och offentliggjorde den, åtföljd
af lärda anmärkningar. Dessa jemte afbildningarne
utkommo i »Skandinavisk Museum» 1800 och sedermera i
fransk öfversättning, med anmärkningar af den lärde
fransmannen d'Anss Villoison, 1804.

Efter denna tid har run-lejonet i Venedig och
inskrifterna på det samma blifvit föremål för många
lärdes undersökningar, såsom Finn Magnusson och
Wilhelm Grimm, utan att någon tillfredsställande frukt
af deras arbeten framgått, tills professor C. C. Rafn
i Köpenhamn, efter den noggrannaste undersökning så
väl af lejonet sjelft, som af afbildningar i fotografi
af det samma, lyckats komma till en tillfredsställande
lösning af denna inskrift, som äfven af framstående
runekännare förklarats till större delen vara
oläslig. Öfversatt på nutidens svenska, lyder (enligt
Kafh) inskriften på lejonets venstra sida så: »Hakon
intog, i förening med Ulf och Asmund och Örn,
denna hamn; desse män och Harald den höge pålade
landets inbyggare betydliga penningeböter, till följd
af grekerfolkets uppror. Dalk förblef nödtvungen i
fjerran land; Egil var på tåget med Ragnar till Ru --
(ordet är oläsligt, men antages hafva varit: Rumänien)
och Armenien.» -- Högra sidans inskrift har följande
lydelse: »Asmund inhögg dessa runor i förening med
Asgeir och Thorleif, Thord och Ivar på begäran af
Harald den höge, oaktadt att grekerna utgrundade
... (det följande är oläsligt, men kan rimligtvis
hafva varit: meningen och förbjödo det).» 

Det skulle,
utan tvifvel, vara tröttande för läsaren, att följa
Rafns lärda undersökning, huru han kommit till sin
lösning af inskriften, och vi vilja derför här i
stället, med denna till utgångspunkt och grundlag,
framställa en kort skildring af den tilldragelse,
då runeslingan inhöggs, -- en tilldragelse, som
visserligen i första rummet tillhör Norges historia,
men äfven till någon del den öfriga nordens.

Skiftande öden öfvergingo Grekland, sedan den tid, då
marmorlejonet uppställdes på Athens skeppsbro. Omkring
trehundra år derefter blef Grekland eröfradt af
romarne, hvilka underlade sig hela den då kända
verlden. Men äfven det ofantliga romerska riket
gick en tid af upplösning till mötes, ehuru efter
århundraden. Först delades det i tvenne riken,
Vest-Rom och Öst-Rom, och sedan -- det var i femte
århundradet

efter Kristi födelse -- eröfrades det förras länder,
Italien, Spanien, Frankrike och Britannien, af
germaner, hvilka der bosatte sig och bildade nya
riken. Öst-Rom bibehöll sig, men under ständiga
strider och under ett ständigt förminskadt område,
ända till medeltidens slut, då den sista återstoden
eller sjelfva hufvudstaden Konstantinopel intogs
af turkarne (år 1453). Det var dock ingalunda genom
egen tapperhet och kraft, som Öst-Rom eller Grekiska
kejsardömet -- såsom detta rike ock kallades, emedan
Grekland der snart betraktades som hufvudland --
lyckades tillkämpa sig detta långvariga bestånd, utan
det var genom de rikedomar, som satte dess herrskare
i stånd att värfva främmande krigare. Bland dessa
intaga väringarne ett framstående rum. De utgjordes
af nordbor, hvilka grekerne lärt känna från det
angränsande Gårdarike eller Ryssland, och förekomma
i Konstantinopel sedan slutet af tionde århundradet,
således från Olof den heliges och Olof Skötkonungs
tider. De hafva vunnit ryktbarhet ej blott för sin
tapperhet och sitt mod, utan äfven för sin trohet
och pålitlighet, -- egenskaper, hvilka voro så godt
som okända i dessa tider bland de grekiska kejsarnes
undersåter.

Till dessa väringar hörde nu de män, hvilkas namn
förekomma i de ofvan anförda inskrifterna. Den
förnämste bland dem var Harald den höge. Han var en
broder till den norske konungen Olof den helige och
deltog med utmärkt tapperhet i den blodiga slagtningen
vid Stiklastad år 1030, der Olof stupade. Harald blef
efter stridens slut om natten halfdöd bortburen till
en bonde, hos hvilken han vistades, tills hans sår
blefvo läkta. Då drog han öfver fjällen in i Jämtland
och derifrån till Svithiod, der han uppehöll sig
öfver vintern. Påföljande sommar for han öfver sjön
till konung Jaroslaw, som var gift med den svenska
konungadottern Ingegerd, en halfsyster till hans vid
Stiklastad stupade broders drottning. Här blef Harald
väl emottagen och gjorde ett godt intryck på alla, men
mest på den unga, sköna konungadottern Elisif. Harald
blef satt till den andre höfdingen öfver konungens
krigare och innehade denna beställning i två år, men
då gick han inför Jaroslaw och begärde hans dotter
Elisif till äkta. Konungen gaf dock ett undvikande
svar. »Han ville icke gifva sin dotter åt en, som
hvarken hade rike eller rikedom. Harald borde vänta,
tills han blifvit något äldre.» Harald bad då om orlof
ur tjensten och begaf sig till »den stora staden» --
Miklagård, såsom nordborna kallade Konstantinopel.

Åtföljd af en icke obetydlig skara svenskar,
norrmän och äfven ryssar, anlände Harald till
Konstantinopel; det var på sommaren 1033. De
förnämste i följet voro Halldor Snorresson och
Ulf Uspaksson. Sjelf kallade Harald sig Nordbrikt
och sökte på allt sätt dölja, hvem han egentligen
var, dels emedan man i Konstantinopel betraktade
alla ryssar med misstänksamhet, dels emedan inga
utländska konungasöner tåldes der. Det lyckades
förträffligt. Harald blef antagen bland kejsarens
krigare, dock icke ännu bland väringarne, och drog
genast ut mot fienden. Efter några år återkom han
till Konstantinopel och väckte allmän uppmärksamhet
ej blott genom sin resliga växt, sin stolta hållning
och sin manliga skönhet, utan äfven genom den
hemlighetsfullhet, hvarmed han omgaf sig. Äfven för
väringarne förblef han okänd, ehuru de bemödade sig
att utlocka hans rätta namn af hans följeslagare;
ty det kunde hvar man se, att något högt förborgade
sig under denne Nordbrikt.

Då hände sig en dag, att väringarne anställde lekar,
hvarvid några sutto tillsammans och sågo på. Ibland de
senare befann sig äfven Nordbrikt. Kejsarinnan Zoë kom
dervid gående och stannade äfvenledes och åskådade
de om styrka och vighet vittnande rörelserna. Hon fick
snart ögonen på Nordbrikt, som genom sitt utseende
och sin hållning utmärkte sig framför alla andra,
och hon blef så betagen af hans skönhet, att hon gick
fram till honom och bad om en lock af hans hår. Denna
begäran föreföll Harald löjlig; han var tjugotvå år
gammal, kejsarinnan var öfver femtiotalet. Dertill var
hon en slaf af sina lustar och hade låtit mörda sin
förste man, för att gifta sig med sin älskare. Harald
betraktade henne derför med en halft föraktlig blick
och svarade med ett skämt, som 
framkallade de kringståendes löje. Kejsarinnan gick, och
hvad hon än tänkte i sitt sinne om nordmannahöfdingens
skämt, så tilltalade dock hans skönhet henne mera,
och till följd af den gunst, som Harald från detta
ögonblick vann, blef han snart utnämd till anförare
för väringarne. Såsom sådan drog han sedan under
loppet af några år omkring i Medelhafvet, och sagorna
innehålla många berättelser om hans utförda bedrifter
i Italien, Sicilien, Afrika och Asien. Harald qvad
sjelf en gång sedermera om sitt besök på Sicilien:

"Sikeley vi besökte, 
sågo dess kuster hvita, 
for med fart genom böljan 
skeppet under de tappre; 
tänker jag, att den late 
ledes vid dit att styra; 
dock försmår mig en smyckad 
tärna i Gårdarike."

Medan Harald befann sig här, kom ilbud från kejsaren,
att hän skulle skynda till Grekland. Zoës ofvannämde
älskare, som nu var kejsare, hade en minister, hvilken
af girighet pålagt folket så oerhördt stora bördor,
att ett uppror utbrutit, hvaruti äfven det gamla
Greklands städer deltogo. Det var år 1040. Harald
kom med sina väringar, deltog med borgrarne i
det af de upproriska belägrade Thessalonice i ett
utfall och vann genom sin och sitt folks tapperhet
en afgjord seger. Femtontusen man af de upproriske
skola hafva fallit och lika många blifvit tagna till
fångar. Genast derefter skickades Harald till de
affallna städerna i det egentliga Grekland för att
betvinga dem, och så kom han till Athen.

Han lyckades intaga denna stad och genomvandrade
med sina segrande nordmän de ställen, der Athens
och Greklands störste män lefvat och verkat, såg och
beundrade de herrliga byggnaderna och bildstoderna,
men lemnade allt orördt. Endast vid sjelfva hamnen,
der det tio fot höga lejonet var upprest, lät han
inrista sitt namn och de förnämste höfdingarnes,
med antydan, att några af dem, såsom Dalk, Egil
och Ragnar, voro fjerran derifrån, ehuru de gerna
skulle hafva velat vara med. Förmodligen hade de icke
hunnit fram från de aflägsna delar af riket, der de
befunno sig, då kejsarens bud hann dem. Dalk förblef
nödtvungen i fjerran land, heter det. Det låter lätt
tänka sig, att grekerna skulle med största missnöje se
dessa nordbor beherrska sin stad och att, när Harald
lät inhugga runorna, detta missnöje gaf sig luft i
ett högt uttaladt hot, som, ehuru vanmäktigt, dock
stegrades till den grad, att de förbjödo Harald utföra
sin föresats, -- något, hvarpå denne naturligtvis icke
gaf akt, utan lät till och med inrista just detta
atheniensernas vanmäktiga förbud.

Tre år derefter utbröt krig mellan kejsaren
och Ryssland, der Jaroslaw, Elisifs fader, ännu
herrskade. Tillika kommo tidender från hemlandet,
att Haralds brorsson, Magnus, blifvit konung ej blott
i Norge, utan äfven i Danmark, och häraf bestämdes
Harald att uppsäga sin tjenst hos kejsaren. Men
han blef nu kastad i fängelse. Detta vållades af en
förrädisk och falsk grek, som var öfverbefälhafvare,
och af kejsarinnan Zoë, som brann af hämdlust
derför, att Harald försmått hennes kärlek. Efter
många misslyckade försök att skada den stolte
väringehöfdingen, lyckades det slutligen Zoë att
förmå kejsaren kasta honom jemte hans förnämste män,
Halldor och Ulf, i fängelse. Detta utgjordes af en
rund håla med endast en ingång ofvanifrån, och vid
en liten bäck, som flöt fram genom hålan, låg en
giftig orm och sof. Denne föddes af nedkastade döda
kroppar. Det var nu den grymma kejsarinnans mening,
att en sådan död skulle blifva Haralds och hans
vänners öde. De angrepo dock med förenade krafter
ormen och lyckades döda honom. De bådo derefter till
Gud och den helige Olof om hjelp, och påföljande natt
kom räddningen. Olof hade i en dröm visat sig för en
sjuk qvinna och lofvat göra henne helbregda, om hon
ville frälsa hans broder; och nu kom hon med tvenne
tjenare, nedkastade ett tåg i hålan och räddade de
fångne.

Så fort Harald var befriad och tackat sin räddarinna
och sin broder, helige Olof, skyndade han att väcka
väringarne,
ilade med dem till kejsarens palats, kommo till
dennes sofgemak och grepo honom samt utstungo hans
ögon. Derpå skyndade de till stranden, bemäktigade
sig två fartyg och lyckades på dem undkomma från
Miklagård. Då, när Svarta hafvet låg öppet för
de bortseglande och intet mera kunde hindra dem
att komma tillbaka till Gårdarike, då var det, som
Harald qvad sin minnessång om sina strider och öden,
slutande hvarje strof med en vemodig erinran om den
sköna konungadottern, som väntade honom i Jaroslaws
konungagård. I denna sång förekommer äfven en strof,
som tydligen pekar hän på Athen och det minnesmärke,
som Harald der lemnade efter sig.

"Ungmön ej skall neka, 
qvinnan bevara i minne, 
att vi svärden svungo 
söder i borgen i morgon; 
vittnar der än om vapen-
skiftet ett minnesmärke; 
dock försmår mig en smyckad
tärna i Gårdarike."

Harald återkom lyckligt till Jaroslaw, blef gift
med Elisif och blef sedan konung i Norge, der han
fick tillnamnet: »Hårdråde». En af hans hofskalder,
Thjodolf Arnorsson, har gjort en omskrifning af
enskilta ställen i Haralds minnesqväde. Så heter det,
rörande det här ifrågavarande minnesmärket:

"Ulfvarnes hunger härens 
höfding stillade, den gång
spjut man lyfte, och fred 
de öfvervunne begärde;
ofta sunnan för sjön, 
derom finnes ett minne, 
vann han sig guld med vapen, 
der den fege ej mötte."

St.



Valsen.

Kom ut i salen; kom genast ... Der klingar
Herrligt en rusande valsmelodi. 
Skynda, o skynda, minuten har vingar, 
Se dig blott om -- och han susar förbi. 
Kom till min sida, du tjusande flicka, 
Jordlifvets glädje vi taga med storm. 
Dansom, o dansom och låtom oss dricka 
Nöjets champagne i dess perlande form.

Sant är det icke, att sorger sig gömma, 
Listigt på bottnen af glädjens pokal. 
Njuta är lefva, och dansa är glömma 
Sagan, den gamla, om jordlifvets qval. 
Mycket man ordar om törnet på heden, 
Jemmerdal, öken, af tistlar så full. 
Min är den satsen: vårt lif är ett Eden, 
Fullt utaf vårgrönska, rosor och gull.

Ynglingen så.    Och med flickan han ilar, 
Lätt, som en fjäril, i hvirflande dans; 
Dubbelt förtjust, om två kärlekens pilar 
Från hennes ögon sig rikta mot hans. 
Foten har vingar och blickarna stråla;
Kinderna låga och läpparna le. 
Lyckliga tvenne! Säg, kan du väl måla, 
Inbillning, några mer sälla, än de?

Trumpne åskådare, rynka ej pannan, 
Säg ej ett ord, som de drömmande stör. 
De ha en åsigt och du har en annan; 
Deras är ljus och den svärma de för. 
Ungdom och framtid och kärlek och lycka, 
Nöjen och glädje, förtröstan och hopp! 
Erfarne vise, säg, näns du väl rycka 
Ur denna blomkrans en endaste knopp?

Hertha.



Fjällugglan.

Så långt resande hafva kommit mot polen, hafva de
också funnit fjällugglan och icke blott på fastlandet,
utan äfven sittande på isblock, eller med snabba och
kraftfulla vingslag farande fram öfver vågorna. Norra
delen af Skandinavien, Finland, Ryssland jemte dess
öar i Ishafvet samt hela norra delen af Amerika äro
att betrakta som hennes egentliga hem.


Hufvudkännetecken på den grupp, som fjällugglan
representerar, äro framför allt det lilla, smala
hufvudet med små öronmusslor och öronöppningar,
derföre också med ofullkomlig hufva, samt de korta,
men särdeles tätt fjäderbeklädda fötterna. Vingen
har medelmåttig längd och dess mellersta penna
är den längsta, stjerten är temmeligen lång och
afrundad. Näbben har ingenting särdeles utmärkande:
den är stark, med kort hake. Fjäderbetäckningen är
tät, men mindre mjuk än hos andra ugglor.

Fjällugglans längd utgör omkring två fot och
vingbredden cirka fem fot. Färgen är olika efter
åldern. Mycket gamla fåglar äro hvita, stundom
nästan utan fläckar eller på sin höjd försedda med
en tvärrand af små bruna fläckar å främre delen af
hufvudet och enskilta på de stora vingpennorna;
medelåldriga äro på hvit grund mer eller mindre
tecknade med bruna tvärfläckar, medan hufvudet
är försedt med långsgående; yngre fåglar äro i
detta afseende ännu rikligare försedda. Ögat har en
klart gul färg, näbben är hornsvart. En utförligare
beskrifning är onödig, emedan fjällugglan ej kan
förvexlas med någon annan roffågel.

Under sommaren uppehåller sig denna fågel
hufvudsakligen på de nordiska bergen; under vintern
ströfvar han ned åt
lägre belägna trakter, och när snön faller i riklig
mängd i hans hemort och näringen blifver knapp,
kan han också anträda en vandring till södern. I
Skandinavien kommer han först med vinterns inbrott
ned åt dalarne.

I sitt beteende visar fjällugglan mycket
egendomligt. Så länge hon är lugn, liknar hon
visserligen andra ugglor; men hennes rörelser äro
raskare och vigare, än hennes jemnstora slägtingars:
hennes flygt liknar långsamma dagroffoglars. Några
iakttagare säga, att hon flyger snabbt och bullersamt,
är förmögen att utföra hastiga vändningar och visar
stor ihärdighet. I djerfhet och dristighet synes hon
öfverträffa alla öfriga ugglor: sårade fjällugglor
störta till och med på jägaren, i den omisskänneliga
afsigten att hämnas den lidna oförrätten. Hundar
angriper hon, enligt Schraders iakttagelse, med stor
häftighet: hon störtar ned på dem som en falk.

I Europa är det hufvudsakligen lemlarne, som bilda
fjällugglans jagtbyte. Hon följer, enligt Wallengrens
uppgift lemmeltågen hela landet igenom och upprättar
sitt näste blott i trakter, hvarest denna gräfmus
är allmän. Der lemlarne i höga norden äro talrika
på ett ställe, kan man med säkerhet vänta att finna
henne. Man ser då stundom trupper af åtta till tio
stycken, de flesta sittande på en upphöjd plats,
utan att röra sig, tills en oförsigtig lemmel väcker
roflystnaden. I brist på lemlar förtär hon ekorrar
och bäfverråttor. Hon uppehåller sig mest å mot
vinden skyddade sidor om murmeldjursboen och lurar
här på pip-hararne, hvilka äro lätta att öfverraska
vid deras hövålmar. Under vintern göder hon sig till
den grad med sådana djur, att hon ofta bär ett 

fingertjockt fettlager å bröstet. Namnet harfång
häntyder derpå, att hon också vågar sig på
starkare däggdjur. Fjällripan förföljer hon med
passion; hon borttager stundom framför jägarens
ögon sådana, som blifvit skjutna. Skogshöns, änder
och vilddufvor äro alls icke säkra for henne; hon
fångar dem under flygten, i det hon skyndar efter och
kastar sig öfver dem, liksom en vandrarefalk. En högst
märkvärdig iakttagelse gjorde Audubon: han lärde känna
fjällugglan som fiskerska. »En morgon», berättar han,
»låg jag i närheten af Ohiofallen på stånd, för att
skjuta vilda gäss, och hade dervid tillfälle att
se, huru fjällugglan fångar fisk. Hon låg lurande
utsträckt på klippan, med det nedtryckta hufvudet
vändt mot vattnet, så stilla, att man kunnat tro,
det hon sof. Men i det ögonblick en fisk oförsigtigt
uppkom till vattenytan, stack ugglan blixtsnabbt sin
fot i vågorna och drog verkligen den lyckligt fattade
fisken i land. Derpå aflägsnade hon sig några alnar
med den samma, förtärde honom och återvände nu till
sin förra post. Hade hon gripit en större fisk, så
fattade hon honom med båda fötterna och flög derpå
längre bort, än eljest.» Dåden fångade fisken är
stor, förena sig vanligen två vid förtärandet af en
måltid.

Under vintern lärer fjällugglan jaga mera om aftonen
än om dagen, och detta, icke blott under månljusa,
utan äfven under mörka nätter. Dervid flyger hon då
mot hvarje föremål, som hon ser sväfva i luften. »Jag
förmådde», berättar Holboell, »en gång en sådan uggla
att följa mig nära en fjerdedels mil i månskenet,
derigenom att jag oupphörligt kastade min mössa i
luften.»


Fjällugglan (Strix nyctea).

Stämman skall
vara   ett   sträft   krä-u,  som påminner om
kråkornas bekanta skri;   ugglan  skall dervid också
antaga samma ställning, som
en skrikande korp.    Vid nästet ljuder hanens skri,
enligt Nilssons uppgifter, som »rick, rick, rick,
rick».

Fortplantningen infaller under högsommaren. I
Juni månad finner man äggen. Det är ganska
anmärkningsvärdt, att en så stor roffågel, som
fjällugglan, lägger så många ägg. Man har många gånger
funnit sju stycken i ett näste, och lapparne påstå
till och med enstämmigt, att hon lägger åtta till
tio stycken. Äggen äro aflånga, till färgen smutsigt
hvita och utan fläckar. Nästet är högst enkelt, --
en grund fördjupning på marken, beklädd med något
torrt gräs och några från den rufvande fågeln sjelf
härrörande fjädrar. Båda föräldrarne älska ganska högt
sin afkomma. Honan sitter lugnt på äggen och låter
menniskan, som hon eljest alltid försigtigt undviker,
komma ganska nära; hon kan också taga sin tillflykt
till förställningskonster, i det hon kastar sig på
marken, som om hon blifvit vingskjuten, och blifver
här liggande en stund såsom död med utsträckta vingar,
otvifvelaktigt i afsigt att locka
fienden bort från nästet och leda hans uppmärksamhet
på sig. I Augusti finner man flygfärdiga ungar,
vanligen ännu i sällskap med föräldrarne. 

Fjällugglor i bur höra till de största sällsyntheter. De fångas
stundom, men hålla sig sällan någon längre tid. I
jemförelse med andra slägtingar är denna uggla
en munter och äfven om dagen liflig fågel, som
gerna flyger upp- och ned i buren och fördrager
åskådarens blick, utan att särdeles vredgas
deröfver. Men retar man henne, så blifver hon dock
mycket ond och knorrar och väsnas lika vildt, som
hennes öfriga slägtingar. En fågelvän skall hafva
inspärrat fjällugglor tillsammans med örnar och dervid
iakttagit, att dessa sins emellan naturliga fiender
väl fördrogo hvarandra.



Ett fosterländskt Bildergalleri.

XVII. 

Johan Gabriel Oxenstjerna.

Vid den täcka sjön Kolsnaren, just på gränsen af den
slättbyggd, som från östra Nerike fortsätter sig,
ehuru i yppigare och mera vågformiga konturer,
österut genom Vingåker, för att här öfvergå till det
natursköna, kuperade och vattenrika landskap, som
utgör hjertat af Södermanland, ligger det beryktade
herresätet Skenäs. Intet ställe i Sverige, förutom
Stockholms omgifningar, äger en större poetisk
ryktbarhet än detta, hvarest de trenne Creutz,
Gyllenborg och Oxenstjerna i dess landskaps behagfulla
taflor hämtat sina ingifvelser till dikter, hvilka
vår skaldkonst räknar bland sina yppersta.

Här på Skenäs föddes Johan Gabriel Oxenstjerna,
»Skördarnes» skald, den 15 Juli 1750. Hans far var
en allmänt aktad och vördnadsvärd man; men sitt snille
hade han ärft

efter sin mor, född Gyllenborg och syster till
den berömde skalden. Han hade till sin ungdoms
ledare den äfven i vår vitterhets häfder bekante
Bergklint. Sin mesta ungdomstid tillbragte han dock
hos sin morbroder, der hans sinne för vitterhet
och snillets lekar yttermera utvecklades. Redan
tidigt kom han till Upsala, der han emottogs i den
berömde Ihres hus. Här gjorde han första gången
bekantskap med dåvarande kronprinsen, sedermera
konung Gustaf III, som med sin mor var på besök vid
lärosätet. Han önskade att få bevittna en af de då
brukliga akademiska talöfningarne. Ett ämne uppgafs
för tillfället, hvilket Oxenstjerna skulle besvara,
och den sjuttonårige talaren utförde sitt uppdrag
på ett sätt, som kom fursten att offentligen betyga
honom sitt välbehag, tilläggande:   »Jag beklagar 
blott, att ni ej heter Axel» -- ett fint yttrande.

Ett stort namn och samhällsställningen ålade vid den
tiden sina bärare förpligtelser, hvilka vår tid, med
dess uppskattning af allt arbetes lika berättigande,
har utdömt. Oxenstjerna, hvars håg låg åt helt annat
håll, måste derför egna sig åt diplomatien, för
att på dess område söka upprätthålla slägtens stora
anseende. Anställd som legationssekreterare i Wien,
kände han sig der högligen nedtryckt, hvartill väl
äfven ekonomiska bekymmer och oförmågan att ställa sig
in hos de styrande partierna der hemma föranledde. Sin
misstämning uttalade han i ett skaldebref till sin
vän, löjtnant C. G. Toll, der det ibland annat heter:

"Om jag en skattebonde vore 
Och ägde, fjerran från de store, 
Mitt hemman och min egen fru, 
I stället att min hjerna pina, 
Jag finge hvila hos min Stina, 
Jag åt i ro min gröt och korf; 
Jag funne friden i min hydda
Och lugnet under hennes torf; 
Min lefnad finge glädjen skydda; 
Jag for till kyrka, ting och qvarn; 
Jag täljde virket för min brasa; 
Min unga hustru spunne garn; 
Jag såge re'n små hjertans barn
Kring deras glada pappa rasa; 
Jag spände för mitt svarta stod 
Och körde tionden till presten, 
Och lefde sedan nöjd med resten, 
För mig tillfreds, mot andra god: 
Jag gaf kaplan' det bästa fåret, 
Som uti hjorden kunde ses, 
Och, väl förhörd i min katkes, 
Gick se'n till skrift en gång om året ..
Jag vore då som bonde rik, 
Men nu är jag min fader lik, 
Som han, en obemedlad herre."

Under dystra föreställningar, aflade af missbelåtenhet
med sin ställning, såg poeten ingen annan dager för
sig, än att gå i kriget mot turken:

"Der vill jag, ödena till tross, 
En bläckig hand i blodet väta, 
Om jag är ond, så får jag träta, 
Om jag är arg, så får jag slåss."

Men i Sverige utbröt 1772 års revolution. Partierna
undertrycktes af en stark konungamakt, hvars
innehafvare sjelf
var ett lysande snille, som visste att draga till sig
andra stjernor. Äfven Oxenstjerna kom inom kretsen
af hans attraherande bana och fattade beundran för
den store monarkens snille. Konung Gustaf III lät
honom efter hand uppstiga till de högsta värdigheter
Kammarherre, sekreterare vid kanslipresidentsexpeditionen; 
R. N. O. 1780, kommendör 1782; öfverste-kammarjunkare 1783; 
ledamot i kanslikollegium 1785; riksråd 1786 och kanslipresident 
efter Creutz; ledamot af svenska akademien s. å.; R. och K. af K.
Maj:ts Orden och ordenskansler 1790; riksmarskalk 1792 m. m., 
ja, lät honom följa sig under första finska
kriget som förste minister; och skalden lönade honom
derför med en tillgifvenhet, som liknade dyrkan, en
hängifvenhet, som blott såg solen, men ej fläckarne
deri. Också tillhörde han konungens förtroliga krets,
»utan tvifvel den snillrikaste umgängeskrets, som
någonsin funnits i norden och der alldeles ingen
annan rang gällde än snillets», säger Tegnér -- denne
konungs, hvilken »som en vår trädde in i svenska
historien; och plötsligen stodo alla nationens krafter
på en gång i blomma, och lifvet utgöt sig, och
sången vaknade rundtomkring honom.» I denna krets var
Oxenstjerna på sin plats genom sina qvicka infall,
sinn epigrammer, sina ordlekar. Han besatt i sig
blomman af den tidens fulländade salongsbildning, i
hvilken galanteriet mot damerna och den pointerade
konversationen voro hufvudelementerna. Derför
var han också utmärkt vid sjelfva detta hof,
der qvickheten och skämtet alltjemt firade sina
karuseller och epigrammerna svärmade kring i löjets
skira drägt, lika de brokiga insekterna kring
blomsterrabatterna. En betydande del af hans dikter
är ock barn af detta glänsande hoflif, de äro lätta,
gratiösa och behagfulla; hjertats godhet glänser fram
äfven genom satiren, och sällan är udden giftig eller
sårande. Vi vilja anföra såsom ett profstycke följande
ur hans skaldebref till hoffröken Maria Aurora Uggla,
förlofvad med en officer vid Savolax regemente:

"Min Gud! betänk hur det vill låta, 
Att den, som lyst i Stockholms slott, 
En man i Savolax har fått

Och dermed kunnat sig belåta? 
Man kunde tro, att hemligt dit 
Ni stal er bort som eremit 
Att något ungdomsfel begråta. 
Hvad förmån att få säga du 
I Savolax åt fru majorskan, 
Att få ge kaffe åt pastorskan 
Och té åt komministerns fru; 
Att få, för hufvudstadens herrar, 
En landtkapten till er amant,
Som åker i en blågrå vagn 
Med bondkusk och två magra märrar; 
Att se, hur mamsell Warg försökt 
Att göra metvurst, hemma rökt, 
När Pommerns läckerheter tryta! 
Skall ni med stekta rofvor skryta 
Och af en gris med björnfett smord? 
Skall, för er tunga smaklig gjord, 
Champagnen sig till Lura byta; 
Och skall man skrämmas i vår nord 
Af vattgröt på en hofdams bord 
Och paltar i en frökens gryta? 
Allt kan ju hjelpas innan kort, 
Den saken rör oss alla nära. 
Förhjelp er fästman till transport, 
Och gift er sedan, Gud till ära."

Mest berömd bland hans lätta dikter är dock »Disa»,
»der«, säger Tegnér, »det hela har en sådan rask
och lefvande gång, att jag aldrig kan betrakta det,
utan att tro mig se poesiens gratie, som med skälmska
blickar och grop i kinden dansar personligen framför
mig». Också har väl sällan svenskan rört sig i lättare
och skönare verser.

Sagan om Disa är denna: Vid tillfälle af en svår
hungersnöd skulle halfva befolkningen uppoffras,
för att frälsa den andra hälften. Enligt gudasvaret
skulle denna olycka endast kunna undvikas derigenom,
att en jungfru skulle, för att gifva konungen sina
råd, komma till Sigtuna, »hvarken ridande eller
åkande, hvarken i ny eller nedan, hvarken klädd eller
oklädd». På denna fabel bygde Oxenstjerna sin muntra
dikt i form af ett skaldebref till sin slägtinge,
fru Printzensköld, dåvarande ägarinnan af det Wengarn,
der, enligt sagan, Disa skulle hafva bott. Disa beslöt
att offra sig för sitt folk,

"Och, sedan hon, att fylla lagen,
Tog an sitt modiga beslut,
Rådfrågade nu blott behagen,
Hur hon det skulle föra ut.
De snart för hennes tankar sade,
Att ingen lag så mäktig var
Och ingen lagman så barbar,
Mot hvilken skönheten ej hade
Oöfvervinnliga försvar;
Att om hon redan hjertat dårar,
När hon i sorgens drägt är höljd,
Och, bedjande och öfverhöljd,
Har blott till vapen sina tårar;
Så mycket mer, om i sin dag,
Hon låter slöjans förlåt falla,
Hon segra skall, fast hon är svag,
Och bönen byta sig till lag,
Och vara sedd, bli att befalla.
Trygg i sin afsigts ädelmod,
Att frälsa olyckligas blod,
Hon således ej dröjde,
Och dagens Gud förtjusad röjde
Hvad aldrig förr hans blick tog mot.
För första gången utan knot
Lät dygden lösas Disas slöja" ...

Disa lyckades och kungen -- gaf afsked åt hela sitt hof.

Under Gustafs dagar var teatern mer än någonsin
annars i vårt land på modet. Gustaf bestämde i detta,
såsom i så många andra fall sjelf smaken. Det var
naturligt, att Oxenstjerna, hvars sångmö så gerna stod
till tjenst med sina alster, äfven på detta område
skulle uppträda. Hans dramatiska försök äro dock rena
tillfällighetsstycken, små divertissementer författade
till hofvets förlustelse vid dess fester. Ehuru
obetydliga, hafva de dock ett stort intresse, i det
att de påminna om interiörerna ur detta lif och,
såsom Oxenstjerna sjelf säger, »för efterverlden
äga det värde, att, under det historien förvarar en
stor konungs allmänna gerningar, äfven till någon
del teckna behagligheten och lynnet af hans enskilta
lefnadssätt och smaken af  de umgängesnöjen, åt hvilka han
älskade att lemna stunderna af sin enskilthet».

Bland dem är en liten på fransyska författad scen,
som uppfördes vid en karusell på Drottningholm år
1779 och öfverenskommits mellan skalden och den
underbart sköna grefvinnan Löwenhjelm. Hon hade i
föregående torneringar brukat vara konungens dam; men
denna gång bar han, emedan hon var borta, i stället
den för sin fägring lika frejdade grefvinnan Höpkens
färger. Men den öfvergifna sköna infann sig plötsligt
och ställde den konungslige fjärilen till rätta för
hans flyktighet. Konungen blef helt förlägen af denna
öfverraskning.

Dock, det är ej dessa qvickhetens skimrande
dagsländor, som gifvit Oxenstjerna en framstående
plats i Sveriges skaldering. Bakom infallens glitter,
genom den lätta konversationens gas framskimrade något
solljust och varmt, som lät ana ett hjerta, på hvilket
såsom underlag esprit'n utkastade för stunden sina
skrattretande arabesker, för att kanske snart åter
utplånas af en upprörd känslas tår. Fastän hofman,
var han ännu i mycket ett naturens barn; fastän
hofskald och epigramvirtuos, älskade han att med
sin sångmö flykta ut till landet och dess idyller
samt der under alla »Dagens stunder» fröjdas vid
åsynen af »Skördarne». Han förde härvid med sig till
sin följeslagerska ett skrin med grannlåtsglitter,
med hvilket han älskade att behänga henne. »Men»,
säger Atterbom, »men också bär hos honom sjelfva
detta begär lika mycken prägel af ett lifligt
natursinnes barnfröjd, som af hofmannens elegans och
praktlystnad. Oxenstjerna är i sjelfva verket före
Tegnér den präktigaste af alla svenska skalder; och
visserligen sker ofta nog, att hans sångmö, icke nöjd
att endast smycka sig med blommor och juveler, kläder
sig från hufvud till fot i rosor och ädelstenar.»

Det är väl få af våra läsare, som i dessa
tidningspressens, telegrammernas och notishungerns
dagar skulle vilja gifva sig tid till att genomläsa
Oxenstjernas dock så rika dikt »Dagens stunder». Och
likväl -- för att begagna Tegnérs ord -- huru munter
framdansar ej (i första sången: »Morgonen») der den
unga solen, huru lätt spelar ej blodet i det nyvaknade
lifvets ådror! Det är, som morgondaggen ännu låge qvar
öfver den skimrande taflan, det är som morgonvindarne
blåste hela den herrliga sången igenom. Andra
sången deremot, som väl också i poetiskt afseende
är den svagaste af alla, har en tyngre och trögare
gång. Det är, liksom skalden sjelf skulle hafva lidit
af middagshettan och qvalmet, som han målar. Deremot,
hvilket obeskrifligt behag, hvilket stilla vemod
hvilar icke öfver hela tredje sången! Dessa ömma,
klagande toner har skalden lärt af den näktergal,
han besjunger, dessa döende och dock lifliga färger
sprider endast den nedgående solen öfver ett menskligt
sinne. Som en engels hviskning ur aftonrodnaden har
alltid denna sång förefallit mig. Det är en stor elegi
öfver den döende naturen, eller rättare, det är en
serenad utanför den slumrande jordens fönster, det är
en lång suck öfver det förslocknade lifvet. Och likväl
är det ej denna, utan den sista sången, åt hvilken
jag ville gifva priset ibland alla; ty äfven i dikten
är natten dagens krona. Hvilken tafla, som omfattar
himmel och jord. huru mörk och dock hur präktig,
huru lätta och genomskinliga alla dessa gestalter! I
början den hulda sömnen, som vaggar jorden till ro,
och de fladdrande drömmarne; midt uti det präktiga
månskensstycket, och vid slutet grafvarne, hvarur
djupa, klagande röster uppstiga. Det är, som man hörde
på afstånd brusningen af underjordens floder eller
slagen af den förbiflygande dödsengelns vingar. 

Utrymmet tillåter oss icke att här göra några längre
utdrag ur denna dikt; men, vi kunna ej motstå
frestelsen att ur den första sången »Morgonen»
här återgifva följande läckra teckning, för att
erinra den stora allmänheten om allt hvad skönt,
som glömskans graf nu höljer:

"Ur dessa berg, som svalkan skyla, 
Flyr lekande en hastig fläkt, 
Som gjuter nattens sista kyla 
I värmans första andedrägt, 
Än purpurstänkta skyar jägtar,
Än sädens vågor kullrigt fläktar,
An smyger kring en uddes land 
Och vattnets glas i flykten krusar, 
Hvars runda bölja sakta brusar 
Och somnar mot en vassig strand.

Med vingar, som på luften simma, 
Han än kring horisontens fjäll 
Förskingrar hviftande den dimma,
Som sträcktes af den våta qväll; 
Än hennes tunna däfnad sänker, 
Som med ett doftadt regn sig stänker,
Af solen i sitt fall förgyldt; 
Och knappt till gräsets toppar hinner, 
Der hon som strödda stjernor brinner
I blomstrens skålar, dem hon fyllt.

Kring deras välluktrika kalkar
Och blomningen af lindars rad
Han pustar, till den strand han svalkar,
Den svärm, som skattar örtrens blad.
Utaf ett bi hvar väppling svigtar,
Som ur dess sköt sin samling riktar,
När sommarfåglars prydda tropp
Med färgers glans i luften svingar:
Liksom om Flora lånat vingar
Åt blomstren, dem hon ammat opp.

Hvad pensel färgar dessa stränder? 
Månn' han, till sommarns ärestod, 
Blef doppad af gudinnans händer
I morgonrodnans gyllne flod? 
Månn' hit, i fältets prakt betagen, 
Af Junos fåglar Iris dragen 
På regnets båga stigit ner 
Och öfver grönskan, den hon målar,
På gräset bredt sitt skärp af strålar, 
Som alla färgers brytning ger?"

I sanning, på en sådan naturmålning gå hela dussinet
af många äfven prisbelönta dikter! Eller denna
skildring af solens nedgång:

"Der himlens hvalf och hafvet sammanflyta, 
En duk af eld tycks hölja vattnets yta, 
På deras gräs re'n Thetis bölja bär 
Den gyllne bädd, dit solen väntad är,
Bland tunna moln, som kring dess läger flyta. 
Emellan dem hon, ömsom sedd och skymd, 
Med purpurns glans än ljusa massor fyller, 
Än med sin eld en mörkblå sky förgyller, 
Än strålar fritt kring horisontens rymd,
Der qvällens luft från stranden, der han hviftar 
En fläkt, som knappt i vassens bugning röjs, 
Safir och eld på vågens spetsar skiftar, 
Som vid hans fart i långsam vägning höjs. 
Men när som mest vid nedergången tändes 
Ett sken, hvars glans gör vestra himlen klar,
Den skymning, som från österns portar sändes, 
En skuggig kant kring ljusets tafla drar."

Man kan lätt göra sig ett begrepp om den beundran,
hvarmed sådan diktning af en högättad man skulle af
hans samtid emottagas.

Oxenstjernas andra stora och högeligen prisade
dikt är »Skördarne» -- en stor beskrifvande idyll,
der de ljufvaste och mjukaste taflor upprullas i en
välljudande, en formren diktion. Tegnér yttrar i sitt
inträdestal i svenska akademien om denna dikt bland
annat detta, hvilket omöjligen kan sägas bättre:
»Skördarne äro en stor poetisk komposition, men
likväl i det hela sammansatt af skilda och liksom
lösa taflor. Det är ingen egentlig handling, som
sammanbinder dem; ty den fortgående skörden kan ej
anses som en sådan, då skördemannen endast såsom ett
kollektivt begrepp framställes. Desto mera berömvärd
är den konst, hvarmed skalden förstått att förena
de särskilta delarne, och det inre sammanhang,
som med en skenbar nödvändighet sammanknyter det
hela, ifrån höbergningen i första sången ända till
de landtliga bröllopen i den sista ... som en
blomsterkrans ligger det hela framför oss; men tråden,
som sammanhåller den, är bortgömd under de skiftande
bladen ... De enskilta skönheterna i »Skördarne» äro
väsentligen af samma art, som dem vi redan anmärkt i
'Dagens stunder'. Det är samma inbillningens prakt,
samma glänsande skildringar, samma ståt af bilder. En
sådan praktmålning, som målningen af solen i tredje
sången, dess uppgång och verkningar i naturen, har väl svårligen den
svenska vitterheten att uppvisa.»

Flera andra af Oxenstjernas dikter skola vara
oförvanskliga evighetsblommor i vår lyriks
herbarium. Särskilt torde följande stanser ur
lärodikten »Ödet» i våra dagar förtjena en erinran:

"Se jorden knappt ett rum åt flydda furstar låna,
Och ödet, skiftande åt andra deras land, 
Förstörda väldens namn för nya välden plåna 
Och skrifva deras lag och gräns med blodig hand, 
Af krigets dunder verlden skalla, 
Och troner störtas i dess lopp, 
Och spillrorna, som från dem falla, 
Till andra troner resas opp."

Oxenstjerna har derjemte ett framstående namn som
öfversättare, i det han återgifvit på vårt språk
några sånger ur Tassos »Det befriade Jerusalem» samt
Miltons »Det förlorade Paradiset», om hvilket sednare
skaldeverks öfverflyttande minnestalaren yttrar:
»Flera af dessa målningar stå, om man blott betraktar
versens skönhet, onekligen öfver sin urbild. Med
ett ord: denna öfversättning är, hvad hvar och en
öfversättning borde vara, i versifikatoriskt hänseende
ett original; och det är icke den främmande, utan
den föryngrade Milton man ser framför sig.»

Han   upphöjdes,   såsom   vi   nämt, af   sin konung, hvars
vänskap han ägde, till de högsta embeten; men han
gjorde på det området föga väsen af sig och synes ej
heller hafva visat någon lust att der lysa som en
meteor. Korteligen, han var embetsmän af tvång och
landskapsmålare i poesien af böjelse. Man tjenar ej
gerna tvenne herrar på en gång: han blef som skald
stor, som minister och annat mera liten. Han var,
säger Schröderheim i sina anteckningar, »född uti
otid och tillhörde icke det tidehvarf, hvaruti han
lefde. Hans snille var för mycket upplyftadt för
att fästa uppmärksamhet vid lappri, och hans själ
för ädel att vänta eller hämnas oförrätter. Han
ville bibehålla sin konung hjerta i dess medfödda
mildhet, när andras stora omsorger syftade på dess
förhärdande.» En sådan dom af en skarpsynt samtida
vittnar bäst om den persons upphöjdhet och ädelhet i
karakteren, som domen afser.

Med Gustaf III:s död var ock solen nedgången i grefve
Oxenstjernas lefnad. Han qvarblef visserligen ännu en
tid vid hofvet; men den glädtiga lyckans dagar voro
förbi. Hans öfver medelmåttan långa, liksom luftiga
gestalt böjdes, och qvickhetens, det skalkaktiga
skämtets uttryck i hans anletsdrag tvinade bort; men
det fromma och kärleksrika i de ädla, de fint bildade
dragen, det förblef qvar. Tryckt af sorger, fattigdom
och bräcklighet, blickade hans öga med saknad
tillbaka på de förrunna tider, då snillet, sången och
qvickheten i förbund voro hvardagsgäster vid ett hof,
öfver hvilket de spredo en glans och en tjusning, som
ännu fortlefver, sedan kronobränneriernas finkeldoft
bortdunstat och de blodiga spåren utplånats af
lönmordet på maskeradbalen. 

Den 29 Juli 1818 dog i fattigdom den åldrige skalden
i Stockholm, under det han var sysselsatt med sin
öfversättning af Tasso. Den nya tidens skalder hade
då låtit höra sina mäktiga slag i nordens harpa.
Han hade med grämelse och smärta sett fosforismen,
den nya skolan, angripa det akademiska »vettet»
från hans Gustafs dagar med det nymodiga »ovettet»
och han hade med deltagande följt Kellgrens kamp;
men han hörde äfven bruset från verkliga titaner,
hvilka skulle i sin ordning hämnas den förorättade
akademien, inom hvilken Esaias Tegnér skulle intaga
den plats, som han sedan dess stiftelse beklädt.

Han slocknade, fridfull i döden som i lifvet och med
den vackra bön i hjertat, som han en gång skref:

"Tillfredsställd mellertid, hvart dina bud mig mana,
Låt för din syn mig vandra lika ren,
Om ödet sprider kring min bana
Sin skymning eller sina sken. 
Min dyrkan vare skänkt åt Dig och dygdens lagar, 
Åt vänskapen min tro, åt olyckan min hand, 
Åt visheten min håg, åt friden mina dagar,
Och lifvet åt mitt fosterland!"

Axel Krook.


Lifvet  i  jorden.

En af de största skatter, som jorden gömmer i sitt
mörka sköte, är otvifvelaktigt stenkolet; ty af
tillgången derpå beror, snart sagdt, hela industriens
och det ömsesidiga utbytets vara eller icke vara,
så vida ej det är framtiden förbehållet att upptäcka
nya värmekällor, hvarom vi nu ej drömma eller på sin
höjd endast hafva en dunkel förmodan.

Stenkolet består till största delen af växtämnen,
som förmultnat och förstenats på samma ställe, der de
växt. De med fiber rikligt utrustade vattenväxterna,
som under de stora träden bildade tjocka mattor,
sammanbundo och filtade ihop sig, såsom ännu i dag är
fallet med våra torfmossar. Dessa urverldstorfmossar
voro sådana delar af jordytan, hvilka, till följe
af underjordiska rörelser, voro underkastade en
småningom skeende sänkning. På detta sätt blef läget
af de hopfiltade växtämnena långsamt bragt under
hafvets nivå, hvilket nu sköljde öfver dem och,
genom att aflemna lager af sand, kisel och slamm,
bildade de sandstens- och kisselbäddar, dem vi nu
se omvexla med kollagren. Denna nedåt gående rörelse
var för öfrigt icke af bestämd natur och led afbrott
genom smärre höjningar eller längre pauser, hvarunder
nya aflagringar ägde rum och medförde bildandet af nya
mossar och nya växter. Då nu sänkningen åter började,
så blefvo äfven dessa torfmossar begrafna under det
inträdande vattnet. Och
så bildades trappvis våra kollager, och nutidens
bergsmän arbeta verkligen i en urskog, hvars träd
och smärre växter yppigt sköto upp under en nästan
tropisk sol.

Man har tecknat och målat ideallandskaper från
stenkolsperioden icke blott för undervisningsböcker,
utan äfven som sjelfständiga konstverk. Dessa
antediluvianska träd- och ormbunkformationer, dessa
laguner, fåglar och kräldjur från ett okändt fordom
hafva derigenom gjorts bekanta för litet hvar.
Fossila fiskar och ödlor samt aftryck af växter
hafva ofta blifvit funna i kolfälten. Man har
beskrifvit mer än trehundra arter af fossila växter,
men man får derigenom ingen idé om urverldens yppiga
växtrikedom. Genom experimenter har man ledt i bevis,
att växter, som under två år varit öfversvämmade af
vatten, hafva på en fjerdedel nära totalt försvunnit,
så att de påträffade fossila växterna endast utgöra
en mindre del af
den förr varande vegetationen. Man har äfven funnit
hela förstenade trädstammar i kolfälten, hvaraf
framgår, att kolen hafva bildat sig bland dessa träd,
liksom det nu är fallet med torfven. Under de senaste
åren har man till och med stött på förstenade träd
i upprätt ställning.

Om dessa uråldriga områden med oändligt tålamod och
arbete blifvit för menniskan öppnade och arbetet
fortgått en tid, så börja nya former af växtlifvet
att visa sig och föra en parasittillvaro på de gamla
bildningarna. Den varma, fuktiga luften frambringar
underliga svampar och bomullsartade fibrer af den
skönaste hvita färg. Det ruttnade timret åstadkommer
en eljest obekant lukt, Till detta nya och på samma
gång så gamla fält lockas mal, flugor och mygg och
äfven råttor finna vägen dit, fast icke alldeles
till bergsmännens förnöjelse, ty de uppäta brödet
och gnaga sönder deras ljus. Man ser dem springa
omkring öfver allt i grufgångarne eller ängsligt
gömma sig bakom stöden. I Aberdeen i södra Wales
förlorade en grufarbetare sitt lif för ett af dessa
skadedjurs skull. Han förföljde med obetäckt ljus en
råtta öfver den gräns, som icke fick öfverskridas,
råkade in i ett gasfyldt rum, antände gasen och biet
dödad. I öfvergifna grufvor infinner sig flädermusen,
ditlockad af värmen och stillheten.


Nedfirande af en häst genom en gruföppning.

Hästar   begagnar  man mycket, för att frakta kolen
från grufvan   till   nedra   delen af schaktet.
Vanligen släpper man

ner dem i dertill särskilt konstruerade lådor,
men understundom begagnar man endast ett tåg med
spännbara läderremmar. I detta fall synas hästarna
liksom förlamade af fruktan och göra icke den ringaste
rörelse samt tyckas vara döda, då de komma ned. De
vänja sig för öfrigt snart vid sitt nya lefnadssätt
och blifva starka och feta. Hafva de en gång kommit
ned, så återse de i allmänhet icke mera den öfra
verlden. I några kolgrufvor halar man upp dem hvarje
qväll och släpper åter ner dem på morgonen.

För många grufarbetare skulle det vara en riktig
välsignelse, om man hissade dem upp och ned, vore det
endast i en tunna, och derigenom besparade dem den
oerhörda mödan af att stiga ned och upp. Småningom
komma anstalter, som tjena till detta ändamål, i bruk,
men det finnes dock många
grufvor, hvari man blott känner till branta
stegar. I Skottland var ända till 1843 den barbariska
seden i bruk att låta kolen bäras upp i korgar på
menniskoryggar, hvartill till och med begagnades
flickor. De stackars varelsernas börda hängde på
remmar, som gingo omkring hufvudet, och framföre
på pannan var äfven en lykta fästad. Ofta ramlade
tunga kolstycken fram på begge sidorna om korgen,
och om ett af de i korgen liggande lösgjorde sig,
skadades, ja till och med dödades den på stegen
närmast varande. Under det att mödrarna
förrättade detta farliga arbete, användes deras
barn till att draga och skjuta på kolvagnar nere i
grufvan. Emellertid har en förbättring härutinnan
inträdt, sedan man lärt sig inse, att en mensklig
behandling af arbetarne alltid är den fördelaktigaste.

(Forts.)




De begge vännerna.
(Till poemet å följ. sida.)

Vännerna.

Nej, skåda på hatten, på spetsen och plymen, 
Som pryder den unga och lockiga hjessa! 
Om ej jag mig missta'r för starkt på kostymen, 
Så tror jag förvisso jag ser en prinsessa, 
Gu'signe den engein, den högheten fin! 
Men om hon gör skäl för de upphöjda namnen, 
Hvi håller en onoslig mops hon i famnen 
Och icke en prins ifrån grannstaten sin?

För tidigt? Nej, kärleken ypperligt drifves
Uti politikens temp'rerade zoner;
Bland skallror och lindor och dihorn han trifves
Och växer, tills han kan »stå lull» uppå troner,
Således: det skälet ej fullgiltigt är;
Nej! barnets instinkt är det här, som är mogen,
Hon vet nog, att moppe till döden är trogen,
Då stundom en prins i sitt lif är så der ...

På hofmän, som buga, och fröknar, som gnälla, 
Hon öfverflöd har, och det tröttar i längden; 
Hur roligt att äga en vän, som törs skälla 
Ibland den subtila och undrande mängden! 
Det låter så friskt som ett vallhorn i skog; 
Hans lurfviga öron helt ocirkladt hänga, 
Och, roar det honom, han fritt vågar blänga 
Och räcka sin tungsnibb åt verlden med fog.

Ja, edukationen hos moppe är dålig 
Och klen hans figur i salongen och dansen, 
Han ej ens förstår, att han bör vara tålig, 
När utaf en förman han trampas på svansen; 
Hvad taga sig till med en slik babian? 
Här hjelpa ej stjernor, ej band eller titlar, 
Man fåfängt med dylikt hans mopsöra kittlar, 
Han grinar helt fräckt åt den skönsta kraschan.

Ack, låt honom vara! Ej hjerter blir klöfver, 
Hur också man skrapar och målar och tvättar. 
Den lilla en dag nog sin älskling behöfver: 
Han bördorna »vädrar» och delar och lättar, —
Man nästan kan se det uppå hans habit; 
Ty fast han är svart, den förtjusande moppen, 
På hufvud och hals och den öfriga kroppen,
Så är han på bröstet som snöflingan hvit.

Ja, lycklig är den, som i morgonens timma 
En vän vid sitt knoppande väsen kan fästa 
Och som, när han svepes i aftonens dimma. 
En vän äger qvar, som den obestridt bästa 
Utaf de presenter oss lifvet bestått;
Hur ödet för öfrigt må vängåfvan foga, 
Med svans eller utan — är icke så noga, 
Blott hjertat, som moppes, är trofast och godt.

Lea.



Ingenting ovanligt.

Berättelse af Richard Gustafsson.

1.

Supén.

Första våningen i ett af husen vid Fredsgatan är
briljant upplyst, och den präktiga ekläreringen
återspeglas i de stora trymåerna, som räcka från
golf till tak och göra dubbel effekt genom sina rikt
utskurna förgyllda ramar. Rummen i våningen prydas af
dyrbara möbler, klädda med bjerta sidentyger, på flera
af väggarne ser man landskapsstycken och genretaflor
af framstående svenska artister, och från kolonnerna i
hörnen höja sig statyetter i marmor, såväl originaler
som kopior; -- med ett ord möblemanget och rummens
dekorering vittna om rikedom, men ett uppmärksamt
öga märker dock snart på anordningen af det hela,
att ägaren till all denna glans har större öfverflöd
på penningar än på smak.

Den sol från hvilken all denna prakt utstrålar är den
rike garfvaren, eller, som han vanligtvis kallas,
»fabrikören», Niklas Barkander, millionären och
riddaren af vasa-orden, den populäre mecenaten och
den beryktade kämpen för arbetets ära.

Barkander gifver i afton en större supé, men gästerna
äro ännu icke anlända. Endast värdinnan och några
af tjenstefolket synas i våningen, sysselsatta med
att ställa allt i ordning för festen. Värdinnan
är en liten varelse med fina anletsdrag, öfver
hvilka sväfva liksom en slöja af vemod. Om hon icke
vore den rike garfvarens fru, så skulle man nästan
kunna tro, att hon vore olycklig, men hela verlden
skrattar åt en dylik tanke, ty ingen kan väl lefva
ett sorgfriare lif, än fru Barkander. Hon har allt,
hvad andra qvinnor önska sig, för att vara lyckliga:
en make, som är högt aktad i samhället, en son,
som är en af hufvudstadens förnämsta eleganter,
en dotter, både älskvärd och skön, och ett hem,
der ingenting saknas af lifvets beqvämligheter. Och
likväl ligger der liksom en hemlig sorg äfven under
hennes leende. För att förklara detta fenomen, säger
man i stora verlden, att fabrikörskan är »romanesk»
och att hon öfverlemnar sig åt svärmerier, som borde
vara bannlysta vid hennes ålder.

Dörren till fabrikörens arbetskabinett öppnas, och
herr Niklas träder ut i sin våning, för att kasta en
sista pröfvande blick öfver anordningarne. Vid hans
sida går sonen, som är kassör på ett af hufvudstadens
större handelskontor.

Herr Niklas är en fullkomlig motsats till sin hustru,
hvad det yttre beträffar. Hans ansigte skiner som det
blankaste saffian och kring hans fylliga läppar spelar
ständigt ett sjelfbelåtet leende. Han är korpulent,
men det oaktadt sitter fracken så väl, att den
faller efter formerna som handskskinn. Den lilla
vasa-stjernan pryder det breda bröstet, som tycks
vara skapadt att uppbära en stor samling af dylika
glänsande utmärkelser. Hans klädsel är ytterst vårdad,
icke en skrynka synes på skjortkråset, halsduken är
knuten kokett, och öfver den snöhvita västen ringlar
sig en massiv guldkedja, vid hvars öfversta ända är
fästad en ofantlig knippa af skramlande berlocker.

Herr Moritz Barkander, kassören, eller, som han
kallas, »grosshandlaren», är en ung man, som
hvarken liknar fadern eller modern. Han saknar
den förres leende min, likväl utan att äga den
sednares sorgbundna drag. Hans ansigte bär prägeln
af likgiltighet, på samma gång som hans min tyder på
en inneboende stark tro på egen öfverlägsenhet. För
öfrigt är han en rätt vacker karl, med friserad tupé
och stora ljusa polisonger, som fladdra kring hans
bleka kinder.

»Bra, mycket bra!» säger herr Niklas, sedan han
med sina mönstrande blickar synat allt, ända från
de blommiga mattorna på golfvet till de strålande
kronorna i taket. »Men hvar är Maria?»

»Hon håller ännu på med sin toalett»,  svarar frun.

»Då måste hon skynda sig, ty snart är tiden inne,
att våra gäster skola komma.»

»Jag går in till henne, för att se, om hon är färdig»,
tillägger frun och vänder sig för att gå.

»Stanna   ett ögonblick, Rosa lilla», ber herr
Niklas och


betraktar sin frus hårklädsel. »Den der mössan ser
tarflig ut, min vän, och du vet ju, att jag så gerna
ser dig bära endast det, som är riktigt fint och
dyrbart.»

»Modehandlerskan hade ingen bättre färdig.»

»Då skulle du ha' beställt en.»

»Det var för sent.»

»Se så, blanda dig inte nu i fruntimmersaffärerna,
bästa pappa», afbröt Moritz och tog fadern under
armen. »Vi ha' andra saker att tala om.»

När far och son blefvo ensamma, slogo de sig ned i
en af sofforna, och Moritz började samtalet med att
fråga, hvad egentligen orsaken var till denna fest,
som, att döma efter anordningarne, skulle blifva så
lysande och dyrbar.

»Kommer du nu igen med dina galna frågor!» utropade
herr Niklas. »Hvarför ger jag en supé? Jo, af samma
orsaker, som jag alltid gifvit supéer, sedan jag
kom i den ställning, att jag kunde gifva dem. Eller
måhända att detta hvarför har något ändrat sig, ty
förr gaf jag middagar och supéer för att skapa mig
ett anseende, men nu gör jag det för att uppehålla
mitt anseende och representera. Tro mig du, Moritz,
rikedom är icke makt i någon annans hand än den,
som förstår att rätt använda den.

»Du känner konsten, pappa, det vet hela verlden. Men
nog tycks det mig ibland, som om du sköt öfver målet,
då du hos dig samlar ett sällskap, som är både brokigt
och blandadt.»

»Du talar som ett barn, min kära Moritz, och det
förvånar mig så mycket mer, som du lefvat med i
verlden och derför borde känna den. Hvad är det för
sällskap, som du kallar blandadt? Först är det våra
rika köpmän, och dem bjuder jag både för dina och
mina affärers skull. Vidare är det embetsmän, och
de äro prydnader i mina salonger, ty de bära alltid
sina vackra ordnar och dekorationer. Jag bjuder
alltid den, som jag vet har en kraschan, ty en sådan
tingest har en glans, som till och med återfaller
på värden. Jag bjuder litteratörer och artister,
emedan det är modernt att älska litteratur och konst,
och dessutom gör dylikt folk nytta för sig genom att
roa mina gäster.»

»Det är dyrbara nöjen, om jag inte misstager mig»,
inföll Moritz med ett satiriskt leende.

»Jag förstår, du menar, att de låna pengar af mig,
som jag aldrig får igen. Nå ja, det är sant, men
i fall jag nekade dem ett och annat litet handlån,
så skulle de försvinna från mitt umgänge, och det
vore en större förlust, ty de föra en viss glans med
sig nu för tiden, och det är ganska angenämt att på
kaféerna ibland få glamma med professor den och den
och författaren den och den. Publiken känner dem, och
när man ofta ser mig i deras sällskap, så säger man:
'den-der Barkander han är en verklig mecenat'!»

»Hvad publicisterna angår, så vet jag mer än väl,
hvarför pappa bjuder dem. Det gör så godt, att se sitt
namn då och då i dagens blad, när något beröm följer
med, och för att vara säker på tidningsskrifvarnes
vänskap, så bjuder pappa dem på supéer och försöker
att smickra dem. Men, gudnås, det hjelper inte alltid,
ty oaktadt alla försigtighetsmått, så har du fått
dig en svidande snärt ibland.»

»Jag skulle fått tiodubbelt så många snärtar, om inte
jag haft så många vänner inom pressen.»

»Men nu komma vi till en klass gäster, som jag
inte kan förlika mig med. Man kan knappast taga två
steg i din våning, utan att stöta på en eller annan
handtverkare.»

Herr Niklas såg på sin son och brast ut i ett gällt
skratt, så att hans kinder och mage kommo i stark
skakning. När hans munterhet något saktat sig, sade
han:

»Jag kan inte annat än skratta åt din enfald, som
ingenting begriper. Har du inte märkt, att det är
blott på sista tiden, som du hos mig mött dessa för
dig obehagliga figurer? Nå väl, det är just sedan man
allmänt börjat tala och skrika om arbetets ära. Jag
har gjort mig till förfäktare af de moderna idéerna
om arbetets adel, och man har så mycket större skäl
att tro mig mena uppriktigt med saken, som jag sjelf
sträfvät mig upp från att vara en simpel arbetare.»

»Du glömmer, pappa, att det inte var genom arbete
du kom dig upp, utan genom spekulationer, sedan du
fick min mors förmögenhet i dina händer. Så har du
åtminstone förr sagt mig.»

»Bah! det var den tiden, då man talade om arbetaren
med förakt; men nu, då arbetaren blifvit på modet, så
vill jag gerna låta påskina, att jag arbetat mig upp
från ingenting till den höga ställning, jag innehar.»

»Och blott för att få vara med bland dem, som jägta
efter pöbel-popularitet, så pålägger du dig ett dylikt
obehag att umgås med handtverkare och mobb.

»Jag blir populär, min son, jag blir populär, och det
är för mig den största lycka på jorden. Om jag vore
vid din ålder, så tänkte jag kanske liksom du. Men nu
är jag en mogen man, som bättre förstår att uppskatta
lifvet. Nu är det ärelystnaden, som kallar mig
framåt. Kommunalmannen har helt andra fordringar på
lifvet, än den unge, lättsinnige kassören, och derför
skall du aldrig döma oss båda efter samma skala.»

»Mitt lättsinne inbringar mig bestämdt mera verkliga
nöjen, än alla dina arbeten att blifva populär»,
invände Moritz. »Hvad har du väl hittills vunnit,
annat än besvär?»

Fabrikören pekade på sin ordensstjerna och sade:

»Tycker du, att det här är ingenting?»

Moritz höjde på axlarne med en min, som ville han
säga, att han visst inte föraktade denna utmärkelse,
men att han icke ville söka den på en så besvärlig
väg, som fadern gjort.

»När jag en gång börjar längta efter en ordenstjerna,
så skaffar jag mig den på ett beqvämare sätt»,
återtog Moritz.

»Du kan ha' rätt, min gosse, det går ibland lättare,
än man tror. Har man blott sina förbindelser och
förstår att begagna dem, så är ens lycka i den vägen
gjord. Jag tänker också begagna någon af de lättare
utvägarne för att skaffa vasen ett passande sällskap.

»Ämnar du då bjuda hofvet till middag ute på
din landtegendom, eller ställa till ett kungligt
jagtparti?»

»Vi få väl se, vi få väl se!» utropade herr Niklas
ock steg upp.

*

Fabrikör Barkanders våning hvimlade af gäster,
som alla trängdes kring borden i stora salen,
der supén serverades. Knappast fanns en enda af de
främmande, som icke erkände, att anrättningarne voro
utsökt läckra och vinerna af prima sort. Värdinnan
var idel vänlighet, värden den uppmärksammaste af
alla; Maria, hans dotter, var älskvärdheten sjelf,
och Moritz gjorde, hvad han kunde, för att vara
artig. Också herrskade en särdeles belåten och
angenäm sinnesstämning bland hela sällskapet. Snart
måste denna sinnesstämning gifva sig luft, och när
champagnen började fräsa i glasen, äskade den ene
talaren efter den andre ljud, för att hålla tal och
föreslå skålar.

Icke mindre än fem talare uppmanade gästerna att tömma
ett glas för värden, men Barkander svarade på dessa
skålar blott med några få ord, ty han ville spara
sin kraft till den skål han sjelf ämnade uppträda
med. Ändtligen steg han fram till ena bordsändan och
klingade med sitt glas. Då tystnade sorlet efterhand
och de sista ljuden voro hviskningarne, som gingo
genom salen, förkunnande, att Barkander skulle tala.

Herr Niklas såg sig omkring med en öfverlägsen blick,
och då han märkte, att alla stodo färdiga att lyssna
till hans röst, började han sitt tal:

»Mina herrar och damer!

»Många talare hafva denna afton föreslagit skålar för
värden och värdinnan etc.; men jag höjer min röst,
icke för en personlighet, utan för en idé! Tidens
lösen är arbetets ära! och jag frågar, om det finns
någon ibland oss, som icke djupt känt betydelsen
af denna tidens rättvisa fordran? Nej! alla äro vi
ense om rättmätigheten af, att arbetaren vill vara
jemnlike med dem, som hittills trott, att rikedomen
och börden höja menniskovärdet. Jag är stolt öfver
att kunna säga, att jag gått igenom ekluten och sjelf
varit arbetare. Här ibland
oss finnas också många andra, som från arbetarnes
leder svingat sig upp till oberoende, och dessa
män förstå mig nog och vilja understödja mig, då
jag går att kämpa för likställighet mellan de mera
lyckligt lottade och de fattiga arbetarne. Hvem
har icke sett, hur arbetets son ringaktats i vårt
samhälle, men denna föraktets och förödmjukelsens
tid är snart förbi, och hvem vill ej bidraga att
upprycka detta onda med rötterna? Låtom oss alla med
förenade krafter gå fram mot det ädla målet och visa,
att vi följa med vår tid. Och för att öppet bekänna,
att vi hylla detta mål, som ett uttryck af sanningens
och rättvisans seger, så låtom oss dricka en skål
för arbetets ära. Skål för den ära, som det redliga
arbetet gifver!»

Ett bifallssorl hördes i salen, då Barkander slutade
sitt tal. Alla tömde sina glas, men sedan blef det
ett tisslande och tasslande bland grupperna. Mången
tyckte, att garfvaren hade talat väl, men andra
funnos, som höjde på axlarne och sade, att sådana ord
icke borde komma från Barkander, som sjelf behandlar
sina arbetare som slafvar.

»Det der talet har jag bestämdt hört förut», yttrade
en ung man, som stod vid salsfönstret, inbegripen i
ett samtal med en mager herre, hvars hållning och min
tydde på, att han var en offentlighetens man. »Ja,
jag misstar mig bestämdt inte, det var dessa fraser
jag såg hemma på ditt skrifbord. Neka inte, ty det
är bestämdt du, som skrifvit talet åt Barkander.

Den magra figuren höjde på axlarne och sade sakta:

»Det var mig omöjligt att slippa undan, ty gubben
har lånat mig penningar, och som det lätt kan hända,
att jag än en gång behöfver anlita hans kassa, så
får jag inte stöta mig med honom.»

En mängd af gästerna trängdes kring Barkander, för
att få trycka hans hand och tacka honom för de vackra
orden, som man så tydligt förnummit hafva gått ur
hans hjertas djup. Barkander hade ett småleende och
ett hjertligt tack för alla.

»Den, som har en öppen blick, måste helt naturligt
gripas af tidens mäktiga rörelser», sade han och
skakade hand med dessa arbetets representanter, som
han sjelf valt ut bland dem, som kunde anses värdiga
att få inträda uti hans salonger.

Några timmar senare stod Barkanders våning åter tom
och ljusen släcktes i kronor och kandelabrar. Herr
Niklas hade gått till hvila och sömnen sänkte sig
ned öfver hans trötta lekamen, men själen arbetade
ännu, och i drömmen fortsatte han sin väg framåt
mot popularitetens höjder. Men plötsligt tyckte
han, att vägen slutade och han stod vid randen
af en afgrund. Djupt nere i det svindlande mörkret
hörde han röster, som ropade hans namn och förbannade
honom. Herr Niklas kände väl dessa röster, ty de kommo
från dem, som under hans lefnadsbana blifvit offer
för hans »lyckade spekulationer». Skränet blef allt
starkare, och herr Niklas ville vända om och skynda
bort, men då märkte han, att återvägen spärrades af en
hemsk gestalt, som pekade mot det fasansfulla djupet
och ropade: framåt! Herr Niklas vred sina händer af
förtviflan, ångestsvetten perlade från hans panna, och
han bad med darrande röst: »Af nåd låt mig få vända
tillbaka, och jag vill gifva hälften af min million!»

Då höjde sig den hemska gestalten och blef som en
jätte. Herr Niklas krympte samman af bäfvan och hörde
en stentorsstämma, som ropade: »Du har ingen million,
du är ruinerad!»

Ett skallande hånskratt hördes der nere i afgrunden,
och herr Niklas kände, hur han förlorade fotfästet
och störtade ned i djupet.

Med ett rop af förskräckelse vaknade herr Niklas
från sin plågsamma dröm. Han skälfde i alla leder och
kallsvetten droppade ned från panna och kinder. Sedan
han hämtat sig så mycket, att han förvissat sig om,
att han låg i sin mjuka dunbädd, drog han några djupa
suckar af lättnad och mumlade:

»Det är den fördömda hummern och champagnen, som oroa
mig!»

(Forts.)



På en landsväg i Japan.


Ett japanesiskt tehus.

Vi befinna oss på Tokaido- eller Regeringsgatan, som
har en längd af fyrahundra engelska mil -- en vacker
hård och jemn väg, med hus på begge sidor utefter
hela dess längd emellan de båda städerna Jokohama
och Jeddo. Lifvet och rörelsen på vägen företer
utomordentligt rikt vexlande scener: embetsmän till
häst, i besynnerliga hattar och drägter, med tre, fyra
eller sex tjenare, alla fullständigt beväpnade, och
med löpare förut; dernäst nakna, glänsande tatuerade
kulis, med tunga bördor; resstolar, i hvilka den
olycklige resenären måste sträcka benen i vädret
eller hålla dem inunder sin kropp, fortskaffade af
nakna bärare, som hvarje ögonblick måste göra halt,
för att icke förlora stolens jemnvigt och för att
taga bördan på andra axeln; derefter öppna resstolar
och andra dylika, sorgfälligt betäckta med mattor;
vidare resande i prunkande kostymer med ett följe
af kulis, som bära koffertar och andra reseffekter;
halfnakna män, som makligt aflägsna sig från badhusen;
barn utan tal, ofta så löjligt utstyrda, att de,
så väl som deras föräldrar, skulle vara ovärderliga
vid en maskeradbal; oräkneliga unga och gamla
menniskor, flygande drakar af alla slag, fyrkantiga
och runda och liknande utomordentligt stora fjärilar,
men alla utan stjertar och inga trekantiga, liknande
dem hos oss; folk, som från marknaden bär fisk och
trädgårdsväxter, etc. etc.

Vid en blick in i husen finner man dem öfverallt
lika; qvinnor i alla grader af på- och afklädning,
sysselsatta med sin hufvudprydnad, med sminkning och
pudring. Korteligen, man ser intet slut på den raska
strömmen af menskligt lif, hvarken ute eller inne;
och hufvudet svindlar, när man tänker derpå, säger
den resande, som gjorde en utflykt inåt landet, och
hvars hågkomster från denna uflykt vi här på några
få rader sökt sammanföra.

Vi insatte våra hästar i ett tehus, -- säger resenären
-- hvarest en flicka, af Johanniterna kallad »Svartögda
Susan», betjenade oss med te och söta miner. Men
för att förtära te utan socker och grädda, bör man
vara van dervid.

I Kavasacci, ungefär halfvägs mellan de ofvan nämda
städerna, gjorde vi halt, för att ombyta hästar,
och togo in i ett tehus, för att förse oss med
en gaffelfrukost. Der var då ett hemlighetsfullt
kokande af små stycken fisk, ris, kött, saltade
födoämnen och grönsaker. Vi gingo uppför en trappa,
afdrogo stöflarne och hukade oss ned på de vackra
rena mattorna, eller satte oss på en der befintlig
bänk. Tio unga qvinnor, alla mer eller mindre
sminkade, uppassade oss och voro oss behjelpliga vid
vår måltid.

Bland Japans egendomligheter äro dess tegårdar af
ett icke ringa intresse. Dessa äro inrättade med
smak och beqvämlighet och stadbor vandra gerna två,
tre timmar för att komma till dem, der hufvudstadens
förnäma verld håller sig. På en sådan plats finner
man ett lågt hus vid kanten af en sorlande bäck. Ett
bredt öppet galleri vetter ut öfver det silfverklara
vattnet, och från det icke långt derifrån befintliga
lilla vattenfallet bakom det gröna buskaget tränger
ljudet af det sorlande vattnet till gästernas öron. På
andra sidan bäcken finnes en förtjusande trädgård,
hvars blomsterrabatter utandas sin ljuft doftande
arom i den varma luften. Härinvid ligger en liten
kulle, hvars fot omkransas af präktiga cedrar, och
der bjuder en skuggrik park den vandrande att njuta
af en svalkande hvila. Fruktträd och prydnadsväxter
omvexla i otalig mångfald. I dessa trädgårdar ser man
sällan gräs, mossa eller ormbunkar; deremot utveckla
dvergträden sina täta
grenar; och klippafsatser med alp- och
skogsblommor höja det pittoreska landskapet,
hvarur springbrunnar kasta sitt glittrande vatten
i alla regnbågens färger. Under vägen smekes ögat
ytterligare af sällsynta växter i präktiga färglagda
porslinsvaser. 


Det inre af ett tehus i Japan.

Den, som här vandrar ensam under
löfhvalfven eller bland blomsterrabatterna, finner
snart vid sin sida en ung, skön följeslagerska, som
i en lätt och intagande, visst icke vårdslösad, utan
tvärtom smakfull, toalett behagfullt bjuder honom att
medfölja till galleriet, för att der njuta af saftiga
frukter och smutta på det varma teet. Dessa unga,
hurtiga och lifliga damer, som öfverallt betjena de
besökande, äro äfven de, som dit inbjuda unga och
gamla. Deras sällskapston är icke af vanliga slaget,
ofta till och med snillrik och själfull. De flesta
hafva i sin tidigaste ungdom erhållit en väl vårdad
uppfostran, för att som unga damer med behag och
öppenhjertighet kunna betjena gästerna i   dessa   offentliga tehus.
Och, oaktadt dessa flickors åsigter i afseende på
sedlig renhet betydligt afvika från vår europeiska
uppfattning, så bemötas de i Japan dock med aktning
och vänlighet. Några af dem hafva till och med
genom sin älskvärdhet och sitt nobla sätt vunnit
ryktbarhet. Deras sällskap skys hvarken af herrar
eller damer, och ofta händer det, att en bland dem
gör »ett lysande parti».

Vagnar och hästar korsade floden vid Kavasacci å en
färga, och efter ungefär två timmar, under hvilken
tid vägen går utefter den vackra bugten, anlände vi
åter till Jeddo.



Ingenting ovanligt.

Berättelse af Richard Gustafsson.

(Forts. fr sid. 12.)

2. 

Medaljens frånsida.

De, som  kände Barkanders historia från barndomen,
berättade den sålunda:

Niklas föddes i ***köping af fattiga föräldrar och
kom tidigt i lära hos garfvare Gallström, der han
sedan beredde hudar i tusental, men förblef sjelf
alltid lika rå och oberedd, som han kom ut i verlden.

Gubben  Gallstrom  var enkling och den rikaste
borgaren i hela staden.    Inga  barn hade hans
hustru lemnat efter sig, och derför skulle garfvarens
förmögenhet en gång tillfalla några slägtingar   på
långt håll.    Denna tanke grämde ofta gubben, och
en   dag   fattade   han  sitt beslut att gifta
om sig.    Hans val föll på en köpmansdotter,
den vackraste flickan inom societeten, och som
hon var utan förmögenhet, öfvertalades hon af sina
föräldrar att antaga ett så briljant anbud.

Den unga frun blef herrskarinna i ett präktigt hem,
och hennes gamle man gjorde allt, för att förljufva
hennes lif, men kärlekens lycka saknades i garfvarens
hus, och unga fruns lynne blef melankoliskt och
dystert.

Vid denna tid var Niklas ett par och tjugo år. Hans
kroppsbyggnad var ståtlig, och hans utseende så
fördelaktigt, att tjenstflickorna kallade honom
»vackra gesällen». Länge
dröjde det heller icke, förrän mästarens fru började
anställa jemförelser mellan den ungdomsfriske
ståtlige gesällen och den gråhårige maken, och dessa
jemförelser hade till följd, att fru Ingeborg i all
ärbarhet började att svärma för Niklas. Två hela år
dolde hon denna hemlighet i sitt hjerta, men så dog
gubben Gallstrom, och sedan sorgetiden var förbi gifte
sig den rika enkan med Niklas, som då blef mästare.

Från den tiden blef det ett annat lif för Niklas. Han
blef en matador inom det lilla samhälle, der han
förut gått obemärkt och förbisedd af alla, utom af
tjenstflickorna. Han bevärdigade icke längre sina
fordna kamrater med en blick, och sina fattiga
slägtingar, en syster och en svåger, glömde han
bort, i den glans han nu lefde. Men Niklas uppträdde
med så mycken anspråksfullhet i sin födelsestad,
att han till sist väckte en allmän storm af ovilja
emot sig. Embetsmännen sammanrotade sig mot hans
penningdryghet och gjorde lifvet i den lilla staden
så bittert för Niklas, att han beslöt att öfvergifva
de otacksamma och flytta till hufvudstaden, der han
hoppades finna ett bättre fält för sin verksamhet.

Efter några års vistande i Stockholm lyckades det
Barkander att vinna uppmärksamhet, ja, till och
med anseende,

ty så småningom hade han skaffat sig en polerad
yta och förstod att uppträda med en djerfhet, som
liknade säkerhet. Vänner fick han snart i mängd, ty
uti en hufvudstad finnes det alltid riklig tillgång
på menniskor, som rosa den, som bjuder dem på middagar
och supéer. Barkanders största tjusningsmakt låg just
uti dessa präktiga tillställningar, der han fängslade
sina gäster med läckra rätter och vann deras innerliga
vänskap med fina viner.

För att kunna stiga riktigt högt på lyckans trappa,
måste förmögenheten mångdubblas, och herr fabrikören
började att spekulera i hvarjehanda affärer. Han hade
lyckan med sig, och rikedomen växte med hvarje dag,
åtminstone trodde man det allmänt, ty Barkander
utvecklade allt större och större lyx. Han köpte
sig ekipage och präktiga hästar, och förde stat, som
en millionär. Till att börja med, fanns det mången,
som påstod, att herr fabrikörens spekulationer icke
alltid voro så hederliga; men dessa onda rykten
vederlades fullkomligt den dag, då vasastjernan
fastades på Barkanders frack, som ett tecken, att man
på högre ort uppskattat hans medborgerliga dygder.

Barkander hade också en ärelystnad, som rörde hans
hjerta. Han ville se sin son värdig det arf, han en
gång skulle lemna honom. Derför sändes Moritz först
till en pension i Berlin, och sedan till London,
för att uppfostras, så att han med heder skulle
kunna vandra i faderns fotspår. Sin dotter, Maria,
öfverlemnade deremot Barkander helt och hållet till
moderns ledning.

Herr Niklas hade nästan helt och hållet glömt bort,
att han lemnat fattiga slägtingar qvar i ***köping,
då han en dag helt oväntadt fick en påminnelse
derom. Hans syster och svåger voro döda, men de
hade lemnat en son efter sig. Gossen föddes samma år
Barkander flyttade till Stockholm och hörde sedan ofta
talas om sin rika morbror i Stockholm. När han blef
fader- och moderlös, var han redan tjugo år och hade
i fem år varit anställd som arbetare vid en mekanisk
fabrik i sin födelsestad. Alfred, så hette han,
var en driftig och arbetsam yngling, som med ifver
omfattade det yrke, han valt. Han hade länge önskat
att få resa upp till hufvudstaden, för att der söka
utbilda sin skicklighet, men så länge modern lefde,
ville han icke lemna henne. När hon gick hädan dröjde
det derför icke länge, förrän han beslöt att uppsöka
morbrodern, för att om möjligt erhålla ett understöd,
som skulle sätta honom i stånd att besöka de tekniska
läroanstalterna och utbilda sig i sitt yrke.

Barkander tog icke emot sin systerson särdeles
vänligt. Han mötte Alfreds begäran med den
förklaringen, att »en bra karl hjelper sig sjelf»,
och han lät honom tydligt förstå, att han icke ville
veta af några fattiga slägtingars påhäng. Han öppnade
sitt kassaskåp och tog fram en hundrariksdalerssedel,
som han räckte Alfred, sägande, att det var den första
och sista hjelp, han kunde påräkna af honom. I stället
för att taga emot penningarne, svarade Alfred stolt,
att han icke var någon tiggare, och detta väckte
herr Niklas' vrede i så hög grad, att han visade
systersonen på dörren.

Detta bemötande af morbrodern bedröfvade Alfred
djupt, men nedslog dock icke hans mod. Med kraft och
ihärdighet började han det dubbla arbetet för sitt
uppehälle och för sin utveckling, kämpande under den
första tiden med många försakelser och motgångar. En
dag öfverraskades han af att verkmästaren på
fabriken, der han arbetade, underrättade honom, att
ett fruntimmer önskade tala med honom. Han följde
med in på kontoret och gjorde der bekantskap med fru
Barkander, som omsider fått veta, att Alfred kommit
till Stockholm och blifvit utan hjelp bortvisad
af hennes man. Den ädla qvinnan hade företagit sig
att efterspana den fattige slägtingen, för att söka
på något sätt godtgöra sin makes fel. Hjertlig och
vänskapsfull kom hon honom till mötes, och det gjorde
Alfreds hjerta godt, då han såg, att det åtminstone
fanns en bland hans rika slägt, som deltagande räckte
honom handen.

Från den stunden började lyckan att le mot Alfred,
ty fru Ingeborg Barkander förstod att bjuda hjelpen
så, att Alfred
kände sig glad och tacksam för hennes beskydd. Med
förvånande hastighet utvecklade sig hans stora anlag
för mekaniska arbeten, och redan vid tjugofem års
ålder hade han uppnått en ställning, som förskaffade
honom god bergning och ett anseende inom arbetets
verld som en skicklig mekanikus.

Då inträffade en händelse, som gaf en ny impuls åt
Alfreds sträfvan framåt. Barkander hade med sin
son företagit en utrikes resa och fru Ingeborg
bodde med sin dotter på landet, ty det var vid
sommartiden. Alfred erhöll en uppmaning af sin
beskyddarinna, att taga sig ferier och komma ut till
Barkanders landtegendom, för att der en tid hvila sig
efter sina ihärdiga arbeten. Alfred visste, att denna
bjudning icke skulle blifvit gjord, om den icke varit
af hjertat önskad och menad. Derför betänkte han sig
icke länge, utan packade in och reste till Thorsborg
med första ångbåtslägenhet.

Den månad, som Alfred tillbragte ute på Thorsborg, var
den lyckligaste tid i hans lif, ty der vaknade hans
kärlek för Maria, och der fick han också visshet om,
att han älskades tillbaka. Maria Barkander hade ärft
moderns anspråkslöshet, på samma gång som hon ägde
faderns fasta vilja, och derigenom kan det förklaras,
att den fjäsade och beundrade flickan kunde fästa
sitt hjerta vid Alfred, med den styrka och kraft, som
blott den sanna kärleken är mäktig. När tanken på herr
Niklas fördunklade Alfreds framtidsdrömmar, var det
Maria, som intalade honom förtröstan och hopp genom
sin försäkran, att hon, genom att ihärdigt fasthålla
sin kärlek, skulle beveka fadern, att samtycka till
deras förening. Att striden mot faderns maktspråk
skulle blifva svår, det anade Maria, ty han hade redan
bland den stora skaran af hennes beundrare utvalt en
måg, efter sitt tycke och sina planer. Den lycklige,
som vunnit Barkanders bifall, var en ung tjensteman,
som visserligen hade det stora felet, att vara utan
förmögenhet, men som deremot hade den oskattbara
förtjensten, att vara son till den inflytelserika
excellensen Silfvercrona. Men Maria hade alltid
visat den noble häradshöfdingen, huru litet han hade
att hoppas, och sedan hon lärt känna och älska Alfred,
blefvo utsigterna för Silfvercrona ännu mörkare.

Herr Niklas och hans son återkommo från sin resa
snarare, än någon väntat, och de funno Alfred qvar
ute på Thorsborg. Barkander blef både förvånad och
förargad öfver sin hustrus egenmäktiga tilltag, att
bjuda den fattiga slägtingen hem i hans hus, men han
visade sig likväl artig mot sin gäst, ty han insåg,
att det icke gick an att nu behandla Alfred på samma
sätt som förr. Moritz deremot förställde sig icke,
utan visade öppet, huru djupt han föraktade en kusin,
som förtjenade sitt uppehälle genom sina händers
arbete. Länge uthärdade heller icke Alfred vistelsen
under samma tak med sin hycklande morbror och sin
högfärdige kusin, utan han reste till hufvudstaden
ett par dagar efter Barkanders återkomst. Innan
Alfred reste, hade han och Maria upptäckt sin
kärleks hemlighet för fru Ingeborg, som till att
börja med blef helt förskräckt, ty hon kände bäst,
att hennes make skulle visa sig obeveklig; men Marias
förhoppningsfulla mod ingaf också modern förtröstan
på framtiden, och hon välsignade de båda ungas varma
böjelse.

Sedan Alfreds besök på Thorsborg förgingo två år,
utan att han återsåg Maria mer än några få gånger,
ty då fru Ingeborg en gång gjorde en framställning
till sin man, om att Alfred borde bjudas till en af
deras supéer, fick hon ett svar, som afskräckte henne
från alla vidare försök i den vägen, och allt hvad
hon sedan kunde uträtta till de älskandes fromma,
var att gynna en hemlig brefvexling dem emellan.

Sin morbror och kusin Moritz hade Alfred ofta mött
ute i gatuhvimlet och på offentliga nöjen, men de
hade alltid vändt sina blickar åt motsatt håll, då de
blifvit honom varse, och då Alfred såg, att de icke
ville känna igen honom, så gjorde också han allt, för
att undvika att besvära sina slägtingar med sin åsyn.

Så hade förhållandena gestaltat sig, då Alfred en dag
öfverraskades af att läsa i en tidning, att fabrikör
Barkander vid en offentlig sammankomst hållit ett
tal för arbetets ära. I sitt sista bref hade också
Maria talat om, att en stor mängd
handtverkare varit bjudna till hennes fars middagar
och supéer. Detta var bevis på, att en omkastning
ägt rum i Barkanders sympatier och antipatier,
ty aldrig förr hade han visat någon välvilja för
arbetets män. Detta gaf Alfred anledning att tro
rätta tiden nu vara inne, för att våga ett försök att
närma sig morbrodern och begära Marias hand. En annan
omständighet stärkte honom i sitt beslut, ty han hade
nyligen erhållit och antagit ett fördelaktigt anbud om
en plats vid en fabrik i * * * stad, och han hoppades,
att detta skulle göra sitt till att förmå Barkander
att samtycka till hans förening med Maria.

Invaggad i dessa förhoppningar, begaf sig Alfred
en förmiddag till Barkanders bostad. Den första,
som mottog honom var fru Ingeborg, som glömde sin
häpnad att se honom komma på besök och räckte honom
sin moderliga famn. Maria satt i förmaket, men då
hon hörde den välbekanta rösten, sprang hon upp med
ett glädjerop och skyndade att njuta af återseendets
fröjd i den älskades armar.

Då Alfred hade redogjort för de skäl, som förmått
honom att våga detta steg, skakade fru Ingeborg
betänksamt sitt hufvud och yttrade sin tanke, att
hon icke trodde mycket på sin mans så högt uttalade
sympatier »för den ära, som det redliga arbetet
gifver», och att det vore klokast om de ännu en tid
dröjde med att upptäcka en hemlighet, som helt säkert
skulle väcka Barkanders hela vrede. Maria deremot
sade, att Alfred handlat rätt, och att om han icke
kommit sjelf, så skulle hon utan tvifvel snart hafva
bedt honom derom, ty som det nu var, kunde det icke
längre fortfara.

»Vi skola båda gå fram till min far och bönfalla om
hans välsignelse, och om han nekar min förening med
Alfred, så är en öppen strid med hans obeveklighet att
föredraga framför detta plågsamma hemlighetsmakeri,
som nu pinat oss i två hela år», yttrade Maria och
höjde stolt sitt mörklockiga hufvud. Det något stränga
draget kring läpparne tydde på, att också hon hade
en fast vilja, som icke så lätt kunde böjas, och den
eldiga blick, hvarmed hon betraktade Alfred, talade
högt om en kärlek, som var beredd att trotsa allt,
för att en gång nå sitt mål.

Hand i hand reste sig de båda unga och gingo ut i
salen. Fru Ingeborg knäppte samman sina händer och
hviskade sakta:

»Måtte   Gud gifva er lycka   och beveka Niklas' hjerta!»

Barkander satt i sin hvilstol med tidningen i sin
hand, då Alfred och Maria trädde in i kabinettet. Om
åskan slagit ned framför honom, så skulle han
icke blifvit mera häpen, än han blef vid åsynen af
systersonen och Maria hand i hand. Tidningen föll
ur hans öppnade fingrar, och han stirrade på de
båda unga, som på en andesyn. Men snart hämtade han
sig dock från sin förvåning, och de sammandragna
ögonbrynen gåfvo tillkänna, att han började ana,
hvad som skulle komma.

Alfred bröt tystnaden och sade:

»Hela verlden talar om min ärade morbrors uppträdande
i frågan om arbetarnes ställning i vårt land. Ryktet
derom har också nått till mig, och jag förenar mig
helt naturligt med dem, som glädjas åt, att den goda
saken vunnit er på sin sida.»

Herr Niklas fixerade Alfred och afbröt honom:

»Har ni kommit hit, för att hålla tal?» frågade han
och reste sig upp från stolen.

Alfred lät icke göra sig förlägen, utan fortsatte:

»Jag har kommit hit, for att egna er min beundran
och aktning för edra ädla sträfvanden ...»

Barkander afbröt honom på nytt med otålig min och
sade: »Till saken, om jag får be; ty för att säga mig
det der, hade ni icke behöft taga min dotter med er.»

»Edra högt uttalade principer hafva gifvit mig mod
att bekänna, hvad jag länge dolt för er», återtog
Alfred. »Jag älskar er dotter, och hoppas, att ni
icke skall neka henne att blifva hustru åt en redlig
arbetare.»

Barkander stod tyst, och endast några spasmodiska
ryckningar i kinderna visade, att vreden började koka
inom honom. Maria hade närmat sig honom och slog sina
armar om hans hals.

»Säg icke nej, min far, ty jag älskar honom af
hela mitt hjerta», hviskade hon och sökte med sina
smekningar att beveka honom. Men Barkander lösgjorde
sig häftigt från hennes famn och stötte henne ifrån
sig, sägande:

»Du är från förståndet, flicka, och vet inte, hvad
du begär.»

»Låt beveka er, och jag vill göra allt, för att visa
mig tacksam», bad Alfred och sträckte bönfallande ut
sina händer.

Då bröt stormen lös, och Barkander ropade med af
vrede darrande röst: »Ni är galen, menniska, som tror,
att jag skulle kasta mitt barn i armarne på en fattig
stackare utan anseende! Hvad är ni väl, efter ni vågar
uppträda med en dylik begäran? Hvad äger ni annat,
än er fräckhet och djerfhet utan like? Som en tjuf
har ni smugit er in i mitt hus, för att stjäla min
dotter ifrån mig, och som en tjuf vill jag jaga er
härifrån!»

Alfred hade blifvit dödsblek, då han hörde
morbroderns smädelser, men han beherrskade sig och
sade ingenting. Maria hade skyndat till hans sida,
och då fadern gjorde ett litet uppehåll för att andas,
sade hon sakta men beslutsamt:

»Hända, hvad som hända vill. så blir jag Alfreds
hustru.»

»Och jag säger, att det skall aldrig ske!» återtog
Barkander med stigande hetta.

För att bespara sig sjelf och Maria den scen af råhet,
som säkert skulle följa, om Barkanders vrede ännu
mera stegrades, skyndade Alfred att hviska Maria
ett farväl, och sedan han bugat sig för värden,
vände han sig för att gå.

»Låt mig följa dig, Alfred!» bad Maria. »Tag mig med
dig bort från en far, som icke älskar mig.»

Barkander fattade häftigt hennes arm, och ställde sig
emellan henne och Alfred, liksom fruktade han, att den
unge mannen skulle lyssna till den älskades bön. Men
Alfred tog icke ett steg mot henne, han sade blott:

»Förlita dig på mig!» hvarpå han skyndade ut från
kabinettet.

I salen mötte han fru Ingeborg, som med oro väntat på
utgången af de ungas besök hos hennes man. Då hon nu
såg Alfreds upprörda tillstånd, anade hon allt, pch
tårarne trängde sig fram ur hennes milda ögon. Alfred
tog hennes båda händer i sina och kysste dem.

»Farväl!» sade han sakta, och innan fru Ingeborg
hunnit hämta sig så mycket, att hon kunde komma fram
med en fråga, var Alfred redan borta. Knappt hade
han gått, förrän Barkander kom in i salen med den
snyftande Maria, som kastade sig i moderns famn,
for att blanda sina tårar med hennes.

Barkander stod några ögonblick tyst och betraktade
denna grupp af förtviflan. Derpå sade han med sträf
röst:

»Ja, gråt nu öfver, att ni ställt till, som ni
har det. Det är följden af edra sentimentala
galenskaper! Jag borde hafva väntat mig detta af
dig, Ingeborg, och får nu plikta för min slapphet,
att lemna Marias uppfostran helt och hållet i dina
händer, ty det är du, som förderfvat henne med din
pjunkighet.

»Du gör mig orätt, Niklas», invände fru Ingeborg med
rösten bruten af tårar. »Marias lycka har varit min
enda sträfvan i lifvet.»

»Ja, det har du visat genom att kasta henne i
famnen på en stackare, som jag en gång visat bort ur
mitt hus, derför att han är lika fräck, som han är
fattig.»

Maria vände sig om, och hennes ögon blixtrade under
tårarne.

»Du må smäda honom aldrig så mycket, min far, så
skall jag likväl aldrig upphöra att älska honom!»
utropade hon.

Barkander blef blossande röd ända upp i pannan. Han
gick till ett af borden och ringde.

»Säg till, att man genast spänner för!» sade han 
häftigt till den inträdande betjenten.

Sedan betjenten aflägsnat sig gick Barkander fram
till fru Ingeborg och sade:

»Jag far nu för att besöka häradshöfding Silfvercrona
och säga honom, att jag håller bröllop åt honom
och Maria



De sälla två.
Teckning af Gustav Doré.  (Till poemet sid. 18.)




Gustaf Adolfs död i slaget vid Lützen, efter Wahlbom.


så fort han vill. Så mycket ni vet, hvad ni ha&#8217; att rätta 
er efter.

Barkander gick med häftiga steg tillbaka in till sig 
och lemnade de båda qvinnorna i den djupaste bestörtning. 
En halftimme senare åkte den rika fabrikören fram 
öfver Gustaf Adolfs torg, och vandrarne vände sig om, för 
att se på de präktiga svarta trafvarne och det eleganta 
ekipaget. Barkander körde sjelf, och han satt stolt som 
en monark på sin upphöjda plats. Ett sjelfbelåtet leende 
spelade på hans läppar, och då och då helsade han med 
en nådig nick på bekanta och umgängesvänner, som mötte
honom. Ibland tog han också af sig hatten, men då kunde 
man vara säker om, att helsningen gällde en person, som 
bar kraschan på Barkanders bjudningar, eller en köpman, 
som i verlden var uppskattad till minst en femhundratusen-riksdalers 
karl.
	(Forts.)



Sällhet.

(Till en teckning af Gustave Doré, sid. 16.) 

Ser du ej blickens friska, kyska glöd 
Och kind, så röd, 
Och hand, så darrande, och barm i vågor? 
Du tycker dig se pulsen häftigt slå 
Och hjerta gå 
Ett annat hjerta mot med ljufva frågor. 

Men hjertat hjerta fann, och gossen log 
Af fröjd och slog 
Sin arm omkring den vana liljestängel; 
Och insjön speglade de sälla två 
I bölja blå 
Och från en gyllne sky log hoppets engel. 

De äro begge ju i lifvets vår -- 
Blott sjutton år! 
Och klar och skön och leende är verlden; 
Ty ingen bitter tår än ögat fällt 
Och ej de ställt 
Ännu sin fot på törnen under färden. 

Dem synes framtiden så lugn, så lik 
Den mörkblå vik, 
Som ligger spegelblänk vid deras hydda; 
Men ack! de glömma, att det kommer tid, 
Då lugn och frid 
Och fröjd och ro för stormen äro flydda. 

Det är en gammal saga, alltid ny, 
Allt om en sky, 
Som syns så rosig uppå fästet vandra. 
Så kommer Nordan, rifver den i tu, 
Och i ett nu 
De tvenne hälfter skiljas från hvarandra. 

			Rafael.



I Nationalmuseum:

Wahlboms tafla öfver Gustaf Adolf den Stores död i slaget vid Lützen.

Bland de skatter, hvilka vårt Nationalmuseum bevarar,
intager Wahlboms »Gustaf II Adolf den Stores död
i slaget vid Lützen» ett mera framstående rum; och
bland den »svenska målarskolans» alster torde detta
verk ännu och helt visst för en lång framtid komma
att glänsa som denna »skolas» förnämsta perla, ej
blott genom detaljernas fulländning, utan ock genom
det fosterländska ämnets storartade och hänförande
framställningssätt i dess helhet.

Det träsnitt vi härjemte meddela må kunna gifva
våra läsare ett begrepp om den verkligt grandiosa
apparitionen i den lifliga bataljscenens djerfva
grupper -- denna rika vexling af olika positurer och
förkortningar, hos såväl de med sällspordt mästerskap
tecknade hästarne, som ock hos de ej mindre ypperligt
återgifna menniskofigurerna.

Vi skulle kunna kalla detta konstverk -- när man
jemför det sammas omfattande duk med det minutiösa
utförandet -- för ett miniaturstycke af kolossala
dimensioner, hvarföre det ock är ganska naturligt,
att träsnittet icke ens närmningsvis kan lemna
något begrepp om originaltaflans otaliga finesser i
figurernas skilda uttryck, eller exempelvis det nästan
mikroskopiska utförandet af draperiernas finaste veck,
spetskragarnes rika broderier och annat dylikt, som i
tusen skiftningar pryda den omfattande kompositionens
olika delar.

Förutom dessa egenskaper kommer ännu det skiftande,
friska färgspelet, hvilket gifver den herrliga taflan
ett egendomligt, ett oändligt behag -- något, som icke
ens antydningsvis är möjligt återgifva i en monokrom
teckning.

Men emellertid hafva vi dock i den här lemnade
gravyren en ledning för uppfattandet af sjelfva den
dramatiskt liffulla kompositonen.

Taflan återgifver den situation, då konungen -- efter
att hafva satt sig i spetsen för småländningarne,
under stridshvimlet blifvit skild från dessa och nu
endast ledsagad af sitt närmaste följe, hvaribland
märkas hertig Frans Albert af Lauenburg
och pagen Leubelfingen -- omringas af Ligans
råa skaror, Götz' vilda kyrassierer.

Midtgruppen framställer Gustaf Adolf, som, med krossad
armpipa och dödligt sårad af ännu en kula, neddignar
ur sadeln, från den genom smärtan af ett skottsår
i halsen sig i vild oro stegrande springaren. Under
fallet från hästen uppfångar och stödjer den bredvid
ridande hertig Frans konungen med sin ena arm, under
det han med ett slag af sin andra, fria, värjbeväpnade
arm afvänder ett, visserligen panna och lockar
svedande, men åt hans hufvud riktadt pistolskott.

I denna grupp koncentrerar konstnären sin uppgift,
vet han att gifva ett talande uttryck åt drabbningens
sjelfva kärnpunkt: den store konungens död och
martyrskap -- och sättet derför! Detta framstår på ett
gripande sätt genom kontrasten mellan det fridfulla
skimmer, som hvilar öfver den döende hjeltens och
fältherrens -- ur hvars domnande hand faller den i
»tusen sköna strider» förda verldsbekanta, ärorika
klingan -- förklarade anlete, och den berserkalika
våldsamhet, hvarmed den ursinnige kyrassieren angriper
den nu värnlöses sista skydd. Denne Ligans soldat
framstår såsom en fullkomligt helgjuten typ för den
råa soldatesk, som karakteriserade de kejserliga
krigsskarorna, och som utgjorde en bjert motsatts
till Gustaf Adolfs, ej blott för kraft och mod,
utan och för en sträng, men ädel manstukt så berömda,
i alla land och inom alla historiens årsböcker, allt
intill våra senaste dagar, härutinnan ännu ojemförliga
trupper.

Omedelbart till nyss beskrifna grupp anknyta sig
flera figurer: framstormande fiendtliga ryttare med
banditlika fysionomier -- hvarigenom ytterligare
skärpes det uttryck af furie, som kompositören
velat fästa vid detta centralparti, hvars rytm går,
vexlande än i dämpade och än i vilda, obändiga vågor,
genom hela den konstrikt sammanflätade knuten af djur- och 
menniskoformer, der hvarje sena, hvarje fiber,
hvarje tum är kamp, eller strid, eller slocknande
lif, och der gångarne synas vara gripna af ej mindre
raseri än deras ryttare --

se der en särskilt strid mellan hertigens och
kyrassierens hästar; huru denne sednare pressar sina
tänder, likt ett skrufstäd, fast vid den förres hals!

Till höger om midtgruppen är en enstaka ryttare. Det
är den unga pagen Leubelfingen, som på sin mörka,
flåsande och halft stegrande springare, vänder sig om
åt den ur sadeln störtande konungen, för att med sin
framräckta hand söka lemna en möjlig -- men för den
döende hjelten, nu tyvärr allt för svag och gagnlös hjelp!

Strax invid Leubelfingen, men något längre in i
taflan, är en grupp af tvenne ryttare. Här finna vi en
annan af de unga pagerna, nästan ett barn, som synes
blifva bokstafligen mördad. Han rider en svanhvit
häst, hvilket bidrager att gifva en ökad glans åt
den oskuldsklarhet, som ligger utbred öfver hela den
ungdomliga gestalten. Den fiendtlige ryttarens häst
biter honom i armen, och ryttaren sjelf, en riktig
Mefistofeles-skepnad (med äfven den betecknande
tuppfjädern), höjer i högsta hugg sin, med en 
så kallad »krossare», väpnade arm -- -- -- 
denna grupp synes således utgöra en ytterligare
accentuering af det mörka »öde», som konstnären sökt
finna uttryck för i sjelfva hufvudgruppen.

Längre ned på taflan och till höger afslutande den
samma, synes, tumlande om hvarandra bredvid ett
kanonhjul, tvenne stridande i kamp på lif och död -- 
antydande detta den förbittring, hvarmed slaget i sin
helhet utkämpades, men särskilt den lifliga striden om
sju af Wallensteins kanoner, hvilka under slagets lopp
så många gånger togos och återtogos, men slutligen,
som bekant, stannade i svenskarnes händer, liksom
äfven fiendens öfriga artilleri och tross.

Till venster åter afslutas kompositionen med Gustaf
Adolfs ridknekt, hvilken med en fot ännu qvar i
stigbygeln på den för honom i ett moln af damm med
häftighet störtande hästen, med dolk och svärd hastigt
ställer sig i positur, för att mottaga angreppet från
en mot honom framsprängande kyrassier.


Under hofvarne af den sistnämde ryttarens häst
vrider sig med konvulsivisk smärta en sårad i
dödskampen. Blott genom denna enda figur, har
konstnären med fin estetisk urskillning antydt det
för känsla och sinne upprörande vid intrycket af de
sårades jemmerskri och marter -- krigets hemskaste fasor!

Allt det öfriga af striden insvepes på taflan i
kompakta moln af krutrök, som dock här och der lemna
en flik öppen för himlens blå eller låter oss, till
höger, varsna en infanteriafdelnings plutoneld,
i bakgrunden det i lågor flammande
Lützen och ändtligen till venster en massa med blågula
fanor anryckande ryttare -- de slutligen segrande
svenskarne!

Betrakta vi taflan i sin helhet med all denna
skiftande prakt af olika färger -- i kostymer
och hästar, i blänkande vapen och glittrande
rustningar, i fjäderbuskar, hjelmar etc. -- och med
ett utförande, som vi redan i början anförde vara af
den utomordentligaste finhet och detalj noggranhet, så
framstår den dock med den eld och liflighet i uttryck,
som om alltsammans vore frambragt med en blixtstråles
snabbhet -- dock äfven hvilande så ljufligt och lätt
på duken, som hade det åstadkommits med blott ett
enda andedrag.

Men möjligheten af att skapa ett så genuint verk,
som detta, kunde endast vara förbehållet en konstnär,
sådan som Carl Wilhelm Johan Wahlbom, hvilken med ett
utomordentligt snille förenade en skarp sjelfkritik
och dessutom ägde de djupaste och allvarligaste
studier i sin konst, förvärfvad genom en rastlöst
energisk arbetsamhet och flit. Sålunda kunna vi
djerft påstå, att han i anatomiska kunskaper står
framom hvarje annan svensk konstnär och till och med
härutinnan kan ställas i jemnbredd med den store
Michel Angelo Buonarotti. Också hos sjelfva vår
berömde anatom Anders Retzius tillvann sig Wahlbom
genom denna sällsporda förmåga de amplaste loford,
ja beundran!

Och om honom som målare och kompositör vilja
vi anföra ett omdöme af en kompetent domare,
den store danske bataljmålaren Nils Simonsen
(en konstnär, som utmärkt sig genom koloritens
skönhet, kompositionens kraft och uttryckets eld),
hvilken, vid en exposition i Köpenhamn af Wahlboms
»Ryttartrupp från trettioåriga krigets tid», till
oss, som skrifva detta, om ifrågavarande stycke,
yttrade: »att kunna komponera, teckna och måla så,
det är att träffa hufvudet på spiken!» 

*

För att bättre, än hvad genom en trägravyr varit
möjligt, kunna närma oss »vårt ideal», komma vi
att meddela läsaren en afbildning i färgtryck af
taflan. Ehuru vi icke anse det tillhöra oss att
närmare orda om vår kopias förtjenster, tro vi det
dock icke vara otillbörligt, om vi smickra oss med,
att hvar och en, som känner, hvilka svårigheter som
äro förenade med att åstadkomma ett oljefärgstryck
med så fina detaljer, skall komma att egna kopian
ett lifligt erkännande.

Dessutom tro vi oss hafva gjort ett lyckligt val, då
vi velat utbreda en närmare kännedom om den snillrike
målarens framställning af det verldshistoriska ämnet,
då denna tafla vid hemmets härd städse må kunna erinra
om svenska folkets stoltaste och käraste minne -- 
minnet af den store Gustaf Adolf! 

Svante.



Min kärleksförklaring.

Varmt jag älskar dig, Sol, som af Skaparen blef 
Fordomtima på himmelen satt, 
Då för verldarne tidernas längder Han skref 
Och dem delte till dag och till natt; 
Du är god, du är mild och din leende blick 
Når till alla, och ingen blir glömd, 
Ty du aldrig förändrar ditt vänliga skick, 
Fastän stundom i molnhöljet gömd. 

Som den eviga kärlekens eld icke dör, 
Så din värmande glöd icke släcks, 
Som en konung din herrskarespira du för, 
Men i huldhet den alltid uträcks; 
Hvarje väsen dig dyrkar och hyllning dig ger, 
Ifrån snäckan, som går med sitt hus, 
Ifrån blomman, som längtande upp till dig ser. 
Intill men'skan, som gläds åt ditt ljus. 

Och jag älskar dig, Måne, du lampa, som tändts 
Och som hängts uppå natthimlen blå, 
Huru länge mot jorden ditt anlete vändts, 
Ingen tröttnat att se deruppå, 
Det är blidhetens bild, hvadan stämmes så ömt 
Mången själ, när du skådar hit ned; 
När man ser dig, hvem har då ej hatet förglömt, 
Hvem har längre väl då varit vred. 

Du är känslornas vän, derför biktar för dig 
Sina tankar den älskande mö, 
Der hon suckande framgår den ensliga stig, 
Dina strålar med silfver beströ; 
Och den längtande yngling sin helsning betror 
Dig att föra till den, han har kär, 
Och den sorg, uti hjertekamrarne bor, 
Mången är, som för dig blott frambär. 

Och jag älskar er, Stjernor, som sattes en gång 
Af den Eviges mästarehand 
På den duken, Han spände, så bred och så lång, 
Öfver jorden, dess vatten och land; 
Ty j tolken beständigt Hans vishet och makt 
För den tänkande menniskans själ, 
Ifrån skapelsens allra mest aflägsna trakt 
Om Hans storhet j vittnen så väl. 

Om j sänden mig helsning från rymderna, som 
Min odödlige ande skall nå 
Då, när han ifrån jorden har fått vända om, 
För att åter till hemlandet gå; 
Eder älskar mitt hjerta, j glimtar utaf 
Detta ljus, hvari jag skall en gång 
Glad få kringsväfva verldsalltets länder och haf 
Som befriad ur jordlifvets tvång. 

Och du, Jord, som oss fostrar och näring oss ger, 
Äfven dig jag min kärlek vill ge; 
Du är skön, huru helst för min blick du dig ter, 
I hvad drägt som du låter dig se: 
Om i vårarnes grönskande mantlar du går, 
Om du sommarens rosenhatt har, 
Om i höstarnes gyllene klädnad du står, 
Om du vintrarnes silfverskrud tar. 

Dina berg, de der stiga mot himmelen opp, 
Ditt oroliga svallande haf, 
Dina floder, som sträcka mot detta sitt lopp 
Och der slutligen finna sin graf, 
Dina bäckar, som dansa i dalarne gladt 
Emot väntande sjöarne ner, 
Dina skogar, den högste planteraren satt, 
Allt och alla min kärlek jag ger. 

Och du, Menniskoslägte, jag älskar dig ock, 
Fast du kärlek så föga förtjent, 
Ty ett märke från Kain, det röjer du dock 
Bak förställningen, Satan förlänt; 
Du om vänskapen talar, men tungan som dolk 
Du är färdig att nyttja hvar stund, 
Du vill rosas att vara Guds utvalda folk, 
Men du offrar i afgudars lund. 

Dina händer, som skaptes till ledning och stöd 
Inom slägtet, dem färgar dess blod, 
Och de tårar, som gråtas i djupaste nöd, 
Du att aftorka tror dig för god; 
Till en afbild af Gud blef du skapad en gång, 
Men de dragen förvridit du har, 
Och den frihet, Han gaf dig, du ansåg som tvång 
Redan tidigt i barndomens dar. 

Men jag älskar dig dock, ty det goda, det finns, 
Blott att guldet blir renadt från slagg, 
Intet fält så förtorkas, att grönska ej vinns 
Genom himmelens skurar och dagg; 
Än är kärlekens gnista hos dig icke släckt, 
Och fullkomligt den släckes ej ut, -- 
Till en flammande eld skall den väl blifva väckt, -- 
Först dock, tror jag, vid tidernas slut. 

			Claës Johan Ljungström.




Fisktorkning på Lofoden.
(Se texten här nedan.)

Vid Lofoden.

Bland Norges bästa och äldsta inkomstkällor räknas
med skäl stortorskfisket vid Lofoden, en grupp öar,
belägna mellan 67,5° och 69,4° nordlig bredd och
skilda från fastlandet genom Vestfjorden. Lofoten
eller Lofoden utgöres af sex större och några mindre
öar med snöbetäckta bergsträckor, i hvilkas dalar
dock hafre, korn och potatis komma till mognad,
änskönt ögruppens sydligaste del ligger
omkring tjugo mil nordligare än Haparanda. Den
sydligaste bland dessa öar kallas Röst, närmast intill
ligga Værö, Maskenæsöe, Flagstadöe och de begge
största öarna Östvaagen och Vestvaagen. Den sednare
har tio mil i omfång och är en af de fruktbaraste. I
mera vidsträckt bemärkelse räknas också de tre
nordligare belägna stora öarna Hindöe, Langöe och
Andöe under det gemensamma namnet Lofoden.

Medelpunkten för fisket, hvars otaliga mödor och
faror bereda invånarne en säker och aldrig utsinande
inkomstkälla, är de begge syskonöarna Vaagen,
det bästa fiskeläge i hela Europa, dit också mer än
hälften af Norges fiskare begifva sig, liksom det
skedde redan fordomtima under Olof den heliges tid, då
Vaagöeflottan var namnkunnig, och då den gode konung
Eysten år 1120 der lät bygga en kyrka och hyddor för
fiskrarne. Vid tiden för det egentliga storfisket,
Januari-Februari, komma till dessa öar 20 till 22,000
fiskare med 4 till 5,000 båtar och nödig utrustning,
förutom omkring 200 transportfartyg. Man beräknar
årsinkomsten af detta fiske till fyra millioner
riksdaler.

Denna stora fiskarflotta företer en i sanning
storartad och frappant anblick. Vid den ännu mycket
sparsamt värmande solens belysning glida de enkla
farkosterna genom det upprörda vattnet. Man hör inga
årslag, men den ofantliga, rörliga massa hufvuden,
man ser från observationspunkten å land, låter sluta
till det lifliga hvimlet och friska arbetet der nere.

Öfver detta stora antal fiskande utöfvar regeringen
polisuppsigt, så att ingen må öfverträda förbudet
att tidigare än
andra uppdraga redskapen. En signal tillkännagifver
morgon och afton fiskets början och slut.

Öfverträdelserna häraf äro belagda med böter, och
är detta så mycket nödvändigare, som bland fiskrarne
råder stor täflan.

Den fisk, som utgör föremålet för den väldiga
fångsten, är den så kallade stortorsken, som är 2-4
fot lång, väger ett lispund, om man icke fångar honom
i den späda barndomen, och är grå till färgen, med
gula fläckar och hvita bukfärger, som man då ändtligen
vid bordet icke får tillfälle att observera, tack
vare de förändringar, han undergår för konserveringens
skull. Hos oss heter han kabiljo i saltadt och stock-
eller klippfisk i torkadt tillstånd. Stockfisken -- för
att gifva den sitt vanliga namn -- är en passagerare,
som tycker om resor; utan någon »Murray» eller
»Bædeker» Tvenne mycket anlitade resehandböcker. 
under fenorna far han i Februari --
en för honom bestämdt mycket illa vald årstid -- till
kusterna af Norge, Danmark, Skottland, England och
Holland och begifver sig sedan söderut, men stannar 
vid Gibraltar, alldeles som mången
gammal sjöman både före och efter honom. Nu lemnar
han kusterna af Europa, der man farit så illa med
millioner af hans
kamrater, och reser ända till Newfoundland och
kusten deromkring. Men der lura å nyo hans största
fiender, fiskrarne, som här uppgjort ett nytt möte
till hans förstöring.

Man fiskar stortorsken både med krok och nät. Till
bete begagnas mest gamla sillar. Sedan man fångat
fisken, afskäres hufvudet, uppskäres buken och rensas,
hvarefter han saltas något. Efter tre dagar lägges
han i fat och insaltas
ordentligt. Sedan kommer han i marknaden som
kabiljo. Den egentliga stockfisken saltas icke,
utan torkas i luften,
hvilket   väl   låter   sig  göra i det nordliga
klimatet med dess
torra luft. Stortorsken är nyttig på mångahanda
sätt: han gifver sin tunga och rom åt gourmanden,
sin kropp åt hela
det ätande menniskoslägtet, sin lefver åt medicinen, i form af
olja, och afskrädet åt boskapen. En i sanning mycket nyttig fisk! 

Malströmmen flyter in mellan öarne, och oaktadt den flera
gånger om dygnet förändrar riktning, alltid
stridande mot ebb och flod, så befares den dock af
öborna i deras små båtar.
Endast under vissa, genom erfarenheten förut väntade,
stormperioder våga de sig icke ut på detta märkvärdiga
och ytterst farliga vatten.

Lofodens bebyggare äro för öfrigt ett fredligt
och arbetsamt folk. I de skarpa anletsdragen och
framstående kindknotorna, det svarta håret och
den undersätsiga växten vill man finna spår af en
främmande prägel, som skulle tyda på en blandning
af den äldre lappbefolkningen med den i Skandinavien
invandrade germaniska rasen. Vare emellertid härmed
huru som helst. Öborna äro särdeles måttliga i
sina njutningar, och af deras enkla och konstlösa
boningar kan man sluta, att de icke hafva synnerlig
böjelse för yttre glans och lyx. Men i det inre af
husen finna vi det, som är vida bättre: kraftfulla,
starkt byggda gestalter, präktiga representanter af
det ständiga arbetet, den friska sjöluften och det
helsosamma klimatet, som äfven alstrar mången täck
blomma bland det här ingalunda så »svaga» könet.


Fiskarboning på Lofoden.



Vid hafvet.

Höst-sång 1870.

Är den kulna hösten
Nu ej här igen!
Jo, han käns på rösten,
Gamla fulingen.
Våt han är och blåsig,
Hårdhändt som en gast:
Nu får man ta' på sig,
Hvad man har, i hast.

Ylle närmast kroppen 
Får man inte sky; 
Öfver hufvudknoppen 
Hålla paraply. 
Om man tror mig svärma,
Står det fast ändå: 
Röda strumpor värma, 
Mycket mer än grå.

Molnen oss förläna 
Skurar då och då: 
Stöflar opp till knäna 
Bör man dra' uppå. 
Blåsten ofta gör, att 
Man får fluss och gikt: 
Fårull uti örat 
Stoppar man då qvickt.

Stormen kommenderar 
Böljornas armé. 
Hafvet annekterar
Som en preussare.
Mer och mer det slukar 
Af min strand och tång: 
Under snart jag dukar 
Liksom Mac Mahon.

Båt och bryggor dyka, 
Högt far stybb och strå,
Tegelpannor ryka, 
Fönsterrutor gå. 
Om j inte sofven,
Sen j, att jag snart 
Blir, som gamla påfven, 
Husvill ofelbart.

Jag ber tusen gånger! 
Blyghet är min sak: 
Mina pantalonger 
Ha' blåst sönder bak. 
Sur och våt jag lunkar 
In uti mitt tjäll: 
Hör, hur flygsand dunkar
På mitt gamla spjäll!

Ack! när han oss stenar 
Och oss dränka vill, 
Hvad, sju attan, tjenar 
Hela hösten till? 
Om han en gång fore, 
Undrar jag just, om 
Trefligast ej vore, 
Att han aldrig kom.

E. S-dt.



En harjagt i Helsingland.

Den del af Helsingland, som utgöres af Bergsjö socken,
dit jag tager mig friheten föra läsaren, är belägen i
norra delen af provinsen och är utan tvifvel rikast
på hvad helsingenaturen har att erbjuda vandraren --
berg och vatten, skog och dal.

Inom den majestätiska ramen af blånande bergskammar
och der nedanför djupa furuskogar, ligger en
stor, väl odlad dalsträckning, i alla riktningar
genomskuren af ömsom rika lugnvatten, öfverallt
omkransade af herrliga löfdungar, ömsom större och
mindre vattenfall. Såsom de mäktigaste ornamenterna
i den jätteram, som sålunda omsluter Bergsjödalen,
upptorna sig bergformationer från åttahundra till
öfver ett tusen sexhundra fots höjd, bland hvilka
må nämnas Längsterbobergen ett tusen etthundra,
Nipen ett tusen fyrahundra trettio, Luråsen ett tusen
sexhundra sjuttio, Bergsjö Elfås ett tusen fyrahundra
tio och Malungsflugg, i gränsen mot Medelpad, ett
tusen femhundra fot, förutom, snart sagdt, otaliga
andra bergshöjder af femhundra till ett tusen fot och
derutöfver. Bland den massa sjöar och vattendrag,
som här framglimra, hvarthän än ögat vänder sig,
intaga, genom sin storlek och sina täcka omgifningar,
Storsjön, Elgeredssjön och Kyrksjön främsta rummen.

Aldrig kan man väl i Norrland få se en täckare natur,
än den, som här öfverallt utbreder sin rikedom för
turistens tjusta öga. Sjöarne äro öfverströdda med
större och mindre holmar, klädda i rikt löfverk af
björk, asp och al, stränderna äro likaledes smyckade
med susande lunder, och bakom och mellan dessa ligga
de stora, odlade fälten och de ståtligt byggda byarne,
med sina solida, rödmålade tvåvåningshus och prydliga
trädgårdar.

Vill man åter skåda Bergsjö i dess helhet och mycket
utom dess gränser, så behöfver man blott klättra
uppför den egendomliga, femhundra trettio fot höga
bergskägla, som strax
bredvid den på en förtjusande höjd belägna kyrkan
skjuter upp öfver den utmärkt väl odlade och nästan
golfjemna dal, som ligger omkring henne. Genom någon
våldsam naturrevolution uppkastad på denna slätt, är
det så kallade Kyrkberget fullkomligt likt en kägla,
skogklädd ända till den spetsiga toppen.

Härifrån ser man i öster hafvet med sina seglare,
Jettendals socken med sin vackra kyrka och
likt ofantliga ormar slingrande vattendrag,
Harmångers socken med de höga bergsryggarne
Högsten, Djupdalsberget, Haralsberg och Boberget;
i söder hela Bergsjö socken med dess herrgårdslika
byggnader, leende ängar och böljande sädesfält; i
vester, vid gränsskilnaden mot Bjuråkers socken,
högt öfver den ofantliga skogen, de förut omnämda
bergen Längsterboberg, Luråsen, Nipen och i Hassela
socken den majestätiska Elfåsen, hvilket sednare berg
bland annat är märkvärdigt derför, att här förekomma,
utom en mängd rara lappska insekter, flera i vårt
land ytterst sällsynta subalpinska växter och i
synnerhet ett stort, bredbladigt, välluktande gräs,
Myhlenbergia pendula, hvars enda hittills kända
växtställe i Sverige är detta ett tusen fyrahundra
sjutio fot höga berg, som nästan lodrätt stupar ned
i den stora och obeskrifligt vackra Hasselasjön. I
norr möta åter djupa, vilda skogar, på afstånd
liknande ett böljande haf, och öfver dessa uppskjuta
Wildsjöåsen, Wildsjökullen, Wallenåsen, Ulfberget
med flere imposanta bergstoppar. Med ett ord: den
rundmålning, man har att skåda från Kyrkberget, är
i alla afseenden så storartad, så egendomligt skön
och fängslande, att vi högligen tvifla på, att ens
den rikaste fantasi skall kunna skapa sig en mera
öga och hjerta tilltalande tafla, än denna.

*

Den hastiga konturteckning af socknens
naturförhållanden, vi här, dertill   manade   af
kära   minnen, uppdragit, visar oss

genast, att dessa stora skogar och delvis
otillgängliga berg måste vara rika på vildbråd,
och att jagten följaktligen här skall äga många och
lyckliga idkare.

Så är också förhållandet. Björn, lo och varg förekomma
dock nu mera sällan, men desto rikligare är tillgången
på elg, räf, mård och hare. Af matnyttig fågel finnas
tjäder, orre och hjerpe i stor myckenhet, äfvensom
under det sednaste årtiondet fjällripan och rapphönan
här och der visa sig. Det är en egendomlig företeelse,
att under det fjällripan allt mera drager sig söderut,
vidgar åter rapphönan sitt område åt norr. I flere
af Helsinglands socknar, der i författarens barndom
hvarken det ena eller andra slaget af dessa präktiga
fåglar förekommo, finnas de nu och häcka årligen.

Jagten är helsingens favoritnöje, och han idkar den
visserligen icke »blot til Lyst». I skogen påträffar
man ofta pojkvaskar på 10 år, väpnade med långa och
tunga lodbössor, och en blick i deras jagtväskor med
granna lock af gräflingsskinn visar oss strax, att
deras skjutskicklighet icke är att förakta. Tjädern,
orren och hjerpen äro de käraste föremålen för
dessa bytingars jagtlystnad, liksom öfver hufvud
för allmogens. I synnerhet är det tjäderleken om
våren, som kommer dem att totalt glömma den bistra
jagtstadgan, och otaliga äro derföre de stolta
tjädertuppar, som midt under sitt mystiska kärleksspel
i den tysta skogen falla offer för dessa tjufskyttars
sällan felande lod.

Den större jagten, och af den mindre i synnerhet
harjagten, idkas deremot i dessa trakter
förnämligast af herremännen. Långt innan den så
ifrigt efterlängtade tillåtna jagttiden inträdt,
har man redan träffat sina öfverenskommelser om tid
och mötesplatser, och så drager man med lekande lust
ut pä dessa vidsträckta jagtfärder, som ofta upptaga
ett par veckor eller mera. Knappt har man dock efter
hemkomsten hvilat ut några dagar, förrän man åter af
en oemotståndlig längtan drages till skogen, och så

förgår hösten, utan att jägaren märker det. En vacker
Novembermorgon finner han af den snöklädda marken,
att vintern gjort sitt högtidliga inträde, men denna
omständighet, som för så många andra är en källa till
bekymmer, framkallar hos honom endast ett glädtigt
leende, ty nu får han knäppa jössarne på spårsnö.

En dag i slutet af Augusti förlidet år anlände
författaren af denna lilla skiss, stadd på
fortsättning af sina »Vandringar i Helsingland»,
till Bergsjö. Vid ankomsten till gästgifvaregården
erhölls underrättelse, att alla vännerna voro ute på
sin första större höstjagt för året, och att under
de närmast föregående dagarne skrytsamma bulletiner
ingått, bevisande (hvilket skulle bevisas), att de
förenade jägare- och stöfvarekårerna levererat de
stackars hararne den ena segerrika drabbningen efter
den andra, så väl å öppna fältet -- hvarmed här måste
förstås kolbottnar och fäbodvallar -- som i sjelfva
skogen. Uppgifterna om döda och sårade å de anfallnes
sida voro väl, som vanligt i dylika fall, skäligen
öfverdrifna, men författaren, som ofta varit med på
dylika härnadståg, trodde sig dock ertappa sanningen
genom att dividera den angifna summan af döde med 2,
hvarigenom han fick jagtsällskapets byte af jössar
reduceradt till trettio, skjutna under loppet af fyra
dagar, hvaraf dock -- eftersom det var första jagten
under »säsongen» -- mesta tiden antagligen åtgått
att förnya den kära bekantskapen med »upptagaren»
och hans intime vän, m:r Kantin.

Författaren fortsatte sin vandring och närmade sig
så småningom det natursköna Ede, på gränsen mot
Hassela. Den förut så fredliga nejden hade nu totalt
ombytt fysionomi. Ursinniga »dref» och smattrande
»pang, pang» omvexlade nämligen här med förargliga
»bom» och jublande »als todt». Högt öfver detta föga
melodiska larm svingade sig tonerna af klangfulla
jägarhorn, och författaren skulle hafva varit en
komplett idiot, om han icke i ögonblicket begripit,
att det var den tappra jägarskaran från Bergsjö,
som här huserade.

Han hade också icke hunnit gå långt stycke,
förrän flere af den hurtiga friskaran bröto ned på
landsvägen. En genombeskedlig kantinbärare, som,
»till förekommande af all säkerhet», 
var försedd med en ohjelplig lodbössa, lemnade
författaren villigt detta för harjagten föga lämpliga
vapen -- och så var han med ens indragen i »den vilda
jagten».

Vi jagade tillsammans i dagarne tre, och att bytet
blef rikligt, tillåter författarens blygsamhet så
mycket hellre omtala, som han sjelf icke lyckades göra
ett enda skott. Det var dock icke egentligen härom
vi skulle tala, utan fast hellre om en liten komisk
episod, som inträffade i slutet af vårt uppfriskande
ströftåg.

I det glada sällskapet befann sig en gammal god
jägare, som hade den svagheten att taga sig allt för
kraftiga »upptagare» och vid de splendida »grafölen»
vara med först och sist, hvadan han under hela
tiden gick så der litet på lull-lull. Kännande denna
gubbens svaghet för flaskan, hade vännerna beslutat
att begagna alla tillfällen, för att bakom kamratens
rygg kratsa haglen ur hans goda dubbelbössa, hvilka
arga anslag också under hela jagten så väl lyckats,
att gubben idkeligen skjutit bom. I medvetandet
af sin erkända skicklighet och i förargelsen öfver
sin förmenta otur svor vår vän på sitt hedersord,
att, om samma gemena otur skulle förfölja honom till
jagtens slut, han aldrig mer skulle försöka sin lycka
i jagtgudinnans tjenst.

»För all del, kära farbror, ta inte saken så hett»,
skrymtade en af de sammansvurne, en ung landtmätare,
som just nyss, medan vi alla voro lägrade omkring
kantinen, å nyo kratsat haglen ur gubbens bössa. »En
skål för bättre lycka nästa gång!»

Proponenten log ett elakt leende, och de saammansvurne
likaså.

»Ja, si så ta' mig f-n ska' jag inte åtminstone
ha' en!» -- försäkrade den intet försåt anande
gubben, under det han med välbehag tömde sin fyllda
bägare. »Och komma de två -- så mycket bättre. Pang,
pang! och så är den saken beställd!»

Ett homeriskt skratt följde på denna gubbens uttalade
glada tillförsigt.

Medan vi så sutto, förtroligt samspråkande, på den
mjuka och saftiga mossbädden, fingo hundarne upp,
alldeles i vår närhet. En hvar rusade upp och fattade
sin bössa samt sökte ett fördelaktigt pass. Snart
voro vi skingrade åt alla håll. Oförmärkt följde jag
gubben, för att få se, hvad komma skulle. Den gamle
fattade posto på en smal gångstig, knappt skönjbar
i det yppiga gräset. Längre fram i en liten öppning
i skogen varseblef jag den listige landtmätaren,
som med stor uppmärksamhet följde drefvets gång.

Plötsligt kastade drefvet om och kom rakt emot
oss. Kopplet var fullkomligt enigt och vi voro
ögonblickligen på vår post.

Snart syntes icke mindre är två präktiga jössar ila
förbi landtmätaren, i afsigt att kasta sig in på
gångstigen. I blinken hade han aflossat begge piporna
-- men bommade.

Nu lade gubben åt ögat. Pang! -- der gjorde den ene ett
högt hopp och gjorde kullerbytta på sina afskjutna
bakben; -- pang! -- der låg den andre stendöd bredvid
sin dödligt sårade olyckskamrat!

Den lycklige skyttens skallande »als todt!» förde
snart kamraterna tillsammans. Landtmätarens näsa
syntes mig betydligt förlängd, och den upprymde
gubbens glädje öfver sin bedrift var nästan barnslig.

»Nå, hvad var det jag sa', gubbar?» jubilerade
veteranen, i det han tog sig en djup klunk. »Jag
visste väl, jag, att f-n inte kunde få vara lös hela
tiden!»

De sammansvurne sågo ömsom på hvarandra, ömsom
på gubben. Plötsligt uppgaf hela sällskapet ett
skallande skratt, denna gång på den intrigante
landtmätarens bekostnad. I sin ifver att först få ett
godt pass hade denne i hastigheten tagit gubbens af
honom sjelf urkratsade bössa och lemnat sin egen i
sticket! Det var således med denna den triumferande
gubben gjort sina vackra skott och dymedelst
återvunnit sitt hittills obefläckade jägarrykte.

Gubben Noach.



På harjagt.


Vårfru-kyrkan i Köpenhamn.

I.

Ehuru den Skandinaviska Norden väl ej saknar äfven ganska
betydande arkitektoniska monument, så kan den i
allmänhet likväl icke uthärda en jemförelse med hvad
Söderns rikare länder härutinnan förmå uppvisa; men
detta oaktadt se vi Danmarks hufvudstad med stolthet
framställa tempelbyggnader, hvilkas namn oftast skola
nämnas främst i den nyare konstens annaler. Det är
dock ej genom sina kolossala dimensioner, ej genom
sin öfverträffande arkitektoniska prakt och skönhet,
som antydda byggnadsverk äga sin största betydelse. I
detta afseende står otvifvelaktigt utlandet äfven för
vår tid framom, ja till och med vi svenskar torde
kunna berömma oss af att äga en mera framstående
byggnadskonst, än bröderna på andra sidan Sundet. Det
är alltså icke det arkitektoniska
elementet uti ifrågavarande byggnader, som egentligen
förmått skapa deras berömmelse, utan har detta skett
genom de oförlikneliga skulptur-verk, som slutas inom
eller pryda dess murar -- det är just i detta som de
kanske allt framgent komma att stå ouppnådda inom
kulturens och konstens historia! Vi hafva här syftat
på tvenne byggnader, hvilka båda få sin betydelse
genom en och samme plastiske konstnärs verk, nämligen
Thorvaldsens; och de ofta antydda monumenten äro:
Thorvaldsens museum och Vårfru-kyrkan.

Om det förstnämda hafva vi mer än en gång haft
tillfälle yttra oss; om det sednare vilja vi nu säga
några ord.


Peristilen till Vårfru-kyrkan i Köpenhamn.

Som vi endast vilja intressera oss for templet i
dess närvarande skick, så kunna vi ej heller bjuda på
något rikhaltigare historiskt stoff. Man kunde säga,
att det blott är »en historia från i går». Se här
emellertid några data: 
På platsenKyrkan är närmsta granne med universitetsbyggnaden,
hvilken ock är synlig till venster på illustrationen
öfver peristilen., der kyrkan nu
står, stod i äldre dagar en mycket 
berömd kyrka med samma namn, hvilken, nedbrunnen vid
stadens stora eldsvåda 1728, uppfördes å nyo, med ett
synnerligen prydligt torn; och visserligen skonad
vid en 1795 åter inträffad stor eldsvåda, ödelades
den dock slutligen i grund genom engelsmännens
bombardement 1807. De följande krigsåren och
finanstillståndets sämre skick fördröjde dess 
återuppförande.

Till den nu varande Fru-kyrkan lades grundstenen af
Fredrik VI, vid reformationens tredje jubelfest den
1 November 1817, och pingstdagen den 7 Juni 1829
invigdes kyrkan till gudstjenst.

Byggnadssättet företer ej dessa djupa och mysteriösa
perspektiver af smäckra pelarknippor under djerfva
spetsbågar, praktfullt skiftanda fönsterrosetter och
i de äfventyrligaste former mot himlens sky sträfvande
tornmassor, hvilket allt gör
det götiska templet så underbart anslående. Kyrkan
äger ej heller någon sådan glänsande prakt, som i
gyllene sirater, i mosaiker och målningar öfverallt
skimrar i de romaniska eller byzantinska templen,
ej heller något af sådan art, som kan täfla med
det ornamentala fantasispel, som, lekande i tusen
olika former, smyckar de arabiska byggnadsverken;
den äger ej heller den mäktigt verkande storheten af
en Peters-kupol, och om Vårfru-kyrkans dimensioner
göre man sig ett begrepp, då vi anföra den genialiske
balettkompositören Bournonvilles yttrande, hvilken
vid ett besök i Peters-kyrkan i Rom utropade: »Her
inde skulde Frue Kirke kunde dandse en Solo!»

Hela byggnadens stil är mycket enkel och flärdlös:
en renaissance af grekisk-romersk art. Tornets
raka linier och föga komplicerade former förmå icke
tilldraga sig någon ovanligare uppmärksamhet, lika
litet bygnadens öfriga partier, med undantag af den
doriska peristil, som pryder hufvudfaçaden.

I denna peristils fronton presenterar sig också genast
ett af Thorvaldsenska bildverken; Johannes predikande
i öknen.

På ett synnerligen skickligt sätt har konstnären
här förstått att inom det trekantiga rummet fördela
den af flera enstaka figurer eller grupper bestående
kompositionen, med den osökthet, att frontonen på ett
helt naturligt sätt sluter sig som ram kring de olika,
stående, sittande eller liggande, figurerna. Sålunda
är på en klippupphöjning i midten placerad talaren,
den inspirerade läraren, med sin kamelhårsdrägt och
med Agnus-Dei-stafven i handen. Närmast till venster
om Johannes står en uppmärksamt lyssnande yngling;
den afkastade, öfver armen burna manteln visar honom
redo att emottaga dopet. Bakom, och såsom motsats
till denne, om sanningen af Johannes Döparens
ord öfvertygade yngling, framträder med stolt och
tviflande min en högmodig farisé. Derefter synes
lyssnande stanna en med sitt vildbråd från jagten
återvändande jägare. Den med jägaren följande hunden
tilldrager sig en liflig uppmärksamhet af de trenne
barn, som tillhöra den strax invid sittande modern,
hvilken, dragande det yngsta barnet intill sig, med
spänd uppmärksamhet följer talarens föredrag. Tätt
invid qvinnan ligger på marken hennes make, också
uppmärksamt lyssnande till profetens ord. Härmed
slutar figurserien på Johannes' venstra sida. --
Börja vi vid hans högra sida, så se vi först en ung
man, blickande på talaren. Han står med venstra foten
stödd emot den förut nämda klippupphöjningen, och mot
det som följd deraf lyftade knäet stödjer han venstra
armbågen, hvaremot handen i sin ordning stödjer det
emot den samma hvilande och uppåt vända hufvudet. Med
samma uppmärksamhet, som denne, följande 
talarens ord, se vi derefter en grupp af en fader med
sin son. Bredvid dessa knäböjer en moder, under det
den lilla dottern lutar sig mot hennes skuldra,
Derefter följer en af åren böjd, sittande gammal
man, en skriftlärd, hvilken synes djupt gripen af de
gudomliga orden från profetens läppar. Och till sist
afslutas det hela åt denna sida med en på marken
liggande yngling, hvilken med samma liflighet i
uttryck, som karakteriserar kompositionens öfriga
figurer, följer Johannes Döparens predikan.

Inom kolonnaden och öfver sjelfva portalen är ett
basrelief af fyra fots höjd och fyratioåtta fots
längd. Det är »Kristi inridande i Jerusalem».

På hvarje sida om hufvudingången äro tvenne
nischer. De voro bestämda att upptaga de fyra stora
profeterna, men dessa statyer hunno ej utföras af
Thorvaldsen. Andra konstnärer hafva sedan fått sig
detta arbete uppdraget; men nischerna stå emellertid,
så vidt oss är bekant, ännu tomma.

I den plastiska dekoreringen af Fru-kyrkan hade
Thorvaldsen tänkt sig ett enda stort, sammanhängande
helt, af hvilket "Johannes-gruppen" skulle utgöra
ouverturen -- liksom ock i annan mening Johannes
Döparens verksamhet utgör sjelfva början, inledningen
till den kristna kulten.

Denna herrliga »grupp» utgör ock i den nyare
konstens utveckling en förmedlande öfvergång mellan
antiken och den kristna riktningen. Här framstår ännu
antiken mera sjelfständigt, då deremot det specifikt
kristna elementet får sitt högsta uttryck i den
sublima framställningen af Kristus och apostlarne,
hvilka smycka kyrkans inre och utgöra den moderna,
plastiska konstens högsta triumf.

Svante.



Enkåret.

Berättelse af Emilie Flygare-Carlén.

1. 

Matildas giftermål och början af hennes enkestånd.

»Så obeskrifligt odrägligt -- ringer det icke nu
igen ... Kom ihåg, Minny, att jag icke uthärdar att
taga emot flera besök i dag! Här springer den ene
efter den andre med sina verldsglada ansigten och
fråga ej det ringaste efter, att de med sitt prat
störa gången af en stackars enkas enformiga tankar.»

»Men om det skulle vara någon, som du icke ogerna
tar emot, min lilla svägerska?»

»Minny, du glömmer, att ingen sådan finnes ... Gå nu
och försök icke att beveka mig!»

Fröken Minny gick, för att uppfylla sin svägerskas
tillsägelse. Och medan hon är borta, skola vi kasta
en blick öfver den unga enkans förhållanden.

I den stad, der händelserna i denna lilla berättelse
passerade, bodde sedan ett par år förut en för
detta militär, hvilken med majors afsked, en vacker
förmögenhet, ett utseende, som fruntimren lemnade
sin sympati, och slutligen med tvenne unga systrar,
hvilka dyrkade honom såsom ett slags högre väsende,
borde hafva ansett sig som en lycklig menniska, och
detta så mycket hellre, som äfven männen förklarade
honom för en extra ordinär själ, hvilken sällan i
en brydsam stund nekade ett ficklån eller till och
med en borgen. Men detta allt oaktadt var major
Julius A. icke alls lycklig. Den gula färgen på
hans hy och den nervösa rörelsen i hela hans person
tillkännagafvo, att han saknade det, som utgör kronan
på lifvets glädje, nämligen god helsa.

Af denna orsak hade han ännu icke beslutat att
undandraga sig sina systrars nästan enträgna
omsorger, för att emottaga en hustrus, hvilken
förmodlingen ville tro, hvad han sjelf trodde, att
han i verkligheten icke var så sjuk, som det stundom
tycktes, då han i följd af någon retlighet kände sig
svårare angripen. Derföre sade hvarenda menniska,
som ville hafva en tjenst af honom eller rätt och
slätt en bjudning till
hans utmärkta middagsbord: »Kors, bror Julius,
hvad du ser frisk ut ... hvem tusan var det, som
berättade, att du varit sjuk -- det måtte hafva varit
ett misstag!»

Majoren såg vid sådant tal högst förnöjd ut och åt den
middagen, för att icke göra sin gäst till ljugare,
jemt så mycket öfver den vanliga regimen, att han
åter blef sjuk.

I samma stad funnos flera unga behagliga flickor,
om hvilka det hette, att den ena var den vackraste,
den andra den gladaste, den tredje den elegantaste
och den fjerde den talangfullaste -- men ingen benämdes
den förståndigaste, ty deröfver hade man icke kommit
att reflektera.

»Hvarföre», sade major Julius en afton till sig sjelf,
då han ända till det svåra stadiet af qväfd vresighet
blifvit uttröttad af de unga systrarnas eviga för-
och omtänksamhet, »hvarföre skulle icke den vackra
Matilda G.» (hvilken majoren, i parentes sagdt,
fann äga alla de andras egenskaper förenade) »kunna
blifva en lika god och ömsint hustru, som hon är en
förtjusande flicka?»

När nu i öfrigt den tidpunkt nalkades, då majorens
äldsta syster, hvilken ansåg sig vara ännu något
mer än en hälft af hans själ, skulle uppfylla det
löfte, hon gifvit en ung tjenste- och affärsman i en
annan provins, att med honom träda i äkta förbund,
så vore tillfället, om någonsin, för major Julius
lämpligt att, så att säga, göra ett inpass i sin
egen lefnadshistoria och helt enkelt gifta sig,
innan Minny, den yngre systern, hunnit introducera
sig i den äldres kall.

Då han emellertid icke kunde tänka på att företaga
en sådan omhvälfning, utan att åtminstone rådfråga
sin ständiga rådgifverska fröken Ingeborg om saken,
så talade han en dag med henne. Men så snart han
yppat namnet på sin utkorade, svarade systern genast
med den lugna öfverlägsenhet, som han hade så svårt
att emotstå: »Ack, min stackars Julius, hvad det är
för en olycka, att jag måste lemna dig! Om du gifter

dig med en sådan sångfågel, vacker att höra och se,
men ingenting vidare, som Matilda G., då ... men jag
törs icke tänka derpå. Stackars broder, hon skall
icke förstå dig! Du blir helt och hållet vanvårdad,
och jag kan icke mer än dö, om du dör.»

Dessa fröken Ingeborgs yttranden hade på den så
kallade nyckelhåls-vägen kommit för den ljufva
»sångfågelns» öron, och nu sade, mycket förolämpad,
den vackra Matilda till sig sjelf: »Jag tror icke,
om jag noga granskar mitt inre, att jag träffar på
någon liknelse till riktig kärlek för major Julius,
men jag tycker mycket om honom, och jag skall gifta
mig med honom midt i harmen för denna Ingeborg,
hvars fullkomligheter jag afskyr. Kan hon icke nöja
sig med att herrska öfver den, som hon har bättre
rätt till än öfver brodern!»

En månad senare reste major Julius med sina systrar
till den stad, der fröken Ingeborgs bröllop skulle
firas hos brudgummens föräldrar. Och två månader
efter återkomsten var majoren gift med sin sångfågel
och skref bref på bref till hennes nåd Ingeborg med
beskrifning på Matildas utsökta fullkomligheter. Han
vågade väl icke säga rent ut, att hans älskade
Ingeborg var mer än ersatt, men han sade i brefven
till hennes man, att han var så lycklig, som han nu
kunde blifva, och tillade för sig sjelf: »Jag har
aldrig varit lyckligare!»

Men sedan unga majorskan stadfästat sig i sin nya
ställning och till fullo orienterat sig i hvad hon
helt impertinent kallade »Ingeborgs sjuk-kalender»,
det vill säga en uppsats, som Ingeborg i bästa
afsigt skrifvit för att vägleda Matilda på den väg
af nya pligter, som hon nu hade att gå, och hvilken
innehöll en detaljerad beskrifning på de olika
dagarnes matordning, lämpad efter broderns fysik,
vidare medikamenternas rätta begagnande, baden,
promenaderna, vädervexlingen m. m., så sade hon helt
glädtigt till sin man: »Min vän, du är så förtjust,
när jag sjunger för dig, och påstår, att sången ger
dig nytt lif ... men låt mig nu äfven tala litet för
dig -- det är ingenting oförnuftigt. Jag föreslår,
att vi kasta Ingeborgs kalender på elden och att du
byter helt och hållet om regim. Efter mitt sätt att
se saken, är du vida mindre sjuk än bortskämd och
uttröttad. Låt oss lefva friskt och lefva lyckliga!»

Och så lefde de lyckligt, och lifvet gick friskt
undan, liksom de haft en hel evig framtid att bygga
på. Majoren var förtrollad. Han tillbad sin hustru,
hon tillbad sin man, ty ehuru det å hennes sida
icke var någon sann kärlek, så gifves det ett annat
slags kärlek, som består i ömsesidig förgudning af
hvarandras egenskaper och som har en ganska fängslande
makt. Matilda var tacksam, emedan hennes make ansåg
henne som den fullkomligaste varelse på jorden,
och majoren var tacksam, emedan Matilda under de
vänligaste smekningar förklarade, att det aldrig
funnits en man, som så väl förstått att bedöma
qvinnans värde, som han. Han var också innerligt
öfvertygad, att han var högt älskad, och motsade
henne aldrig mer än en enda gång, en afton, då det
åter var fråga om Ingeborgs kalender ... »Allt
hvad du gjort för mig, min Matilda», yttrade han,
»har varit till min välsignelse, men Inge.....»

Matilda fick aldrig veta slutet på meningen. Antingen
det var en blodstörtning eller det var ett blodslag,
-- ettdera var det -- som gjort ett plötsligt slut
på den godsinte mannens lif; och då hon nu så utan
alla förberedelser fann sig ett knappt år efter
giftermålet vara enka, blef hennes sorg, åtminstone
i början, alldeles utan förnuft, i synnerhet som hon
aldrig kunde få ifrån sig den förfärliga vissheten,
att Ingeborgs namn var det sista ord, som han varit
på väg att uttala.

Men det var långt ifrån slut härmed. Omkring en vecka
efter det majoren lagts till hvila, kom sorgbref från
Ingeborgs make. Den unga frun, hvilken olyckligtvis
befann sig ensam, då underrättelsen om broderns
hastiga dödsfall ankom, gaf samma afton lifvet åt en
dotter, som endast några timmar öfverlefde modern.

»O», utbrast Matilda, vild af smärta, Matilda, som
just trott sig sjelf skola dö af sorg, »äfven häruti
skulle hon
öfverträffa mig! Jag lyckades aldrig att bryta hennes
välde. Och nu är det hon, och icke jag, som kommer
till honom!»

Vid den tidpunkt, der vår historia börjar, hade
Matilda passerat nära första fjerdedelen af enkåret,
men hon envisades ännu att lefva i så stor afsöndring
från menniskor som möjligt, medan hennes tårar
dagligen runno än öfver Julius' bortgång, än öfver
den hemlighetsfulla omständigheten, att Ingeborg
måtte i sjelfva verket hafva älskat honom högre,
än hon, Matilda, sjelf .....

Medan Minny var ute för att afvisa den främmande,
låg den unga frun såsom vanligt tillbakalutad mot
svängningen i soffan. Hon bar naturligtvis den allra
djupaste enkedrägten, och så bländande svanhvit och
tjusande täck var hon, att det utgjorde en verklig
ögonfägnad att blott få se henne.

*

2. 

Hvem det var, som ringde.

Nu återkom fröken Minny, en tjugotvåårig behaglig
flicka, enkel, förståndig, flärdlös och begåfvad med
ett hjerta, som egde en sådan fond af tålamod och
godhet, att den hjelpte henne öfver allt smått och
krångligt,

»Bästa Matilda», sade hon, »du får ej neka att taga
emot! Det är ...»

»Huru, Minny -- hvad vill detta säga ... dristar du
att mot min vilja tvinga mig?»

»Men du bör väl åtminstone höra, hvem det är ... det
är Robert!»

Matilda spratt häftigt upp. »Nå, det fattades bara
... Hennes man! Jag vet icke ens, hvad jag skall
kalla den der herrn ... O, jag känner mig mycket
sjuk -- var god och underrätta herr Robert Kennedy,
att jag omöjligt för tillfället kan taga emot honom!»

»Hvad -- en svåger, som gör sin första visit?»

»Ja, och som skall hålla ett sorgqväde i
tre afdelningar öfver den yppersta af qvinnor
... Hvarföre visar ej också han, att man kan dö af
sorg?»

»Sådan ser han icke ut.»

»Min Gud» ... Matilda fick en nervattack af annat
slag. »Jag hoppas, att mannen ser ut, som en sörjande
enkling bör göra ... hvit långhalsduk, krusflor
och plöröser?»

»Han är helt enkelt svartklädd, och naturligtvis har
han krusflor på hatten ... Men jag försäkrar dig,
bästa Matilda, att det icke går an låta honom vänta
längre.»

»Nå, så släpp in honom då i förmaket! Jag kommer
snart.»

Sedan Minny afgått på sin andra beskickning, behagade
Matilda flytta sig från soffan till spegeln, i hvilken
hon särdeles allvarsamt betraktade sig. »Det är så
harmligt, att man kan förgås af blygsel», förtrodde
hon sig sjelf, »att visa sig med så rosenröda kinder,
då man varit enka blott ett fjerdedels år! Gud är
dock mitt vittne, att jag redligt sörjt och sörjer
min salig Julius och att jag gerna, åtminstone efter
hvad jag på samvete tror, velat följa honom i grafven
... Jag kom ej att fråga Minny efter den olycklige
enklingens ansigtsfärg -- den är säkert likblek, och
utan tvifvel vittnar ett släpande lidande i hans ögon,
att han snart är färdig att nå den strand, hvarifrån
hon vinkar honom.»

Sedan Matilda kastat ännu en blick i spegeln, denna
gång öfver sin sorgdrägt, tillräckligt nunnelik att,
enligt hennes öfvertygelse, visa, det hon för alltid
vändt sig från verlden, öppnade hon dörren och trädde
in i förmaket.

*

Vår unga enkas första blick på den obekante slägting,
som här afvaktade sin presentation, förrådde en knappt
dämpad triumf. Ty skulle hon hafva ställt sig vid sin
svågers sida framför den minst smickrande spegel,
så skulle denna ändå sannningsenligt fått intyga,
att hon säkert syntes hundra procent mera lidande,
än han.

»Ah, det är rysligt, det är nedsättande för
menskligheten ... arma Ingeborg, om hon kunde se,
huru denne man utandas endast öfverflödet af en
lifskraft, som kunde räcka till för tre män! En
gestalt, som ser ut att icke veta, hvad det är,
att någonsin böja sig i stoftet, med en panna utan en
enda rynka, med ögon blänkande långt mer af solen
än af månen, och med ett par läppar, så röda, att
de bestämdt aldrig bleknat under en nervryckning
... det är en singulier enkling! Jag afskyr denne
hädiske man, innan han ännu öppnat sin mun -- och jag,
som icke fann mig nog sörjande ... O, min ädle Julius,
du ser skilnaden!»

De ofvanstående tankarne hade genomflugit Matildas
hufvud, under det hon med högtidlig långsamhet
drog igen dörren och med högtidligt långsamma steg
passerade till midten af det ganska stora rummet,
der herr Robert Kennedy mötte och med en djup bugning
helsade sin okända svägerska, hvilken, förstås, han
dock något så när fullständigt kände genom Ingeborg,
som med en vacker sanningskärlek ej beröfvat den
unga frun hennes bländande egenskaper, men också icke
hållit på tadlet.

»Här, min lilla svägerska», sade Minny, »ser du vår
stackars Ingeborgs förträfflige man -- du, gode Robert,
får göra bekantskap med min älskade brors tillbedda
hustru. Jag lemnar er nu på egen hand.» Minny nickade
med en persvaderande min mot ett par fåtöljer vid
divansbordet, hvarefter hon gick sin väg.

Under första ögonblicken, sedan man tagit plats,
verkade rörelsen hos begge de unga personerna,
att de iakttogo tystnad. Den bröts dock snart af
herr Kennedy, en tjugonioårig man, en kraftfull
natur till både kropp och själ, med en viss solid
värdighet och en resning på det välbildade hufvudet,
som tycktes antyda, att han icke hade någon frändskap
med drömmeri eller melankoli. Hans stora stålgrå
ögon blickade rakt fram på den unga enkan, i det
han utan all förlägenhet yttrade: 

»Bästa Matilda --
får jag ej säga så -- det grep mig en längtan att
besöka dig, för att höra efter, om du på något sätt
behöfde mitt biträde i affärsväg. Vi äro slägtingar,
och ehuru nya bekantskaper för hvarandra, ber jag
dig disponera öfver min ringa förmåga!»

Det är omöjligt att skildra Matildas bestörtning vid
ett dylikt tal. Affärer ... var då denne man totalt
utan hjerta! Såg han ej hennes dödliga sorgbundenhet,
och mindes han icke ens, att han ägt en hustru, ett
barn? Och denna näsvisa förtrolighet: »bästa Matilda»
och »du»! Han borde väl aldrig sagt annat än »min
svägerska» ... Nå, han skall blifva tuktad! 

Och så hette det, i det hon med en lång, matt blick
betraktade den så djerfve, rättframme mannen: »Min
svåger, förlåt, att jag ännu icke ens kommit ihåg,
att ett sådant ord, som ordet affärer, existerar! Mitt
lif är sedan tre månader likt en ständigt tröttande
natt ... Men kanske rör detta besök någon fråga
i arfsangelägenheter? Salig Ingeborgs lilla barn
öfverlefde henne ju.»

Herr Kennedy blef hvarken röd eller blek vid dessa
bittra ord. Han syntes icke ens förvånad och gaf
ingen vigt åt sin ton, då han svarade: »Jag hör,
att jag talar med ett fruntimmer, som midt under
själens nedtryckning ändå har bättre reda på vissa
vigtiga förhållanden, än mången dam, hvars sinne är
alldeles fritt. Det var dock icke någon arfsfråga för
min del, jag hade i tankarne, och rätta orsaken till
min erbjudna tjenst är ... men kanhända bör jag icke
nämna den.»

Matilda kände sig på tvåfaldigt sätt kufvad,
först genom den allvarliga   tillrättavisning,
hon   erhållit för sin opassande sarkasm, och sedan
genom den alldeles förvånande mjuka och milda ton,
hvaruti de sista orden uttalats. 

»Hvad menar Robert?» sade hon sakta. 

»Jo, min   svägerska,   jag   menar,
att  din ömsinte make, den hederlige   Julius,   i
hvart bref skref till mig:   'I fall jag dör tidigt,
så blif en sann bror för min Matilda!'»

Nu var det förbi med resten af den studerade kölden
i den stackars unga qvinnans väsende: hon kunde ej
återhålla sina tårar. Julius hade således ständigt
tänkt sig henne i den belägenhet, hvari hon nu var,
och velat gifva henne ett stöd. Hon räckte sin hand
åt Robert, som sakta tryckte den, i det han tillade:

»Jag skulle säkert hafva kommit förr, om icke ...»

I fall   Matilda i  detta ögonblick varit mäktig att
reflektera, borde hon hafva förnummit en dallring i
de två sista orden.

Han steg upp och gjorde ett slag omkring rummet, för
att, såsom Matilda trodde, lemna henne sjelf tid att
hämta sig. Snart fattades hon likväl af en annan idé,
då hon såg Robert blifva stående orörlig vid pianot.

»Hvad är det då han betraktar?» tänkte hon. Matilda
kunde ej ana, att Minny samma förmiddag nedtagit
från sin brors rum ett högst likt porträtt af
Ingeborg. Minny hade märkt, att Matilda led af att se
det. Derföre ärnade hon transportera den kära bilden
till sin egen kammare, men af en händelse uppehållen,
hade hon lagt ifrån sig den på pianot.

»Robert!» återtog Matilda, kallande honom
tillbaka. Men nu syntes verkligen en blekhet på hans
ansigte, ett sväfvande uttryck i ögonen ... »Min
gud, han sörjer henne ändå, fastän han försmår
att visa det» ... Derefter tillade hon högt:
»Jag   tror ej, min gode   svåger,   att   vi böra
förlänga vår sammanvaro i dag, men   kom  tillbaka
i morgon emellan två och tre och tag en stackars
fruntimmers-middag med mig och Minny,  så få vi
närmare förklara oss!»

Robert fattade sin hatt, bugade sig och med ett
hvarken  varmt eller kallt: »Tack, jag skall
komma!» lemnade han rummet.

*

3.

Hvad Matilda fick höra vid sin andra tête-à-tête med svågern.

Följande middag, strax efter klockan två, kom Minny
in till sin svägerska, meddelande, att anrättningen
var i ordning, och hemställde, om icke Matilda ville
sätta sig i förmaket med något arbete -- det skulle
se trefligare ut för Robert.

»Jag tänker icke skämma bort den der herrn!»
svarade vår unga enka kort. »Sedan jag närmare
öfvertänkt hans uppträdande i går, finner jag,
att det röjde allt för stor frihet. Han äger ej
min dyre Julius' förmåga att fatta det ömtåliga hos
qvinnan ... Dessutom angripas mina nerver, blott
jag i inbillningen hör hans stadiga steg. Och ser
jag så för mig den förmätna nonchalance, hvarmed han
satt och virade på det långa svarta banditskägget
à la Rinaldini, under det jag ansträngde mig för
att tala och svara, så ... Huru tycker du annars,
att jag ser ut i dag, Minny?»

»Jag vet, att jag misshagar dig, min lilla Matilda, om
jag icke säger, att du ser särdeles medtagen ut efter
din ansträngning i går, men jag kan ej hjelpa, att
jag icke sett dig så vacker på länge, och det i trots
deraf, att du i dag är i ännu djupare sorgdrägt.»

»Jag kläder mig så, som det anstår min ställning
... Gå, Minny, skynda dig -- jag hör honom redan!»

Blifven ensam, gjorde den unga frun en högst märklig
rörelse med sin ena hand. Denna rörelse innefattade
på en gång ett barns missnöjda hot öfver någon
förnärmelse, en blyg flickas misströstan och en
stolt qvinnas begär att närma sig den oåtkomliga
öfverlägsenheten. Emellertid blef intetdera af
dessa intryck qvar hos Matilda. Då hon trädde in i
sällskapsrummet, åtnöjde hon sig med att kopiera
sig sjelf från gårdagen: samma dysterhet, samma
högtidlighet. Hon omgafs af en riktig atmosfer af
tyngande kyla.

Olyckligtvis visade hennes svåger också en beslägtad
kopia med gårdagen: lugn, artig och obesvärad, började
han tala i hvarjehanda ämnen, liksom han ej afvetat,
att det erfordrats en särskilt delikat rörelse i ton
och åtbörder, för att nalkas herrskarinnan i detta
sorghus. Också svarade honom Matilda så snäft som
möjligt.

Men då man kom ut i matsalen och hon fick se det
dukade bordet och Robert, vid en inbjudande rörelse
af Minny, ställa sig på den plats, som hennes älskade
Julius alltid innehaft, var det förbi med allt slags
beherrskning: hon utbrast i en storm af snyftningar
och ropade, att Minny var den obetänksammaste varelse
i verlden, som, då man för första gången åter skulle
äta i matsalen, ställt bordet på samma ställe som förr
och lagt kuvertet för en främmande precist på samma
plats, der hennes dyre, dyre Julius alltid brukade
sitta.

Den arma Minny blef röd som blod öfver, att hennes
så högt aktade svåger skulle få se Matilda i en af
hennes allra ledsammaste attacker, men hennes hastigt
framhviskade bön, att
han för all del måtte ursäkta afbrottet, möttes från
hans sida af ett fullkomligt lugnande småleende.

»Låt oss flytta bordet ned till andra ändan af
rummet!» sade han till jungfrun, som stod der lika
häpen öfver frun, som den främmande, hvilken icke
lät sig bekomma ... Sedan detta arrangemang skett,
gick han tillbaka till öfra ändan af salen, bjöd
Matilda armen, i det han såg på henne med en vänlig,
men fast blick, och sade helt mildt: »Se så, min
goda svägerska, nu skall du visa mig, att du ej på
allvar ångrat din middagsbjudning! Hvad som hände dig,
var en naturlig följd af dina nervers försvagning.»

Matilda blygdes obeskrifligt öfver, att hon ej haft
någon skymt af välde öfver sig, men hon blygdes
ännu mer öfver, att någon vågat taga sig denna ton
mot henne. Hon medgaf likväl för sig sjelf, att hon
kunnat få blygas ändå mera, i fall Robert visat sig
kall och besvärad eller rent af gått.

Då man efter måltiden återkommit till förmaket och
druckit kaffe, allt under det Matilda lefde i en dröm
af häpnad, sade hennes svåger utan alla förberedelser:
»Nu, min bästa Matilda, hoppas jag få tala några ord
med dig i affärsväg?»

»Derom får Robert tala med de personer, som hafva
mina angelägenheter om hand! Ingen kan väl begära,
att jag skall hafva sinne för sådant.»

»Och hvarför icke det?»

»Jag tror icke, att fruntimmer äro särdeles hemma i
dylika saker.»

»Det skulle vara högst beklagansvärdt för dem»,
svarade herr Kennedy i en ganska allvarsam ton,
»om de genom liknöjdhet vårdslösade sina fördelar,
och jag tror icke, att något förståndigt fruntimmer
kan tillåta sig detta.»

»Min Gud -- en enka ... hvad skulle väl hon bry sig om?»

»Gör du mig denna fråga på allvar, bästa Matilda?»

»Naturligtvis.»

»Nå väl, som jag försmår att tala annat, än hvad jag
tänker, säger jag öppet, att en enka mer än andra
qrinnor är skyldig att erinra sig, det hon framför
allt är en förnuftig varelse och att, hennes sorg
må vara huru djup som helst, hon dock har pligter
som menniska, och en bland de första synes mig
vara, att hon hedrar sin makes minne genom att ej
låta den förmögenhet, han lemnat efter åt henne,
förspillas. Derigenom beröfvar hon sig icke blott
lyckan att göra ett eller annat godt verk i hans
namn, utan hon torde äfven genom denna missförstådda
gärd af sorg slutligen komma i en belägenhet, som
fordrar fulla användandet af de krafter, hvilka hon
så likgiltigt låter bortdomna.»

Under det han så talade till sin unga svägerska, höll
han sin blick så stadigt fästad på henne, att hon
nästan liksom sjönk tillsammans vid den outhärdliga
glansen från de stålgrå ögonen. Hon ville sträfva
emot detta välde, hon ville afbryta honom, hon ville
framför allt tillsluta sina öron för ljudet af denna
så välklingande, men »grufligt» allvarsamma röst,
men hvad helst hon än ville, kunde hon blott betrakta
honom och tiga.

»Nå, goda Matilda, se då icke så ängslig ut! Jag
förstår väl», återtog han med ett leende,
så behagligt, att det upplyste hela ansigtet,
»att Julius icke talade detta språk med sin 'lilla
sångfågel'. Det var derföre han belastade mig med
ansvaret att vara dig ett stöd. Men du finner mig
troligen endast djerf?»

»Framför allt», sade Matilda sakta, »tror jag, att
allt, hvad jag fått höra, varit öfverflödigt.»

»Öfverflödigt -- på hvilken grund då?»

»På den, att mina tillgångar äro alldeles säkra. Man
har sagt mig, att Julius lemnat mycken förmögenhet
efter sig och att jag icke behöfver bry mig om det
allra minsta, innan allt blir utredt, hvilket dock
icke kan gå fort.»

»Det skulle jag också tro ... Men hvad som nu
erfordras, är en fullmakt af dig, bästa Matilda, som
berättigar mig att, enligt din aflidne mans önskan,
göra en undersökning om affärerna. Jag försäkrar dig,
att det icke är tomma ord, då jag säger, att det är
nödvändigt.»

»Men», invände Matilda, »det skulle ju se ut, som
om jag misstrodde de herrar, åt hvilka utredningen
blifvit anförtrodd.»

»Jag är bekymrad», svarade han, utan tvifvel med
beräkning, »öfver, att jag icke i dig träffar en
qvinna, som vill fatta eller ingå i ett allvarligt
resonemang. Det finns enfaldigt folk, som ler åt,
att qvinnan skall veta något mer än att göra sig
behaglig och sköta sitt hus och sin lilla verld, men
det finns hundra tillfällen, då man snarare skulle
känna sig frestad att le åt hennes eget pjåkiga begär
att fasthålla sig vid sin omyndighet.»

Matilda kände sig uppryckt. En blixt, icke från
den bortskämda sångfågeln, utan från en harmsen
och förolämpad själ, bröt fram från hennes sköna,
nu ändtligen strålande ögon.

»Var god och gå icke längre!» sade hon. »Det är sant
att jag alltid varit en smekad och förklemad varelse,
men det berättigar dock ingen att anse mig för ett
fullkomligt pjåk ... Gå efter papper och skriftyg,
Minny! Jag skall lemna den der fullmakten, eftersom
min salig Julius har begärt, att hans herr svåger
skall belasta sig med omtanke för min skull.»

»Allt detta, min bästa svägerska, talar du i en
uppbrusande rörelse, hvilken här vid lag är af lika
litet gagn, som din förra likgiltighet ... Jag
lemnar dig nu ett par af din mans bref till mig:
det är min pligt att dokumentera mig. Är du efter
deras genomläsning öfvertygad, att jag handlar i
ditt intresse, så skrif fullmakten! Konceptet till
den ligger bredvid brefven. Jag gör under tiden en
promenad och kommer igen till teet.»

»Du kommer igen till ... teet?» stammade
Matilda. »Men jag vet icke ...»

»Saken är den, att jag har endast några dagar att
offra dig och att jag i morgon måste börja min
befattning, så vida den skall komma i fråga. Afslår
du allt slags åtgärd från min sida, så reser jag i
morgon.»

»Men i alla fall ...»

»... behöfver du litet tid att tänka för dig sjelf
... Och derföre farväl så länge, mina damer!»

Och härmed var han borta.

»Minny», utbrast Matilda, »har du hört en sådan
menniska förr? Jag begriper icke, att mina nerver
ännu stå bi!»

»Det bevisar, att de icke äro så klena, som du tror
... Men läs nu, kära Matilda, och förstå för Guds
skull, huru väl Robert vill dig!»

Den lektur, som vår unga enka nu företog, satte
först hennes varmaste känslor i vibration: Julius
stod för hennes ögon såsom den ädlaste varelse,
men slutligen fästade sig också hennes tanke vid
hans allvarligt upprepade förmaning till svågern och
trängde så småningom, liksom den röjt sig väg genom
en labyrint, in i vissa förhållanden, hvilka angingo
ett affärstrassel, som kunde bli ganska farligt,
i fall icke en stadig hand redde det.

»Min gud, hvad jag alltid varit för ett barn!» sade
hon inom sig. »Julius älskade mig också mera som
ett sådant än som ... Ack, min Julius -- hvad han
älskade mig!» Matilda ville icke bortrycka bindeln
från sina ögon, denna bindel, som dolde, att hon väl
varit den lilla älskade och smekade sångfågeln, men
ej en tänkande qvinna, till hvilken det för en make
var värdt att tala om så torra och prosaiska ämnen
som de, hvilka angingo de ekonomiska affärerna.

»Jag tror icke», fortfor hon, »att Robert visat
mig någon missaktning med allt det här, men han har
icke något mjukt sätt.» ... Hon började nu studera
formuläret till fullmakten och förvånade sig öfver,
att hon begrep nästan hvarje ord och term, som hon
trott vara för henne så obegripligt som hebreiska. 

Då Robert återvände, erhöll han icke blott fullmakten,
utan äfven några ord, som förrådde, att han nu icke
stod så illa till boks, som nyss.

Han dröjde en vecka i staden och lofvade att
vara tillbaka om tre månader, vid hvilken tid ett
sammanträde skulle äga rum med vederbörande i den
affär, för hvilken han egentligen kommit.

»Gud vare lof!» sade Matilda, då han rest. »Jag har
nu åtminstone ett fjerdedels år på mig att nedsjunka
i min tysta sorg.

*
4. 

Öfverraskning på öfverraskning.

Under något mer än två månader ifrån den epok, som
herr Robert Kennedys besök bildade, hade major Julius'
unga enka användt alla sina krafter att försätta sig
tillbaka i det vegeterande, sorgliga lif, som hon
ansåg vara det största bevis, hon kunde gifva sin
make, både på en allvarlig saknad öfver hans förlust
och en allvarlig tacksamhet för den obegränsade
kärlek, som han egnat henne.

»Gud ser och vet», sade hon hvarje morgon och afton
till sig sjelf, »att jag lika mycket nu som förr skyr
all liknelse till förströelse. Ja, jag tror bestämdt,
att jag ännu mer afskyr alla dessa menniskor, hvilka
i sin enfaldiga välvilja komma för att uppmuntra mig,
liksom jag ville blifva munter  eller som om det
vore tänkbart, att jag skulle deltaga i deras större
eller mindre societéer. Men oaktadt detta är jag icke
fullkomligt nöjd med min sinnesstämning.»

En dag kom hon ännu längre i sina upptäckter. 

»I fall   icke detta vore   ännu  enfaldigare  än
societé-förströelserna, skulle jag säga (men jag säger det
ändå icke, ty det vore löjligt), att mitt sinne midt
i djupaste ensamheten förströs af den harmsenhet,
som Ingeborgs herr man väckte hos mig. Allt ledsamt,
som händt, händer och kommer att hända mig, härflyter
från Ingeborg; och då hon nu skyndat att inkräkta
sin förra plats hos min make, lemnar hon sin egen
att representera hennes person här på jorden, det
vill säga det frostbitna förnuftet, hvilket aldrig
mäktar upptinas vid något slags solsken.»

Medan Matilda, hållande en bok upp- och nedvänd,
öfverlemnade sig åt dessa betraktelser, hade Minny
inträdt med ett bref i handen, hvilket hon sakta
stack i Matildas hand.

»Hvem är det ifrån? Skall jag nu också plågas med
bref ... Ja så, från min herr svåger! Det är väl
någon lagfråga, som jag bör pinas med.»

»Öppna det!» sade Minny och drog sig tillbaka mot
dörren, der hon med en ovanligt hög färg på kinden
satte sig i skuggan.

Matilda bröt brefvet, men knappt hade hon läst de
första raderna, innan hon plötsligt släppte det och
utropade: »Hvad vill detta säga ... är han alldeles
tokig? Hvad menar han -- skulle Minny gifta sig? Det
var då löjligt ... Men här står ju tydligt: 'Med
anledning af Minnys förlofning' ...»

»Och hvarföre skulle det vara så löjligt?» frågade
Minny framträdande.

»Hvarföre ... Huru skulle jag stackars trötta
varelse kunna hjelpa mig utan den, som är van att
ställa om allt i huset? Och se'n är du ju en gammal
flicka.»

»Visst icke -- minst i dens ögon, som vill hafva mig!»
sade Minny skrattande. »Och hvad det beträffar, att
du ej kan hjelpa dig mig förutan, så är det blott
ett misstag: du hjelper dig nog, när du finner, att
du måste lita på dig sjelf.» 

»O, Gud, om min ädle
Julius såge, huru jag nu behandlas! En svåger, fallen
från skyarna, som verkligen anser mig så omyndig,
att han vill sätta mig under sitt eget förmynderskap
... och en svägerska, som djerft beslutar i afseende
på både frieri och förlofning ... Nej, ingen har
haft känsla för mig, utom Julius och min goda styfmor
-- ack, om hon blott icke efter mitt giftermål flyttat
långt bort till sin son! Ingen egen mor kunde mera ömt
skämma bort ett barn, än hon gjorde med mig.» 

»Och det anser du vara rätta kännetecknet på en öm mor?»
invände Minny. »Om Gud ger mig barn i mitt äktenskap,
skall jag i stället hålla dem allvarligt till pligt
och gudsfruktan.»

»Minny», utbrast Matilda harmset, »blygs du ej att
tala om barn, innan du är gift?»

»Men, kära Matilda, då ...»

»Var så god och försvara ej en sådan frivolitet! Det
är väl syster Ingeborgs principer, som gå igen. Jag
är säker, att hon skrifvit en kalender om barns
uppfostran från tiden redan före deras födelse
... Men jag glömmer ju att efterfråga, hvem friaren
är. Jag vill minnas, att jag såg en liten prudentlig
karl, som under  min  Julius'   lifstid  fjäskade för dig.
Hvad hette han ... Andersson .. Johansson .. Pettersson?»

»Hvarken det ena eller det andra. Om du icke känner
honom, så har du ändå sett honom: det är den nye
omtyckte postmästaren John Kerner.»

»Det der låter ju ståtligt. Emellertid har han ej
gjort mig den äran att vända sig till mig.»

»Han ville invänta svar från Robert först, innan han
vågade besvära dig, men är nu mycket angelägen att
få göra sin uppvaktning ... Och förlåt mig nu,
söta Matilda, att jag förtegat min hemlighet! Men
äfven jag hade den åsigten att icke störa dig, förrän
Robert, som visar mig en broderlig tillgifvenhet,
gifvit sitt utslag.»

»Alltid Robert!» svarade Matilda, i det hon likväl
innerligt slöt Minny i sin famn och kysste henne. »I
morgon förmiddag skall jag taga emot din utkorade och
vara rätt älskvärd, så vida icke det återstående af
Roberts bref sätter mig i misshumör ... Gå nu, lilla
fru postmästerska, så skall jag återtaga min herr
svågers epistel! Den väl icke särdeles vidlyftiga
historien om kärleken och frieriet får du berätta
mig sedan.»

Matilda hade redan vändt sig om, för att taga brefvet
tillbaka, då hon erinrade sig, att hon glömt en
vigtig fråga, hvars uraktlåtenhet vittnade om allt
för stor tanklöshet å hennes sida såsom Minnys
naturliga beskyddarinna. »Kära Minny», sade hon,
»jag är alldeles konfus ... Hvar i all verlden har
du lärt känna din friare, och hur har han friat?»

»Den frågan väntade jag just på, min goda Matilda,
då min käre fästman kom till staden först en månad
efter Julius' död ... Jo, ser du, hans familj och
vår voro gamla bekanta, innan vi flyttade hit. Han
har tyckt om mig i många år, och det var derföre han
sökte postmästaretjensten här. Emellertid kunde han
ej blifva presenterad hos dig så snart efter ditt
enkestånd. Men vi träffades än på kyrkvägen och än
i åtskilliga hus i staden. Det är likväl endast ett
par veckor, sedan han riktigt friade.»

Matilda svarade blott genom en stum rörelse. Det
var inom henne något, som sade, att Minny visst icke
skulle hafva visat sig så förbehållsam, om icke hon,
Matilda sjelf, varit så egoistisk och likgiltig i allt
... Under denna nyttiga sinnesstämning började hon,
sedan Minny gått ut, läsningen af Roberts bref:

»Min bästa svägerska!

»Med anledning af Minnys förlofning, hvilken hon utan
tvifvel förtrott till den vän, som i hennes aflidne
broders ställe är hennes rätta förtrogna, skyndar
jag att förklara, det jag i John Kerners frieri ser
en god borgen för vår gemensamma unga slägtinges
lycka. Han är en hygglig man, har en bra tjenst, en
bra karakter och en liten egen förmögenhet. Nu får
han en förträfflig hustru, som också har penningar,
och då de två länge tyckt om hvarandra, lärer du icke
hafva något emot saken.

»Emellertid är det en viss omständighet, den du
troligen knappt känner, som sammanhänger med Minnys
arf. För denna orsaks skull har jag beslutat att
komma åtta dagar tidigare, än bestämdt var, ty jag
kan ej dröja längre, än hvad alldeles nödvändigt är
för den beramade sammankomst, som jag skall hafva i
och för de transaktioner, i hvilka Julius ingått.

»Efter mitt besök hos dig och Minny reser jag direkte
till England och kommer troligen icke hem på några
månader ... Mera härom muntligen.

»Din tillgifne svåger
och ödmjuke tjenare
Robert Kennedy.

»P. S. Ännu ett ord, goda Matilda! Jag sätter icke
i fråga, att du efter detta tillåter Minnys fästman
besöka henne i ditt hem.»

Matilda läste detta bref tre gånger och alltid med
en viss qväfning i hela sin varelse.

Något, som säkert icke bådade godt, låg deri, att en
ekonomisk omständighet påskyndade hans ankomst. Och
sedan reste han till England -- för månader ... ja,
der hade han
ju slägtingar, hvilka utan tvifvel skulle undantränga
dem, som han lemnade qvar här. Detta sista borde i
synnerhet glädja henne. Också sade hon sig: »Ja, jag
blir mycket glad, då han väl landat på den der ön,
der man sätter de praktiska förhållandena framför
allt. Hans fars nationalitet har öfvergått på sonen
... Det här angående omständigheten skall Minny ej
få veta om. Det är tid för mig att icke längre vara
något barn.»

*

Andra förmiddagen presenterades af Minny herr
postmästaren John Kerner, och Matilda, som af
hans ytterst ödmjuka bugning och vördnadsfulla
väsende stämdes särdeles väl, emottog honom ytterst
förbindligt. Sedan allt möjligt i ceremoni-stil
blifvit sagdt, antog hon till och med en viss hjertlig
ton, der ett och annat förekom angående ett vänligt
slägtlif.

Det var illa, att den nye tilltänkte slägtingen
genom sin undfallande artighet råkat väcka så för sig
vackra sympatier ... den ena förtroligheten föder
den andra. Fångad af den unga, sköna enkans tjuskraft,
sade han helt oskyldigt i sin egen förtjusning: »Och
var viss, goda hennes nåd, att ingenting för min
och Minnys skull behöfver rubbas! Jag skulle blifva
förtviflad, och säkerligen äfven hon, i fall icke
hennes nåd värdigades att låta allt förblifva så,
som det är, i en boning så dyrbar genom sina minnen.»

Det är omöjligt att beskrifva den förändring, som
föregick hos Matilda. Hon blef alldeles snöhvit, och
hennes ögon stirrade med häpnad på den blifvande
svågern, som stammade: »Jag ber tusen gånger
om förlåtelse, ifall jag sagt något, som ej var
passande! Jag trodde, att hennes nåd kände ... jag
förmodade, att Robert ...» Den unge mannen afbröt
midt i meningen, helt förlägen.

»Minny», sade Matilda med darrande röst, »svara mig
utan omständigheter! Är detta hus icke mitt, det vill
säga, tillhörde det ej min salig man?»

»Goda Matilda», svarade Minny med en viss blyg
fruktan, »som du torde erinra dig, bodde icke min
bror och vi systrar här, när vi först flyttade hit
till staden. Julius ärnade icke belasta sig med något
hus, men då en del af Ingeborgs och mina arfsmedel
blefvo uppsagda, der de stodo, tillrådde Ingeborg vår
bror att nedlägga summan i en fastighet här. Detta
stora, beqväma hus utbjöds vid samma tid till salu,
och Julius inköpte det för dessa penningar. De kunde
ju icke stå säkrare.»

»Således», mumlade Matilda, »har jag bott i Ingeborgs hus!»

Rörelsen var för stark.    Hon svimmade.

*

5.

Under väntan.

De tre veckor, som återstodo innan Roberts återkomst,
nalkades sitt slut.

Under denna tid hade Matilda haft flera enskilta
samspråk med de herrar, som voro utredningsmän i
boet. Hon hade blifvit förvissad om den sanning,
som så oförmodadt träffat henne, och hon hade blifvit
förvissad (då hon nu fordrade att få full upplysning),
att hennes salig man, som godtroget lät öfvertala
sig att ingå i många företag, dem han ej sjelf kunde
bedöma, hade satt sin förmögenhet på vådligt spel
genom aktier i ett par grufvor, förutom en annan
affär, som syntes bli lika hotande.

Egendom fanns betydligt nog, så vida den kunde
realiseras, men penningetillgången hade ofantligt
sammansmält, och åratal komme otvifvelaktigt att åtgå,
innan utredning fullt kunde ske, »så framt ej», hette
det, »herr Robert Kennedy, som är en så affärskunnig
och klok man, vid det nu beramade sammanträdet kan
tillvägabringa något slags uppgörelse.»

Matilda hade hört på med mer fattning, än man vågade
tro. Hon hade användt dessa tre veckor att gång efter
gång i tankarne störta sig ned i djupet af ett hotande
öde. Hon lät ingen klagan eller förebråelse mot sin
aflidne man undfalla sig. Men en dag fattade hon mod
att göra en fråga,
som oupphörligt qväfts på hennes läppar af fruktan
att få den besvarad annorlunda, än hon ville hoppas.

Frågan var denna:

»Har Kennedy fått ut sin fulla rätt af Ingeborgs arfsmedel?»

»Det är möjligt», svarade den tillfrågade personen
undvikande, »men man har skäl att förmoda,
det åtminstone icke allt ännu blifvit honom
tillstäldt ... Herr Kennedy är dock i sig sjelf en
så behållen man, att säkerligen ...»

»Säg för all del ingenting mer!»

Då Matilda blef ensam, dolde hon sitt ansigte i
händerna, och brännheta tårar neddroppade mellan de
små hvita fingrarnes galler.

Denne man, som hon så förolämpande och med barnsligt
trots bemött, till hvilken hon utan skäl kastat
en sarkasm om enskilta arfsangelägenheter såsom
anledningen för hans besök, han hade svarat henne med
ädelt lugn och med det värdigaste allvar sökt bereda
henne på nödvändigheten af att se klart i sina egna
angelägenheter.

»Och ändå, ändå, huru uppriktigt jag än ångrar detta,
vill jag millioner gånger hellre, om så behöfs,
stå i skuld hos Minnys man än hos Ingeborgs. Ja,
jag vill hellre svälta, än att Kennedy icke till
sista styfvern skulle ha' ut sitt. Sedan får man
se... Vid nästa flyttningstid lemnar jag bestämdt
detta hus. Men för att kunna det, erfordras, att
jag under hans härvaro från början stålsätter mig
mot hans inverkan. Ja, jag skall både stålsätta och
upprycka mig! Min stackars Julius, du var mycket för
svag och jag mycket för tanklös.»

Allt ifrån det hon fått den fulla öfversigten om
sin ekonomiska ställning, hade hon icke mera legat
hela dagen drömmande på soffan. Tvärtom hade hon
tagit en öfversigt af husets inre förhållanden,
och för att dämpa en hemlig ångest, som ej ville
släppa henne, hade hon åter öppnat det så länge
tillslutna pianot, och hennes så obeskrifligt vackra
och fulltoniga röst klingade åter genom rummen,
men den strömmade ej ut, som förr, i glada toner:
den dröjde nu inom de allvarliga regionerna. Dock
-- en ljufvare näktergalsstämma kunde man knappt
få höra, den måtte klaga i smärta eller qvittra i
glädje. Då hon sjöng, fanns icke mera den barnsliga,
bortskämda, sjelfherrskande Matilda: hon var då en
fullmogen qvinna, som tycktes förstå allt det höga,
som tonerna lärde henne.

*

6.

Slutet på första halfåret.

Det var en höstafton. Matilda satt ensam i förmaket
och sjöng, belyst endast af brasan, hvars sken föll
öfver hennes svartklädda gestalt och de fina, mjuka
konturerna af hennes ansigte. Minny var bortbjuden
med sin fästman, och erfarande en oförklarlig vällust
af att finna sig fullkomligt ensam, öfverlemnade
sig Matilda med hela sin själ åt sångens makt. Hon
tänkte på Julius, på himlen, på detta andra lif,
öfver hvilket hon hittills så litet tänkt, ehuru
hennes tankar ofta dröjt dervid.

Hvad var det för underligt då, att hon ej hörde,
att salsdörren blifvit öppnad och att steg, icke
starka och hårda, utan lätta och varliga, nalkades
öfver mattan och stannade innanför förmaksdörren? Hon
sjöng och sjöng, hon tänkte och tänkte, tills hon,
gråtande af en smärta, som icke var trötthetens, icke
heller sorgens, utan en genomgripande lifsväckelse,
lät hufvudet nedsjunka mot bröstet.

Då lade sig helt sakta och mildt en arm öfver hennes
axel, och en röst, så varm och god, hviskade: »Tack
... det var mig innerligen kärt att få höra den
lilla sångfågeln!»

»Robert ... du här redan!» Hon flög upp, och med ens
var den vackra visionen, hon haft, försvunnen. Hon
stod åter inne i det kalla affärslifvets isande
atmosfer, men hon skydde den icke nu: hon tvärtom
längtade att uttala sin mening

»Du säger mig icke välkommen!» återtog Robert, och
en viss misslynthet gömde sig i tonen.
»Förlåt mig, min bäste svåger, men din ankomst jagade,
som billigt var, på flykten det lilla svärmeri,
hvaråt jag i ensamheten öfverlemnade mig.»

»Men du säger mig ju ändå icke välkommen!»

Matilda kände en riktig istadighet inom sig mot att
uttala ordet »välkommen». Ingen hade visat henne
ett mera sant deltagande, än han, men det hade icke
skett ridderligt: det hade varit ett hårdt, redligt,
öfverlägset deltagande.

»Jag skall springa ut och säga till om ljus!» sade
hon och skyndade mot dörren. Men innan hon hann den,
hade han fattat hennes hand och yttrat:

»Besvära dig ej, bästa Matilda! Jag har i afton
affärer på flera håll, emedan jag nödgas resa i
morgon förmiddag, och jag ärnade endast i förbigående
säga dig, att, hvilka dina intryck i afseende på mig
än äro, du kan vara förvissad, att, hvar helst jag
vistas, du alltid i mig har en bror och beskyddare.»

Matilda blef slagen så väl af den oväntade nyheten som
af tillägget. »Käre Kobert, jag ber dig, låt mig få
begära in ljus! Du kan väl skänka mig en enda qvart,
om icke för annat, så ...»

»... så för att säga mig farväl, då du icke kunnat
säga mig välkommen?»

Matilda svarade ej. Hon skyndade in i sängkammaren,
oaktadt hon i salen mötte jungfrun med ljusen; och
väl inom skyddet af ensamheten, hviskade hon, i det
hon med ett slags förtviflan vred händerna: »Kan jag
då aldrig vara inför honom annat än ett barn? Skulle
jag icke nu ha' visat den kraft, jag förvärfvat --
men ännu kan jag visa den och låta honom förstå ...»

»Befaller hennes nåd, att teet bäres in?» frågade
jungfrun, gläntande på dörren.

»Nej ... ja ... jo men ... Du kan ställa det i
förmaket!» Och liksom denna lilla diversion haft något
lugnande med sig, steg Matilda åter in och bjöd Robert
taga plats bredvid sig.

»Jag finner dig mycket förändrad, goda Matilda! Du
ser icke mer ut att vara ...»

»... ett sannskyldigt litet våp?» inföll Matilda
leende. »Jag försäkrar också, att jag gått igenom en
fullständig skola, räknad från din första visit.»

»Nå, då önskar jag hjertligt, att dina studier verkat
till en sann nytta!»

»Det hoppas jag ... Saken är, att jag nu känner
så väl din grannlagenhet som husets verkliga
ställning. Jag vet, att jag snarare kan betrakta
mig som en fattig än som en rik enka, att det här
huset inköptes för arfsmedel, som tillhörde min mans
systrar, att sterbhuset ännu häftar (jag tror det är
termen) för en skuld till dig, men att jag icke vill
detta, utan bönfaller, att du skänker mig lugn genom
att framför alla andra göra dig godtgjord! Nu har
jag sagt, hvad jag hade på hjertat, och tillägger,
att jag i vår flyttar härifrån.»

Matilda kände sig icke litet stolt, då hon så på en
gång utgjutit alla sina tankar; men hon fattades af
en djup misslynthet, då Robert, i stället för att
berömma hennes styrka eller egna henne minsta gnista
af beundran, med ett det retsammaste leende svarade:

»Det är mycket illa, att du ej kan få det nöjet,
att till hvarje pris göra dig af med en borgenär,
som framför alla är dig motbjudande. Tyvärr kan jag
dock icke tjena dig härmed, emedan jag af din man
fått ut hvad jag hade att vänta.»

»Men herrarne säga, att det icke kan vara så.»

»Jag   skall visa   dem,   att de misstagit sig ...
Jag har fått aktier i de båda grufvor, i hvilka Julius
var delägare.»

»Således», utbrast Matilda, »finnes icke minsta del
af Ingeborgs penningar qvar i detta hus?

»Huru du uttalar min aktade hustrus namn!» svarade han
med en ton, så sträng, att Matilda spratt till. »Man
skulle tro, att det är för hennes skull ...»

»Min gode svåger, jag blir mycket, mycket ledsen,
om jag sårat dig! Julius älskade henne så högt,
och du fattar en hustrus känslor.»

»Nej», sade Robert med en viss kall oblidkelighet,
»jag fattar icke dina känslor ... Men lemnom ett
ämne, som sårar oss båda! Du håller af Minny och har
varit god och förbindlig mot hennes fästman.»

»Jag har mött lika med lika ... Men du yttrar dig
ej om affärerna?»

»Om dem säger jag blott: i fall en del går förlorad,
så blir ändå nog öfver till en någorlunda sorgfri
bergning. Jag skall handhafva sakerna mera direkt,
då jag återkommer från England: jag har nu måst
inhibera sammankomsten på ytterligare tre månader.»

»Det vill säga, att du alltjemt skall ha' hand om
sakerna ... kan ingenting öfverlemnas åt Minnys
fästman?»  

»Omöjligt -- han har ingen affärsvana och förmår ej
taga   ihop   med   en   sådan  här kasus ...
Men är du verkligen så oblidt   stämd   emot   mig,
att   du   ej   ens   kan   fördraga   mig som din
homme d'affaires?»

»Skall jag vara uppriktig, så tillstår jag, att jag
icke rätt förstår mig sjelf här vid lag. Jag kände
mig emellertid så lycklig öfver att slippa ...»

«... min inblandning? Godt, min bästa Matilda! Man
kan ej vara uppriktigare, och jag värderar lika
mycket ditt  mod häruti, som jag värderar den
kraft, om ännu omogen, hvilken du utvecklat i
fråga om att öfvervinna din obenägenhet för
lifvets prosa ... För att nu visa mig värd ditt
förtroende, skall jag så fort som möjligt
laga så, att jag kan frånträda min befattning.»

»Och sedan?»

»Sedan få vi troligtvis, efter, förstås, att hafva
träffats vid Minnys bröllop, som vi väl skola fira
nästa vår, fortsätta bekantskapen endast genom
helsningar i brefven till och från de nygifta
... eller kanske du också besväras deraf?»

»Robert,»   --   Matilda   räckte hastigt fram sin
hand -- »jag   är visst den otacksammaste menniska,
som jorden burit ...   förlåt   mig,   om  du kan!»
Hennes röst var så mild, så   mjuk: den påminde
om hennes sköna sångstämma.

Öfverraskad tryckte Robert den lilla sammetsfina
handen till sina läppar. »Matilda», sade han
glädtigt, »vi bli nog vänner med tiden! Jag tror,
att du någon gång skall tänka vänligt på mig, då jag
lemnat Sverige.»

»Men hvad», svarade hon, rodnande öfver den trygga
hjertligheten i hans språk, »skall du då göra i
England?»

»Jag hade i alla hänseenden ämnat mig öfver något
senare i följd af familj-förbindelser. Nu kallas jag
dit än skyndsammare, emedan en värderad slägting vill
se mig före sin död. Jag vet, att han ihågkommit mig
i sitt testamente. Som yngling har jag förut vistats
i hans hus, men jag skulle ha' gjort min far en stor
sorg, om jag icke återvändt hem. Dessutom var jag
redan förlofvad.»

»Och kommer du verkligen åter? Kanske upptaga dig
de nya affärerna så helt och hållet, att du glömmer
afsluta de gamla, som du qvarlemnat.»

»Åh, frukta icke det! Om tre månader skall
jag bestämdt vara här att bringa till slut dina
affärer. Jag skall till och med på förhand sända dig
några ord derom.»

I detta ögonblick inkom tebrickan, så att Matilda
fick något att syssla med.

Robert såg på sitt ur. »Åh, bevars, en hel 
halftimme förliden! Jag får således ta' teet i flykten
och sedan med postmästaren, som jag redan träffat,
söka upp Minny. Jag reser på morgonen.»

»Detta är således afsked?»

»Ja, och då jag återkommer, säger du ...»

»... välkommen!»

»Nå, det litar jag på!» Han tryckte
båda hennes händer och skyndade ut.

(Forts.)


Historiska Bilder.

LXX.

Run-lejonets i Venedig minnen om nordbor.

II.

Långa år gingo, sedan Harald Hårdråde med sina väringar
besökte Athen och intog staden och hamnen samt betvang
folket; -- och åren blefvo till århundraden, och
krigets och fredens skiften hvilade ömsom öfver denna
del af verlden. Den fordom så mäktige östromerske
eller grekiske kejsarens välde blef allt mindre och
mindre. Profetens folk togo hans asiatiska länder
och gjorde sig till herrar öfver de heliga orterna,
der Frälsaren lärde och lefde och led döden; riddare
kommo i tusental från det vesterländska Europa och
drefvo, under korsets baner, för en tid tillbaka eller
betvingade eröfrarne, tills efter många hvälfningar
dessa tåg -- de så kallade korstågen -- upphörde
och halfmånen obetvinglig gick fram och lade riken
och folk under profetens efterträdares fötter. Till
slut återstod endast Konstantinopel, men äfven detta
föll -- det var år 1453 -- och turkarne blefvo herrar
öfver alla de länder, som en gång lydt under Öst-Roms
spira, samt öfver vida flera derutöfver, så att deras
sultaner till och med började umgås med tanken att
underlägga sig verlden.

Under allt detta stod lejonet qvar vid hamnen i
Piräeus; antikens stolta och sköna mästerverk föllo
i grus, det ena efter det andra; de gamla templen,
som begagnats till kristen gudstjenst, förvandlades
till moskéer, och halfmånen strålade, i stället
för korset, öfver dem mot den evigt klara himlen, --
men lejonet stod qvar med sin inskrift, ehuru ingen
förstod att läsa den, och minnet om Harald och hans
män var, som om det icke varit. Sex och ett halft
århundrade hade minst förrunnit, då ett krigsskepp
nalkades Athen och en båt satte ut derifrån samt förde
i land ett litet sällskap af män och fruntimmer. De
stannade framför lejonet, besågo det, mätte dess höjd,
omkretsen omkring frambenen och läste med förundran de
obegripliga tecknen på dess sidor. Sällskapet bestod
af grefve Otto Wilhelm Königsmark, hans hustru,
grefvinnan Katharina Charlotta De la Gardie, och
hennes hofjungfru, den lärda Anna Agriconia, med
flera.

Det var då krig mellan Turkiet och Österrike samt
Venedig, och den sistnämda republiken hade satt
till öfverbefälhafvare öfver sin landthär en svensk,
den nyssnämde grefve O. W. Königsmark. Våra landsmän
hade nämligen, allt sedan den förvånande lycka och
framgång, hvarmed våra härar fördes i det tretioåriga
kriget, och sedan ryktet om deras tapperhet
och vapenduglighet ytterligare blifvit ökadt och
befästadt genom bragderna under Carl X och Carl XI,
öfverallt i Europa det bästa namn om sig, blefvo
gerna mottagna, der kriget trampade sina blodiga
fjät, och eftersöktes att anföra främmande staters
härar. Republiken Venedig hade legat i krig med
turkarne, snart sagdt, allt ifrån deras första
uppträdande i Europa, och de hade tagit ifrån den
samma den ena efter den andra af besittningarne
i östra Medelhafvet. Men genom sin ofantliga
rikedom var republiken i stånd att underhålla en
ansenlig, värfvad krigsmakt och deltog nu, såsom
nämdt är, tillsammans med Österrike i kriget mot
sina gamle fiender. Öfverbefälhafvare för hela den
venetianska krigsmakten var Giustiniani Morosini,
en utmärkt fältherre, som sedan belönades med
doge-värdigheten i Venedig; men den svenske grefven
fick af venetianska senaten oinskränkt myndighet,
att efter eget godtfinnande anföra hela krigsmakten
till lands. Det var i denna egenskap, som han 1687
landsteg och beskådade det gamla minnesmärket i
Piräeus, marmorlejonet med sina runslingor.

Men Otto Wilhelm Königsmark utgör ett af våra yppersta
minnen från denna tid, och vi må derför egna honom
någon större uppmärksamhet, än blott och bart hvad
den omständigheten, att hans namn är förknippadt med
runlejonets historia, kan skänka honom.

Son af den Königsmark, hvilken vann ryktbarhet
och rikedom under tretioåriga kriget, ärfde han
ej blott de yttre vilkor, som i alla tider ansetts
erforderliga för lycka, nämligen en reslig växt och
ett aktningsbjudande utseende samt en förmögenhet,
som gaf honom årligen en inkomst af 90,000 riksdaler,
utan var äfven utmärkt genom mod, snille, kärlek
till vetenskaper och skön konst samt visade sig
redan från barndomen af ett så stadgadt väsende, att
han står långt öfver så väl alla af sin slägt, som
de flesta af sin samtid, i ridderlighet och sedlig
skönhet. Sedan han vinnlagt sig om och förvärfvat
grundliga insigter i de gamla språken -- han talade
både latin och grekiska och läste hebreiska -- och
gjort stora framsteg i tidens öfriga kunskapsgrenar
samt under utrikes resor inlärt de lefvande språken
och aflagt sina första lärospån i krigsyrket, återkom
han till Sverige efter Carl X:s död och blef genast
utnämd till öfverkammarherre hos den omyndige Carl
XI. Königsmark var då tjugotvå år gammal. Han blef

snart använd i vigtiga värf och afgick som svenskt
sändebud både till England och Frankrike samt flera
tyska hof.

På en sådan beskickning till Frankrike år 1665
föreföll något, som för sin egendomlighet förtjenar
omtalas. Den franske konungen, Ludvig XIV, vistades
då i S:t Germain. Det svenska sändebudet höll ett
lysande intåg, med en svit af femtio svenska ädlingar,
och fördes med sedvanliga ceremonier inför konungen
att aflägga den högtidliga helsningen. Konungen satt
på sin tron, omgifven af sina ministrar och sitt hof,
och den svenske grefven trädde fram med ädelt skick
och högtidliga later. Det var då sed, att ett svenskt
sändebud icke tilltalade en främmande konung på annat
språk än latin eller svenska, och Königsmark började
sitt tal på det sednare språket. Men knappt hade han
börjat, förrän han kom af sig, och det så fullkomligt,
att det var honom alldeles omöjligt att återfinna
tråden för det tal, som han ämnat hålla. Hvad det
nu var, som så förvirrade mannen, veta vi icke, men
han fann sig på ett sätt, som gjorde pinan kort för
honom sjelf, men så mycket svårare för hans svenska
omgifning. Han företog sig nämligen helt enkelt att,
under den högtidligaste uppsyn och under de djupaste
bugningar, uppläsa Fader vår och Välsignelsen och,
när dessa två böner voro för korta, åtskilliga andra
böner, tills tiden någorlunda kunde motsvara den,
som ett så högtidligt helsningstal erfordrade. Det
låter sig lättare tänka, än beskrifva, hvilket intryck
detta skulle göra på de omgifvande svenskarne. Konung
Ludvig och hans hof förstodo ingenting, men desto
värre var det för alla dessa, som måste bibehålla
sitt allvarsamma och högtidliga utseende, under det
att de hvarje ögonblick voro färdiga att utbrista i
högljudt löje.

Denna beskickning ägde rum under Carl XI:s
minderårighet, men den förmyndarestyrelse, som då hade
Sveriges öden om hand, var icke efter Königsmarks
sinne. Och den unge ädlingen uttalade öppet sitt
ogillande öfver den fåfänga och det öfvermod, som
dessa förmyndare visade. Han hade kunnat uppstiga
till statens högsta värdigheter, men föredrog att,
skild från de mäktige i Stockholm, egna sig åt
krigarlifvet och tjenade derföre flera år vid franska
hären, hvarunder han så utmärkte sig, att Ludvig XIV
förärade honom en hedersvärja och ett regemente, som
han behöll ännu tre år, sedan han lemnat Frankrikes
tjenst. Detta skedde 1676, då fäderneslandet råkat
i krig med alla Frankrikes fiender och dertill med
Danmark. Medan kung Carl sjelf förde kriget i Skåne,
förde Königsmark befälet öfver svenska hären i Pommern
och vann 1678 en seger på Rügen samt hemkom till
Stockholm året derpå. Nu följde 1680 års riksdag,
och bland dem, som konungens allsmäktige gunstling,
Johan Gyllenstjerna, mest fruktade, för hvad som
der skulle komma till utförande, var den ädle,
ridderlige, nu med krigets lagrar smyckade Otto
Wilhelm Königsmark. Konungen sjelf var honom högeligen
bevågen, men det lyckades Gyllenstjerna att få honom
bortskickad såsom guvernör till Pommern, der han
förblef, så länge riksdagen varade.

Men så dog Gyllenstjerna, och efter riksdagens slut
fick Königsmark återkomma till Stockholm, der han
återvann konungens förtroende i högsta grad. Men
detta förhållande bröts helt hastigt. Konungen
insjuknade till följd af ett benbrott så häftigt,
att man trodde lifvet sväfva i fara, och då började
ett rykte löpa -- Gud allena vet, hvarifrån alla onda
rykten komma --, att en sammansvärjning var uppgjord,
för att, i händelse af konungens död, fängsla gamla
riksenkedrottningen, döda grefvarne Wachtmeister
och öfverlemna regeringen åt drottning Ulrika
Eleonora. Ryktet uppgaf äfven Königsmark bland de
sammansvurne, och det troddes. Hans Wachtmeister gick
med harnesk under kläderna och omgaf sig med beväpnade
förtrogne, och konungen, som redan uppsatt Königsmark
på listan af blifvande riksråd, strök der ut hans
namn, bedyrande, att en sådan ära skulle aldrig den
herren vederfaras. Sanningen kom väl snart i dagen,
och Königsmark fordrade upprättelse. Men någon sådan
erhöll han icke, och konungens förtroende hade han
för alltid förlorat. Konungens omgifning
gjorde ock allt, för att aflägsna den för deras
inflytande farlige mannen.

Otto Wilhelm Königsmark åter kunde icke försona sig
med tanken, att lyda under eller tjena tillsammans med
de män, hvilka nu omgåfvo konungen och ägde hans öra
och hvilkas åsigter och åtgärder han ogillade. Hans
ädla och högsinta själ tillät honom icke heller
att deltaga i de stämplingar, som förehades till
gunstlingarnes störtande. Han begärde och erhöll,
ehuru med mycken svårighet -- ty Carls fåfänga sårades
af att den utmärkte mannen icke skulle kunna användas
och vinna sin bergning under hans spira --, tillstånd
att få gå i utländsk tjenst.

Under dessa år firade Königsmark sitt bröllop
med Katharina Charlotta De la Gardie, en dotter
af rikskansleren Magnus Gabriel och konungens
faster Maria Euphrosyne. Han var förlofvad med sin
brud ända sedan 1665, men det är obekant, af hvad
anledning bröllopet så länge uppsköts. Äktenskapet
blef dock mycket lyckligt, och grefvinnan följde sin
man på alla hans fälttåg, vårdande honom med den
största ömhet. Den 12 Maj 1685 lemnade de nygifta
Stockholm. »Königsmark reiste udi gaar herfra» --
skref dagen derpå det danska sändebudet -- »först til
sit gods udi Skaane, oc saa siden fra Ystad aff ofver
til Pommern, derfra agtendis sig til Ungarn; hans
frue fulte med hannem, hans gods oc anden bagage
gaar til vands herfra lige til Stettin. Da han tog
endelig affsked, skal Kongen icke haffve ret sonderlig
behag oc fornöjelse ladet formerke offver denne hans
reise, oc menis det, at han vel kunde finna ordres
for sig udi Pommern at forblive der. Hellers blev mig
berettit, at han udi gaar skulde haffve sagt til en
sin fornemme Ven, at han var kommen rig udi Sverig,
mens gaar fattig deraff igien.»

Det anförda yttrandet har naturligtvis afseende
på de stora förluster, Königsmark lidit genom
reduktionen. Någon befallning att stanna i Pommern
mötte icke, utan resan fortsattes obehindradt. Den
frivillige landsflyktingen tog först tjenst hos
kejsaren mot turkarne, men ingick följande året (1686)
i republiken Venedigs tjenst mot samme fiende.

Här erhöll han ett skepp med hundra mans
lifvakt, sattes, såsom redan blifvit nämdt,
till öfverbefälhafvare öfver landthären och gick
öfver till Morea eller det gamla Peloponnesus. På
sydvestligaste udden af denna halfö bildas genom ön
Sphakteria en mindre hafsfjärd, vid hvars båda inlopp
lågo tvenne fästen Gamla och Nya Navarino. Det förra,
som låg vid norra inloppet, ansågs vara ointagligt,
men den svenske fältherren började sin bana med att
eröfra fästet, der sextio kanoner togos. Derefter
gick han att möta den turkiska hären, som blef slagen,
hvarpå det Nya Navarino öfverlemnade sig utan strid,
ehuru kommendanten sprängde sig i luften. Nu gick
det löst på det ungefär två mil söder om Navarino
belägna Modon, som togs med ett byte af etthundra
metallkanoner. En ny seger öfver den turkiska hären
hade till följd, att grekerna med förtjusning
underkastade sig Venedigs välde. Det gamla,
från forn-Greklands äldsta tider bekanta, Argos,
å halföns nordöstra del, gaf sig frivilligt, och
Nauplia belägrades, men gaf sig inom kort.

Så ingick året 1687. Republiken utnämde sin
fältmarskalk till sin innehafvande värdighet för en
tid af fem år och ökade hans aflöning. Königsmark
å sin sida visade sig genom nya bragder värdig
förtroendet. En turkisk här om 13,000 man besegrades,
och Königsmark gick till Korinth, der han väckte
förvåning genom sin lärdom, i det han samtalade med
några lärda på latin och derunder anförde ställen ur
Aristoteles på grekiska. Från Korinth begaf han sig
norrut till Athen, som belägrades och intogs. Här
stod då ännu qvar det gamla Minerva-templet, som
räknade en ålder af 3000 år. Det var nu inredt till
moské och kruthus. En bomb nedföll i templet, som
sprängdes i luften. Segraren sörjde öfver det gamla
mästerverkets förstöring, men kriget måste hafva sin
gång.

Under detta fälttåg var det, som Königsmark med
sin grefvinna och hennes lärda hofjungfru beskådade
runlejonet, som nu fick lemna sin gamla plats och
förflyttades, jemte trenne andra, till Venedig.
Icke långt derefter fann den ädle svensken sin
död. Emot hans råd börjades belägringen af Negroponte
(Chalcis) på Euboea, och här angreps Königsmark af
en fältsjuka, som gjorde slut på hans bragdrika lif
den 15 September 1688. Såsom något ovanligt för
medlemmarne af denna familj må vi nämna, att den
döende hjelten, för hvilken hans grefvinna flitigt
läste ur bibeln, bad denna utvälja åt sig en sådan
liktext, som innehöll tacksägelse för Guds störa
välgerningar. »Med menniskors ringa bedrifter bör
man tiga» -- sade han -- »men Guds herrliga verk böra
prisas och utbredas!» -- Den dödes inelfvor begrofvos i
grekisk kyrka, men hans lik balsamerades och fördes
till brehmiska landet, der det begrofs i familjegrafven i Stade.

Men i arsenalen i Venedig, framför hvars ingång
lejonen stå, lät den tacksamma republiken uppsätta sin
tappre och lycklige fältherres bröstbild af marmor,
omgifven af genier, som blåsa i ryktets basun och
uppehålla draperiet. På fotställningen finnes följande
inskrift:

Ottoni Wilhelmo Co: a Konigsmarck
in suprema terrestrium copiarum
contra Turcas Præfectura
semper Victori
MDCLXXXVIII
S. c.

Hans minne lefde länge bland Venedigs borgare. Hans
namn som krigare och fältherre stod högt, och
soldaterna älskade honom för den omvårdnad, han visade
dem, under det han lika med dem delade hvarje fara,
och det sades om honom, att af det rika byte, som togs
i de grekiska städerna, ville han icke behålla något
för sig sjelf, utan lemnade allt till belöning och
uppmuntran åt sina krigare, hvilka också å sin sida
icke ryggade tillbaka för någon möda, någon fara,
då den svenske fältmarskalken befallde: framåt!

Ännu hundra år efter hans död hörde resande
svenskar, hvilka uppehöllo sig i Venedig,
Otto Wilhelm Königsmark omtalas med beundran.

St.



Den arabiske hästen.

Blott få folkslag uppskatta hästen så, som han förtjenar.
I arabernas ögon är hästen det förnämsta af alla djur;
han står icke blott nästan i jemnbredd med menniskan,
utan njuter ofta ännu högre aktning, än denna. För
arabens existens är hästen nödvändig: med hästen
företager han sina resor; på hästryggen vaktar han
hjordarne; medelst sin häst lyser han i striderna,
vid festerna och vid de sällskapliga sammankomsterna;
han lefver, älskar och dör på sin häst. Med arabens
och i synnerhet beduinens natur är kärleken till
hästen oskiljaktig; han insuger aktningen för detta
djur redan med modersmjölken. Denne ädle varelse är
krigarens trognaste följeslagare, herskarens mest
aktade tjenare, familjens älskling; och just derför
egnar araben en sorgfällig uppmärksamhet åt detta
djur. Han gör det förtroligt med sina seder, sina
behof; han besjunger det i sina dikter; han upphöjer
det i sina visor; och hans angenämaste samtalsämne
är hans häst. Araben betraktar hästen såsom den
värderikaste af alla försynens skänker; han tror sig
vara hästens ende rättmätige ägare. »Då den skapande
ville skapa hästen», förkunna de skriftlärde, »sade
han till vinden: 'Af dig skall jag låta födas ett
väsende, bestämdt att bära min dyrkan. Detta väsende
skall vara älskadt och aktadt af mina slafvar. Det
skall fruktas af alla, som icke följa mina bud.' Och
han skapade hästen och tillropade honom: 'Dig har jag
gjort utan like. Alla jordens skatter ligga emellan
dina ögon. Du skall kasta mina fiender under dina
hofvar, men bära mina vänner på din rygg. Denna skall
vara det säte, från hvilket böner skola uppstiga
till mig. På hela jorden skall du vara lycklig och
föredragas framför alla öfriga varelser; ty dig skall
jordens beherrskare egna kärlek. Du skall flyga
utan vingar och segra utan svärd!'» Från denna mening
härstammar också den egendomliga vidskepelsen, att den
ädle hästen blott kan vara lycklig i arabernas händer;
härpå grundar sig deras vägran att afyttra hästen åt
olika troende, och särskilt åt kristna. Abd-el-Kader
bestraffade, då han ännu var i sin makt, med döden
alla troende, om hvilka det hade blifvit sagdt honom,
att de sålt en af sina hästar till de kristna.

Araben är så genomträngd af öfvertygelsen om sin hästs
företräden och af nöjet att rida på detta ädla djur,
att han diktat hundratals visor och ordspråk, som
skola gifva ord åt hans känslor. Vi behöfva blott
anföra ett exempel, för att bevisa detta: »Jordens
paradis ligger på hästens rygg, i vishetens böcker
och vid qvinnans hjerta». Hästen står naturligtvis
främst.

Det skulle blifva oss alldeles omöjligt att här
uppräkna alla de fina kännetecken, som de arabiska
hästkännarne anföra för sina hästars större eller
mindre godhet. Vi hafva alls intet begrepp derom,
och våra största hästkännare skulle inför den arabiska
hästvetenskapen med blygsel tvingas tillstå sin
okunnighet. Blott så mycket må här i allmänhet sägas:
den ädle arabiske hästen är väl byggd, har korta
och rörliga öron, stark men dock sirlig benbyggnad,
köttlöst ansigte, näsborrar »så vida som lejonets
gap», vackra, mörka, framstående ögon, »i uttryck
lika en älskande qvinnas», krökt och lång hals,
bred bringa och bred länd, smal rygg, runda bakben,
ganska långa sanna och mycket korta falska refben,
sammansnörd kropp, länga öfverben, »liksom strutsens»,
med muskler »som kamelens», svart, enfärgad hof, fin
och gles man och rikt hårbeklädd svans, tät vid roten
och tunn mot spetsen. Han måste äga fyra kroppsdelar
med bredd: panna, bröst, höfter och leder; fyra
med längd: halsen, öfre delarne af extremiteterna,
buken och ljumskarne; fyra måste vara korta: landen,
öronen, kråkan och svansen. Dessa egenskaper bevisa,
enligt arabens mening, att hästen är af god ras samt
snabb; ty han liknar då i hela sin byggnad på samma
gång vindthunden, dufvan och kamelen.

Stoet måste äga vildsvinets mod och hufvudbredd,
gazellens behag, öga och mun, antilopens glädtighet
och klokhet samt strutsens starka byggnad och
snabbhet.

Men en rashäst känner man också af ytterligare andra
kännetecken. Han äter blott ur sin fodersäck. Han
finner behag i träden, grönskan, skuggan samt det
strömmande vattnet, och detta i så hög grad, att
han gnäggar vid anblicken deraf. Han dricker icke,
innan han upprört vattnet, vare sig med foten eller

med munnen. Hans läppar äro alltid slutna, ögonen
och öronen alltid i rörelse, och halsen kastar han
till höger och venster, liksom ville han tala eller
bedja om någonting. Vidare påstår man, att han aldrig
parar sig med någon af sina slägtingar.

De bästa rasernas namn hafva ofta den mest egendomliga
betydelse,   och   vanligen   måste   alltid  den
i sagorna kunnige förklara   de   samma.     Alla
araber   tro  fullt och fast, att de ädla hästarne
redan sedan årtusenden tillbaka bibehållit sig i
lika   fullkomlighet   inom   deras   stam,   och
vaka derföre sorgfälligt öfver hästafveln, för att
alltid bevara rent blod.   Några bruk   hafva   i
detta   hänseende blifvit herrskande bland dem. 
Så   är   nästan   hvarje  hästägare  förpligtigad
att åt den, som kommer   och   beder   derom, låna
sin hingst till betäckning af  ett  ädelt  sto,   och
derföre förädlas de arabiska hästarne mer  och mer.
Hingstar af god ras äro  mycket   eftersökta:  ägare
af ston rida ofta hundratals mil, för att erhålla
sådana hingstar till betäckning.    Som ersättning
erhåller hingstägaren en viss qvantitet   korn,
ett   får,   etc.    Att emottaga penningar anses
som   nesligt;   den,   som ville  göra  det, skulle
utsätta sig för skymfen   att   kallas   »säljare
af  hästens   kärlek».    Blott om man   anmodar
en   förnäm   arab   att låna sin ädle hingst till
betäckning af ett simpelt sto, har han rättighet att

afslå denna begäran.     Men   araberna   äro   ock
så stora hästkännare, att

detta  fall  sällan  förekommer.    Under
drägtighetstiden behandlas stoet ganska sorgfälligt, utan att dock
fullkomligt skonas, med undantag af de sista
veckorna. Vid kastningen måste några vittnen vara
tillstädes, för att bekräfta fölets äkthet. Fölet
uppfostras på ett synnerligen omsorgsfullt sätt
och hålles från sin spädaste ålder som en medlem af
familjen. Deraf kommer det, att de arabiske hästarne
blifvit husdjur, i samma betydelse som hunden, så att
de utan all fruktan kunna tålas såväl i herrens tält
som i barnkammaren. Författaren har sjelf sett ett
arabiskt sto, som lekte med sin herres barn, liksom
en stor hund brukar leka med dem. Tre små gossar, af
hvilka den ena ännu icke kunde gå ordentligt, roade
sig med det förståndiga djuret och pålastade det
så mycket som möjligt. Stoet lät sig allt behaga;
det visade sig till och med högst beredvilligt
att tillfredsställa de lekande barnens egensinniga
önskningar.

Med den adertonde månaden börjar den ädle varelsens
uppfostran; den fortfar, tills han är fullkomligt
utvuxen. Först försöker sig en gosse i ridning. Han
för hästen till vattnet, på bete, han rengör honom
och sörjer öfver hufvud för hans behof. Begge lära
samtidigt: gossen blifver en ryttare, fölet ett
riddjur. Men aldrig skall den unge araben
öfveranstränga det honom anförtrodda fölet;
aldrig skall han ålägga det saker, som det icke
förmår utföra. Undervisningen börjas i det fria
och fortsattes i tältet. Man öfvervakar hvarje
djurets rörelse, man behandlar det med all kärlek
och ömhet, men fördrager aldrig motsträfvighet eller
elakhet. Först när hästen har öfverskridit sitt andra
lefnadsår pålägger man honom sadeln, fortfarande med
största försigtighet. Betslet omvecklas i början
med ull,
och denna fuktas ofta med saltvatten, för att lättare
vänja djuret vid det i munnen oangenäma jernet;
och till en början användes en så lätt sadel som
möjligt. Efter tredje årets förlopp fordrar man redan
mera af hästen. Man vänjer honom småningom att använda
alla sina krafter, men låter honom, hvad födan angår,
alls icke sakna någonting. Först när han uppnått
det sjunde året anser man honom som uppfostrad,
och derföre säger det arabiska ordspråket: »Sju år
för min broder, sju år för mig och sju år för min
fiende». Ingenstädes är man så genomträngd af 
uppfostringens makt, som i den stora öknen. »Ryttaren
bildar sin häst, liksom mannen bildar sin hustru åt
sig», säga araberna.

En väl uppfostrad arabisk rashästs prestationer äro
verkligen otroligt stora. Det förekommer, att ryttaren
med sin häst under sex dagars tid efter hvarandra
dagligen tillryggalägger sträckor af åtta till tio
mil. Om man härpå unnar djuret ro under tvenne dagar,
är det i stånd att under samma tid för andra gången
tillryggalägga en lika vägsträcka. 
Vanligen äro arabernas resor icke så långa, men derföre
genomrider
man på en dag ännu större sträckor, äfven om hästen
är temmeligen tungt belastad. Enligt arabernas åsigt
måste en god häst bära icke blott en fullvuxen man,
utan också hans vapen, hans hvil- och sofmatta,
lifsmedlen för sig sjelf och sin ryttare, en fana,
äfven om vinden skulle vara hinderlig, och i nödfall
måste han en hel dag igenom springa i tåget, utan
att äta eller dricka. »En häst», skref Abd-el-Kader
till general Daumas, »som är frisk i alla lemmar
och erhåller så mycket korn, som nödigt är, kan
göra allt, hvad hans ryttare fordrar; ty ordspråket
säger: »Gif honom hafre och misshandla honom». Goda
hästar dricka ofta icke på en eller två dagar. De
hafva knappt nog att äta och måste dock utföra sin
ryttares vilja. Detta är vanans makt; ty araberna
säga att hästarne, liksom menniskan, blott under sin
första lefnadstid uppfostras och vänjas. Barndomens
undervisning förblifver, liksom den i stenen huggna
skriften; den undervisning, som den högre åldern
njuter, försvinner, liksom fågelns näste. Trädets
gren kan man böja, aldrig mer den gamla stammen! Från
första året undervisa araberna sin häst, och redan
i andra berida de
honom.       Deraf kommer det, att ridhästarne    äro
så ihärdiga på ålderdomen. »Bind hästen i det första
lefnadsåret», säger ordspråket, »på det ingen
olycka må träffa honom, rid honom i det andra,
tills hans rygg erhållit dubbel bredd, och bind
honom åter i det tredje; och om han då icke duger
till någonting, så sälj honom!» 

Araberna urskilja
en mängd raser bland sina hästar, och hvarje trakt
har sin särskilt utmärkta. Det är ett bekant faktum,
att den arabiske hästen blott der, hvarest han är
född, ernår sin fullkomligaste utbildning, och just
derföre stå vestliga Saharas hästar, så utmärkta de
än må vara, ännu långt efter dem, som äro födda och
uppfostrade i Lyckliga Arabien. Blott här finner man
de äkta »kohheeli» eller »kohchlani», på svenska:
de fullkomliga; dessa hästar, som skola omedelbart
härstamma från de ston, som profeten Mohammed
ridit. Om vi också hysa litet tvifvel i afseende på
stamträdets äkthet, så står dock så mycket fast, att
den redan under sin lefnad högt vördade profeten måste
hafva ägt förträffliga hästar och att man således
redan af detta förhållande bör kunna sluta till de
ifrågavarande hästarnes godhet.

Bland alla ädla hästar skatta araberna dem högst,
som uppdragas i Nedschd, den inre trakten af den
arabiska halfön, ett af stela klippor genomdraget
högland. Stammen Khadam har rykte att äga de bästa
hästarne. I Nedschd gifves det tjugo hästfamiljer
af första rangen, hvilkas gamla härkomst är bevisad,
och från dessa ädla familjer har afkomman spridt sig
till andra trakter.


Den arabiske hästen.
När en krigare vill företaga ett farligt tåg, önskar
familjen icke mannen, utan hästen den bästa lycka,
och om denne efter ett slag kommer ensam till tältet,
är sorgen öfver den i drabbningen fallne ryttaren
icke på långt när så stor, som  glädjen öfver hästens
räddning. Sonen eller en nära slägting till den fallne
bestiger det ädla djuret, och honom åligger det att
hämnas ryttarens död, då deremot hästens förlust icke
ens kan försonas genom verkställd hämd. Om en häst
blifvit dödad i striden eller tagen af fienden och
ryttaren återkommer ensam till fots, så har han ett
dåligt emottagande att vänta. Skriket och klagolåten
vilja ej taga slut, och sorgen varar hela månader.

Men en sådan häst kan icke heller jemföras med
någonting annat!  Araben fordrar, såsom nämdt blifvit,
ganska mycket
af hans krafter, men han behandlar honom också med en
kärlek utan like. Allt ifrån sin spädaste ålder får
djuret icke höra ett elakt ord, erhåller det icke ett
enda slag. Det uppfostras med största tålamod, med den
största ömhet och delar med sin herre ljuft och ledt,
tältet, ja, snart sagdt, bädden. Det behöfver ingen
piska, knappt en stöt af sporren; ett ord af ryttaren
är nog, för att uppmuntra det. Menniskan och djuret
hafva här på det innerligaste slutit vänskap, och den
förra så väl som det sednare erfar en viss ängslan,
när den trogne kamraten saknas. Mer än en gång har
det förekommit, att en häst burit sin i striden fallne
ryttares lik från valplatsen till tältet, liksom om
han vetat, att den fallne mannen icke borde gifvas
till pris åt fiendens hån och åtlöje.



Ett fosterländskt Bildergalleri.

XVIII. 

Carl Carlsson Gyllenhjelm.

Det finnes få af
vår historias
mera framträdande personligheter, vid hvilka det
svenska folkets tillgifvenhet fästat sig med så
traditionel trofasthet, som vid Carl Carlsson
Gyllenhjelm, hvars lefnadssagas konturer nästan
hvarje backstugusittare, äfven om han icke kan läsa
»latin», känner till. Också hvilar det någonting
romantiskt öfver denne man allt ifrån hans födelse,
hvilket bidragit till att på visst sätt i folkets
bedömande öka glansen af hans bedrifter.

Carl Carlssons moder var en vacker prestdotter, Karin
Nilsdotter, för hvilken Gustaf Wasas yngste son,
hertig Carl, fattade behag. Hans böjelse besvarades
af jungfrun, som födde honom denne son år 1574. Men
i likhet med alla andra förförande höga herrar --
skrotet var ej bättre på den tiden,
än senare -- ledsnade hertigen snart vid älskarinnan
och gifte först bort henne med sin kammartjenare --
också en »historisk» sed hos de förnäma -- Gustaf
Andersson, hvilken till betalning derför erhöll flera
gods. Då han dött, gifte enkan sig med Peder Sjöblad.

Men om hertigen sålunda skickade bort sin älskarinna,
ville han dock gifva hennes och sin son, hvilken
naturligtvis, enligt den tidens begrepp, var af mycket
ädlare blod, än modren, som burit honom under sitt
hjerta, derför att han hade en konungason till far, en
adelig uppfostran, värdig hans fäderneärfda stånd. Han
sattes på Juleta sätesgård i Södermanland, hvarest
under loppet af tio år hans lyckliga egenskaper
blefvo danade för det ädla, hans själ närd genom
studerandet af forntidens författare, hans kropp
härdad mot mödor. Han liknade sin fader både till
det yttre och till sina
egenskaper, hvilka snart visade sig öfverlägsna:
ihärdighet, kraft och mod, hos honom dock mildrade
af ett från modren ärfdt fogligare och ädelt sinne.

Vid aderton års ålder adlades Carl Carlsson af sin
farbroder, konung Johan III, till Gyllenhjelm,
och han skickades kort derefter ut i främmande
land, för att der, i likhet med andra förnäma
ynglingar, utvecklas i alla de »adeliga öfningar»,
som tillhörde den tidens höga ton och voro nödvändiga
för framtidsmännen.

Han skulle naturligtvis vinnlägga sig om krigskonsten
-- det har i alla tider varit förnämt att inhämta
skicklighet och kunskap i menniskoslagtens taktik --
och begaf sig derför till Frankrike, hvarest han
anställdes vid konung Henrik IV:s armé och snart
förvärfvade sig
denne store konungs aktning. Men här i Sverige hotade
då med utbrott det borgerliga kriget, som skulle
afgöra, huruvida vi skulle fortfarande få utveckla
oss på protestantismens religiösa grund i frihet,
eller om vi skulle åter insnärjas i katolska presters
garn och, utsugna, hållas i nöd och okunnighet. Kampen
hotade mellan hertig Carl och hans brorson konung
Sigismund, hvilken sednare ville från Polen styra med
jesuiter det svenska landet. Carl Carlsson skyndade
naturligtvis hem, för att ställa sig på sin fars sida,
som dessutom understöddes af det stora flertalet af
svenska folket, hvilket hatade papisterna, de påfliga,
till ytterlighet.

Men hade hertigen på sin sida svenska folket, så
hade deremot konungen på sin en stor del af svenska
adeln samt finnar och ester. Konungen beslöt nu att
återvända till sitt söndrade folk, hvarför svenska
flottan skulle afgå till Danzig,

att emottaga honom.   Men eftersom man icke visste,
om han
tänkte att komma som vän eller fiende, fick Gyllenhjelm
i uppdrag att emottaga honom i Danzig. Han skulle der
göra sig förvissad, om konungen ville bekräfta tvenne
riksmötens beslut, tillförsäkra hertigen och hans
anhängare fullkomlig säkerhet och från sin person
aflägsna allt främmande krigsfolk. Skulle Sigismund
vägra att medgifva dessa vilkor, så skulle Gyllenhjelm
vägra konungen öfverfarten till Sverige.

Beskickningen aflopp fruktlöst. Konungen vägrade,
och Gyllenhjelm, vid denna tid 24 år gammal, började
nu sin ärofulla krigarbana på sjön, der svenska
flaggan så ofta skulle under hans ledning svaja
öfver segrar. Sigismund satte till befälhafvare i
Finland Arvid Stålarm, hvilken rned kraft befästade
Åbo slott. För säkerhets skull lät han dock göra en
lönport, genom hvilken han och de förnämsta kunde
draga sig undan, om slottet ej kunde försvaras. Carls
spejare berättade det. »Vi skola nog slå en plugg
för hålet», sade en af hertigens höfvidsmän. Snart
kom ock den svenska flottan utanför Åbo, som öfvergafs
af Stålarm, men försvarades af fru Ebba Stenbock med
manligt hjeltemod, tills hon slutligen måste gifva
sig; belägringen leddes af Gyllenhjelm.

Återvändande med sin fader hertigen till Stockholm,
sattes han till ståthållare derstädes. Men konungens
utskickade, Lascy, fick borgerskapet på sin sida,
och Gyllenhjelm hölls fången, tills han lyckades
undkomma genom att svärta sitt ljusa hår och skägg.

Efter det så kallade näftåget hade den i rörelse
stadda krigiska Dal-allmogen begifvit sig hem,
då den åter bragtes i oro genom berättelser om
konungens snara ankomst, hvilken biskopen af Westerås
påbjöd skulle med en tacksägelsehögtid firas i alla
kyrkor. Dalkarlarne sade sig »icke vilja sjunga några
fröjdepsalmer» öfver den äran, utan ingingo förbund
med gefleboer, helsingar och vestmanlänningar att
försvara hertigen emot den, enligt deras förmenande,
af polackarne falskeligen föregifne Sigismund. De
skickade bud till hertigen, för att få bestämd reda
på, »huru allt rätteligen förhöll sig», och lofvade
»att till hans försvar gå man ur huse», samt begärde
»att han skulle skicka dem en duglig och trofast
anförare, helst unge herr Carl Carlsson». Hertigen
lofvade dem, hvad de begärde, och de samlade sig nu
till en stor här vid Brunbäcks färja, der de afvaktade
den unge herren.

Då Carl Carlsson först undkom från Stockholm,
skickades i han af hertigen till flottan i Östgöta
skären, medan de blodiga striderna utkämpades i
trakten af Linköping; men nu fick han plötsligt
befallning att med sin styffader Sjöblad begifva
sig till dalkarlarne. Då de båda nalkades Arboga,
fingo de höra, att Uplands rytteri under Krister
Horn anländt till Westerås och ernade sig till
Nerike, som tillhörde hertigens län, för att
der plundra och sköfla, och sedan stöta till
konungen i Östergötland. Gyllenhjelm samlade då från
kringliggande trakter några hundra bönder och knektar,
äfvensom åtskilliga gamla ryttare, beväpnade med
bössor, bågar och spjut; men han vågade likväl icke
med denna sammanrafsade trupp inlåta sig i kamp mot
öfvade soldater, utan måste hålla sig på skogsvägar,
der man ej kunde komma fram med hästar. Han lät genom
kyrkoherden i Tumbo, hr Lars, utsprida det ryktet,
att alla vägar i Södermanland och Nerike voro dels
besatta, dels igenhuggna och att allmogen derstädes
väpnat sig samt var i antågande. Härigenom började
konungens folk draga öronen åt sig, och de stärktes
ännu mera i sina farhågor genom ett annat krigsknep
af den fyndige Gyllenhjelm. Krister Horn hade nämligen
vid gamma tid utfärdat till konungen ett sändebud med
bref, gömda i ett knifskaft. Betjenten var dock sin
herre otrogen och lemnade brefvet till Gyllenhjelm,
som af dess innehåll förnam, att Horn fruktade sig
skola möta stort motstånd. I anledning häraf förmådde
Gyllenhjelm betjenten att vända tillbaka till Horn
och säga, »att han för hertigens myckna folk icke
kunnat komma fram, hvarför han kastat knifven i sjön,
för att ej genom honom röjas». Horn var nu öfvertygad
och vågade icke fortsätta tåget, så att Gyllenhjelm
lyckades på skogsvägar komma fram. Redan i Westerås
mötte han en del dalkarlar, hvilka dock utgjordes
af plundringslystet pack,  som Gyllenhjelm nu tvang
att återvända till Brunbäck, der allmogen under
ledning af några
uttjenta   officerare   uppkastat   ett starkt
förskansadt läger vid Dalelfven.

Gyllenhjelm emottogs med stormande glädje. Han
anvisades en stuga till högqvarter, dit alla ville
tränga sig in, för att få se och tala med den unge
herren. Och då de icke fingo rum alla i stugan,
så klefvo många upp på taket, för att der kunna
genom fönstret -- hvilket på den tiden merendels var
placeradt i taket -- få se en glimt af honom; men taket
brast och en stor hop föll ned i stugan. Gyllenhjelm
måste nu gå ut och inför hela menigheten afgifva
berättelse om, huru allt sig förhöll mellan
konungen och hertigen och om de händelser, som
timat i Östergötland. Efter denna berättelse svuro
dalkarlarne att stå hertigen bi. Men ännu natten
derpå fick Gyllenhjelm underrättelse från hertigen
om dennes seger vid Stångebro och den förlikning,
som derefter träffats med konungen. Följande morgon
uppläste Gyllenhjelm detta bref för dalkarlarne,
hvilka dock betviflade förlikningens varaktighet
och begärde, »att de skulle få draga neder och
rensa landet från alla otrogne och skadlige män»,
de der städse skulle underblåsa hatets låga mellan
konungen och hertigen. Gyllenhjelm hade all möda att
afhålla dem från utförandet af detta deras uppdrag
och föreslog, att de i stället skulle afsända ett
lyckönskningsbref till konungen och hertigen. Allmogen
gick slutligen in härpå och uppdrog åt sin prest,
magister Elof Terserus, att uppsätta skrifvelsen. Då
denna upplästes, tyckte bönderna den tala för
mycket om konungen och för litet om hertigen, ja,
de framkastade tvifvelsmål om Terseri ärlighet och
ville ej gifva sig till tåls, förr än Gyllenhjelm
lugnade dem med förklaringen, att skriften var sådan,
den borde vara. Brefvet afsändes, Gyllenhjelm reste
och folket återvände hem till Dalom.

Emellertid hade dalfolket haft rätt; förlikningen
mellan konungen och hertigen skulle icke blifva af
lång varaktighet. Sigismund, som förbundit sig att
begifva sig till Stockholm, efter det hans främmande
trupper bortskickats, tvekade och begaf sig i stället
hem till Polen, efter det han dock lagt besättning
i Kalmar fasta slott. Hertigen fordrade då, att
konungen skulle till Sverige sända sin son Uladislaus;
»försummades det, borde ingen längre undra, att
svenska kronan sattes på ett annat hufvud». Ingen
Uladislaus kom, och hertigen beslöt nu att göra
allvar.

Han började sina rustningar, och i November 1598
ryckte Gyllenhjelm i spetsen för smålänningarne och
flera trupper mot Kalmar, der Johan Sparre, som
hatade hertigen, blifvit af konungen insatt till
kommendant. Till medbefälhafvare hade Gyllenhjelm
Samuel Nilsson, med hvilken han knöt det innerligaste
vänskapsband. Gyllenhjelm skickade en parlamentär
till fästningen med fordran, »att alla utlänningar
skulle begifva sig derifrån och slottet öfverlemnas
åt infödde svenske män». Sparre ville dock ej gå
in derpå, och belägringen börjades samt fortfor
tills natten mellan den 1 och 2:dre Mars 1599,
då staden togs med storm, hvarefter Gyllenhjelm
skickades till Stockholm, för att hämta flottan,
som skulle hindra slottet, hvilket ännu höll sig,
från att få undsättning. Han kom med flottan i Maj,
och nu dagtingade Sparre. Hertigen förklarade de
fångna svenska herrarne för förrädare, hvilkas dom
dermed äfven var gifven. Sparre och hans gemål, fru
Margareta Brahe, bådo Gyllenhjelm fälla förbön för
dem hos hertigen. Han gjorde det, men fick till svar,
att fru Margareta och hennes son skulle lemna landet,
hvaremot hennes man skulle stanna. Sparre afrättades,
och hans egendom Bergqvara gafs i förläning åt
Gyllenhjelm.

Under de blodiga händelser, som derefter timade och
under hvilka hertigen med obeveklig grymhet, så att
säga, högg nacken af Sveriges adel och rådsherrar,
sökte ofta den milde Gyllenhjelm att stämma sin
stränge fader försonligare, men blef mestadels
med hårdhet afvisad. Sedan Linköpings riksdag,
1600, erbjudit hertigen kronan, hvilken denne dock
vägrade att ännu emottaga, skred han till fälttåget
mot Lifland, och utnämdes Gyllenhjelm häri till
generallöjtnant. Fästningen
Felin var ett af de ställen, som först
angrepos. Alldenstund den hufvudsakligast genom
Gyllenhjelms mod intogs, må här en berättelse derom
meddelas:

Vid svenskarnes ankomst hade konung Sigismunds
kommendant, Struss, derstädes låtit införa alla
förnödenheter på slottet, dit han dragit sig med sin
styrka, efter det han afbränt staden, af hvilken
endast några hus kunde med svårighet räddas af
svenskarne. Dessa ansatte nu slottet hårdt och antände
ett par träbyggnader inom det samma. Besättningen blef
oense: de främmande legoknektarne, som voro tyskar,
ville uppgifva slottet, men den polska besättningen
ville försvara det. Då visade sig en dag en tysk
i en tornglugg, stack ut sin hatt på en käpp och
ropade om nåd, i det han visade svenskarne ett hål,
genom hvilket de kunde komma in i tornet. Gyllenhjelm
skyndade genast, åtföljd af sin trogne vän Samuel
Nilsson, med några få soldater och en trumslagare
uppför några stegar, dem hertigen sjelf upprest vid
muren, och inträngde i tornet. Han gjorde genast alarm
och uppmanade kommendanten att gifva sig. Polackarne
skyndade till, och då den lilla hopen af svenskar
fick se deras öfverlägsna antal, ville den draga sig
tillbaka, men Gyllenhjelm tvang den med dragen värja
att stanna. De började försvara sig och låtsade sig
vara både många och modiga. Efter en stund ropade
Gyllenhjelm till kommendanten: »Kom hit till oss
i tornet, så skall du och de dina få nåd! Eljest
masten j alla springa öfver klingan!» Struss lydde
omsider tillsägelsen, men ångrade sig, då han i tornet
fick se de fåtaliga svenskarne. Gyllenhjelm skickade
honom emellertid hastigt utför stegen till hertigen,
hvarefter den öfriga besättningen gaf sig.

Gyllenhjelm bidrog genom liknande dristighet och
fintlighet på ett afgörande sätt till intagandet af
de öfriga lifländska fästningarne, såsom Karkhus,
Ennest och Dorpt. Men då hertig Carl på hösten
1601 drog sig tillbaka från Düna, följde unge Jacob
De la Gardie, såsom öfverste för norrlänningarne,
honom. Vid återtåget inlade hertigen besättningar
i de flesta slott. De la Gardie valde att med sitt
regemente stanna i Wolmar -- der en gång, enligt den
danska traditionen, en fana med hvitt kors på röd
botten nedföll från himlen till Waldemar II och blef
ett segerbaner, den sedan beryktade Dannebrog --,
och Gyllenhjelm, som var god vän med De la Gardie,
beslöt att här göra honom sällskap. De afråddes
mycket på grund af de låga och svaga murarne,
och hertigen af Nassau sade rent ut: »Den, som i
Nederland understode sig att försvara en så usel
fästning, blefve otvifvelaktigt för sin förmätenhet
hängd öfver porten». Men detta lifvade ännu mera de
unga krigarne, som svarade: »Om murar och vallar äro
bristfälliga, så måste tappert folk och friskt mod
hjelpa upp saken». De stannade således och skredo
ifrigt till fästningens upphjelpande.

Den polska hären trängde nu åter in i Lifland,
anförd af konung Sigismund sjelf och Zamoisky. De
stannade utanför Wolmar, hvilket de beslöto eröfra,
ty, sade man, »Gyllenhjelm och De la Gardie äro Carls
enda dugliga och pålitliga anförare. Deras förlust
skall blifva honom ganska kännbar.» Den polska
hären led oerhördt af den stränga vintern, under
det svenskarne mådde som perlor i guld. Sigismund
tröttnade vid eländet, men Zamoisky stannade qvar
och lyckades slutligen få i ordning några skansar,
ifrån hvilka han öppnade en förstörande eld. Bland
hans kanoner var i synnerhet en, som utmärkte sig
för sin storlek och styrka och benämdes »Jungfrun»,
derför att murar och torn genast föllo till marken
för hennes oemotståndliga blickar. Hon sköt snart en
stor remna i stadsvallen, så att hon kunde riktas mot
slottet, tagande korn just på det rum, der Gyllenhjelm
bodde. »Jungfruns» kulor flögo obehindrade in genom
den ena väggen och ut genom den andra samt bortsleto
en hop der befintliga linnekläder. »Jungfrun tvättar
småkläderna åt herr Carl», skämtade soldaterna. Herr
Carl älskade ej den skönas ingalunda ljufva kyssar
och flyttade till ett annat rum, men förföljdes äfven
der af hennes enträgenhet, så att han slutligen måste
taga sin tillflykt i källarhvalfven.

Omsider hade dock en sådan brèche skjutits i vallarne,
att Zamoisky företog sig att storma. Gyllenhjelm och
De la Gardie, som insågo gagnlösheten af vidare försvar,
erbjödo sig att dagtinga. Det beviljades: allt
krigsfolket skulle få aftåga, men de båda unga
anförarne skulle blifva fångar. Zamoisky undvek vid
detta tillfälle att räcka handen åt Gyllenhjelm,
derför att denne, såsom oäkta, var en vanbörding. De
fördes båda, föremål under resan för stor aktning
och gästfrihet, till Wilna, der konungen uppehöll
sig. Flera hundra polska adelsmän voro samlade kring
denne, då de båda krigsfångarne inträdde i rikssalen
och ville falla på knä för konungen, som dock kallt
bortvisade dem. Man erbjöd nu De la Gardie utvexling;
men han ville ej skiljas ifrån sin vän.

Ifrån Wilna fördes de till Warschau och derifrån
till Rava, ett gammalt slott i Marsuren. Konung
Carl ville flera gånger hafva dem utvexlade;
men Sigismund ville på hans son hämnas egna lidna
oförrätter och behöll dem derför i fängelse. Deras
fångvaktare Wiesolofsky pinade dem, i hvad han kunde,
i synnerhet med osannfärdiga berättelser om konung
Carl. En gång vid middagsmåltiden yttrade Gyllenhjelm,
»att det ej var ett sant ord i allt, hvad Wiesolofsky
sade». Denne utbrast förbittrad: »Hvad! beskyllar du
mig för lögn? H. Kongl. Maj:t har dock sjelf berättat
mig det». Gyllenhjelm svarade: »Det kan väl hända,
att eder konung efter andras berättelse någon gång kan
komma fram med en eller annan osanning», -- »Hvad!»
skrek polacken, som sprang upp och drog sabeln, 
»säger du, att min konung ljuger!» Gyllenhjelm åter
fattade knifven i högra och saltkaret i venstra
handen och ropade: »Om du ej sticker in sabeln,
så slungar jag saltkaret i pannan
och knifven i strupen på dig!» De la Gardie kunde
knappast skilja dem båda åt.

Omsider, sedan fem år förflutit, fick De la Gardie
lemna fängelset; men Gyllenhjelm qvarhölls, i strid
mot gifvet löfte. Sigismunds hopade motgångar så
väl i Sverige, som äfven i Polen, gjorde denne ännu
mera hämdlysten, och följderna deraf kommo öfver
Gyllenhjelm. Han instängdes i ett trångt och oeldadt
rum, hvars glesa träväggar blottställde honom för
vinterköldens hela stränghet; kring hans fötter
lades jernbojor; han ofredades ofta af närgångna
munkar och jesuiter, hvilka ville omvända honom. Hans
lidanden voro ohyggliga, och han sökte för dem endast
tröst i läsning af bibeln och andra böcker samt
i nedkastandet af sina egna tankar på papperet --
och uppstod sålunda hans bok »Schola Captivitatis»
(Fängelseskola), i hvilken hans betraktelser under
fängelsetiden innehållas. Han utarbetade derjemte en
öfversättning af konung Davids psalmer.

Ändtligen, efter tolf år, spred sig en ljusets
stråle i hans fängelses natt. Carl IX var död och
Sigismund kunde ej längre pina denne sin fiende med
Gyllenhjelms förföljande. Det dröjde dock ännu i ett
och ett halft år, tills Gustaf Adolf blifvit konung
och Sigismund förlorat allt hopp om Sveriges krona,
innan han frigaf Gyllenhjelm, som slutligen anlände
år 1614 till fäderneslandet, hvilket han lemnat som
en frisk, förhoppningsrik yngling och nu återsåg med
en bruten kropp och en gubbes tankfullhet.

Det oaktadt var han genast färdig att följa konungen
på krigsbanan, ehuru denne, seende honom behöfva
hvila, afböjde det och hellre valde att begagna
honom i kabinettet. Han gifte sig 1615 med en
dotter till riksskattmästaren Seved Ribbing och
steg mer och mer uppför äreställenas trappa. Han
blef friherre 1615, fältmarskalk 1616, riksråd
och generalståthållare öfver Narva, Iwanogorod
etc. 1617 samt riksamiral 1620, i hvilken egenskap
han år 1630 öfverförde svenska arméen till Pommern,
för att utföra sina glänsande bragder i ljusets och
religionsfrihetens tjenst på Tysklands slätter,
och det var slutligen såsom riksamiral han äfven
fick återföra hjeltekonungens lik till det sörjande
fosterlandet. Här inträdde han nu i kretsen af den
unga drottningens förmyndare; men han synes i denna
sin egenskap icke varit synnerligen ansedd. Han
fruktades nämligen af kamraterna för sin pratsamhet
och lust att »springa» mellan rådet och medlemmarne
af det kongliga huset, hvarigenom ofta obehag
uppstodo. Detta i förening med hans bräcklighet
gjorde, att han ofta fann sig
nödsakad att begära tjenstledighet. Han kunde ej
finna sig i den af Oxenstjerna införda stränga
ordningen i ärendenas utöfning, utan visade ofta
stor sjelfrådighet. Honom tillkommer dock under
denna tid förtjensten af att hafva organiserat
Amiralitetskollegium, hvilket uträttade mycket godt
för flottan. 

Han var en varm vän af vetenskap och
skön konst samt skref äfven sjelf i historiska och
religiösa ämnen. Åt Upsala akademi skänkte han en
ansenlig fond till stipendier, hvilka
ännu bestå, och understödde derjemte flitigt
vetgiriga ynglingar, konstnärer och mindre väl
aflönade lärare. Han dog, barnlös, på Carlberg år
1650, efter en sjutiosexårig lefnad, och begrofs i
Strengnäs domkyrka, der den besökande kan öfver hans
graf se de bojor, han bar i det polska fängelset och
hvilka han medtog derifrån som en erinring för sig och
efterverld, att kärleken till Gud och fosterlandet ej
kan af några bojor qväfvas hos en ärlig och trohjertad
svensk man.

Axel Krook.



Djefvulshålan.

Med läsarens benägna tillåtelse föra vi honom på
tankens väg till Derbyshire i England. Denna del af
landet erbjuder, i synnerhet i dess norra trakter, ett
stort antal naturhistoriska sällsamheter af det mest
intressanta slag. Den platå, som man kallar »Pikens
region», är särdeles märkvärdig i detta hänseende:
man kan der ej tillryggalägga ett steg, utan att
öfverraskas, och man räknar, på ett föga vidsträckt
utrymme, mer än sju hundra kullar och öfver femtio
grottor, pass och raviner.


Djefvulshålan uti Derbyshire i England.

En af dessa grottor har fått namnet Djefvulshålan
(»Devil's hole»), och det är om denna vi nu vilja
yttra några ord. Den samma är belägen bland gigantiska
klippor, hvilka resa sig nästan lodrätt till en höjd
af omkring tre hundra fot. Det hvalf, som bildar
öppningen till det underjordiska rummet, utgör en
kurva af hundratjugo fot. Efter några ögonblick -- ty
i början genomtränger blicken med svårighet dunklet
å denna förfärande vistelseort --
upptäcker man eländiga kojor, bebodda af fattiga
menniskor, som uppehålla sig här i den dubbla
egenskapen af repslagare och vägvisare. Mot
ingången vända sig, liksom sorgliga förebud, långa
och smala galgar, hvilka dock endast användas vid
repslagarearbetet. Sextio fot från öppningen nästan
beröres golfvet af hvalfvet; dagsljuset försvinner,
man kan ej framtränga längre utan facklor. En stund kan man
endast gå i böjd ställning. Det första öppna rum,
man beträder, innehåller en liten sjö af omkring
femtio fots diameter. Man kommer sedan till en sal,
som är så vidsträckt, att skenet från facklorna icke
kan genomtränga den samma och att det är omöjligt att
mäta dess höjd och djup; derefter till en andra sjö,
som är vidsträcktare än den första och hvilken man
öfverstiger på vägvisarnes rygg; på några ställen
nedsipprar vattnet i fint regn liksom en dimma. Något
längre fram inträder man i en sal, hvarest natten
synes ännu mera förfärlig och hvilken
man kallar högkoret (chancel). 

På detta ställe
blifver den dödliga tystnad, som så länge sammantryckt
hjertat, plötsligen afbruten af framträngande toner,
som i tilltagande styrka utgå från de öfre delarne af
hålan: det är en kör af qvinnor och barn, uppställda
i en fördjupning af klipporna ofvan the chancel,
men på ringa afstånd. Vägvisarne svinga sina facklor
och visa dessa bleka och uselt klädda
varelser, som utsända sina sorgliga ackorder i dessa
dystra afgrunder. Det är deras hustrur, söner och
döttrar, som sålunda spela en fantasmagorisk roll i
detta fasans skådespel.

När man återser dagen, känner man sig befriad från
en oerhörd tyngd; man tycker sig hafva burit hela
klippan under en hel dag.



Huru skall man berätta sagor?

Dagen går till ända och skymningen inträder. Efter
dagsarbetet är det en behaglig hvila, att med den
tända pipan slå sig ned och egna den återstående
delen af vinterdagen åt läsning af någon intressant
och lärorik bok. Den idoge husfadren finner på detta
sätt en angenäm lön efter dagsarbetet och själen
friskas upp till en ny, gagnande verksamhet.

Artisten har gifvit oss en bild af huslighet och
hemtrefnad. Det är en odalman, som finner lyckan
vid arbetet och i skötet af sina barns familj. Nyss
trefvade små händer på dörren och en späd stämma
ropade: »far!» Sedan gubben öppnat,
trippar hans sondotter, en flicka om fyra år, in i
rummet. Hon tyckes söka något till förströelse, kanske
något namnam, som far hemfört från staden. Slutligen
kommer hon fram till den gamle och betraktar honom
med väntande blickar, i det hon lägger de små armarne
öfver hans knä.

»Nå, hvad vill du, mitt barn?»

»Snälla   farfar,   berätta  en historia, så är du så snäll!»

»Har du då varit snäll i dag?»

»Ja, ja; en liten historia!»

»Nå, så skall jag tänka efter, om jag minnes någon, kom hit!»


Farfars älskling.
Och gubben tager den kära lilla på sitt knä och
begynner en saga med den bekanta början: »det var en
gång en ...»

»Ja, det kunna vi ock», skola läsarinnorna säga,
»deri se vi ingenting ovanligt». Och likväl är det
så. Den man, vi nu tala om, hade nämligen gjort sig
till grundsats, att icke blott behaga barnen och att
roa dem, utan äfven ati vidga deras fattningsförmåga,
att göra dem bekanta med nya saker. Så enkelt
det ser ut och så utan verkan eller följder ett
sådant berättande för barnen än tyckes vara, så
sällan handlar man dock vid dessa tillfällen efter
någon viss plan, eller betänker, att dessa i sig så
obetydliga aftonunderhållningar dock kunna medföra en
på barnets utveckling djupt ingripande verkan. Vid
dessa tillfällen gifver man barnen vanligen ord,
ingenting annat än ord, som de icke kunna förstå eller
riktigt fatta. Halfförstådt, är det hörda med ens åter
glömdt. Är barnet lifligt, så bildar det sig sjelf
efter berättelsen en föreställning om det obekanta,
men förvriden och bisarr.

Ingen uppfostringspligt är mera vigtig, än att hålla
barnets hufvud klart. Må vi tydligt ställa oss saken
för ögonen.

Ju ringare ett barns lefnadsålder är, desto lifligare
upptager det i sig nya företeelser, men också är det
så mycket mindre i stånd att egna längre uppmärksamhet
åt ett bestämdt föremål. Allt lärandet under denna
tid består blott uti samlandet af föreställningar. Ju
klarare dessa äro, desto mer närma de sig »begreppen»
och så mycket klokare är och blir barnet. I denna
sats ligger en hel undervisningsmetod förborgad.

Då barnet icke förmår att uppfatta ett föremål för
dess egen skull, utan fattar det tillika med hela
omgifningen såsom någonting lefvande, dithörande,
så följer nödvändigheten att förskona det från
blotta förklaringar. Allt lefver i barnverlden;
ett trästycke blifver för barnet en talande person,
och hvad man för det framställer såsom talande och
handlande, blifver intressant och öfverraskande.

När man vill rikta de små med en ny bild,
t. ex. med »vargen», som spelar en så stor roll i
sagoverlden, då berättar man dem en liten historia
derom. Dervid akte man sig sorgfälligt att inblanda
någonting obekant, ja, man undvike till och med
otydlighet. Barnet gör sig nu begrepp om vargen i nära
sammanhang med sagan. Vill man göra föreställningen
om djuret klarare, så måste man berätta ännu flera
egendomligheter om det samma. Derigenom höjer sig
begreppet mer och mer från omgifningen, blifver
oberoende och klart. För att också visa den yttre
företeelsen, tage man en god bilderbok i handen.

Samma förlopp återkommer tusenfaldiga gånger i
lifvet. Barnet ser ett bord i rummet. Bord och
golf äro för det ett, höra efter dess föreställning
tillsammans, ty det har blott varseblifvit dem jemte
hvarandra. Så bär någon bort bordet, men golfvet
förblifver, som det är. Nu först blifver begreppet
bord skildt från omgifningen. På samma sätt är det
med fötterna och skifvan: så länge den sednare icke
blifvit aflyftad, är den i barnets själ oskiljaktigt
förbunden med bordet.

Af det anförda ser man lätt, hviket ofantligt vigtigt
läromedel »berättandet» är, men också huru sorgfälligt
det måste utöfvas. Man bör derföre sjelf taga det
om hand och icke öfverlemna det åt tjensthjonen,
som ofta icke förstå annat, än att genom hvarjehanda
skräckbilder uppskrämma barnens fantasi. Naturligt
är derföre också, att alla föreställningar om
saker, som äro utan väsentlig nytta för lifvet
eller blott existera som förderfliga hjernspöken,
måste undvikas. Man ernår dermed ingenting annat än
ett lättskrämdt temperament hos de små och förslöar
betydligt deras naturliga skönhetssinne.



Ingenting ovanligt.

Berättelse af Richard Gustafsson.

(Forts fr. föreg. häfte, sid. 18.)

3. 

En oväntad händelse.

Några   dagar efter Alfreds besök hos sin morbror
erhöll  han följande bref:

»Min Alfred!

Jag har darrat för vår framtid, men nu är jag åter
lugn. Min far har beslutat att inom kort fira mitt
bröllop med häradshöfdingen, och tillredelserna
för högtiden hafva redan börjat. Först gret jag af
förtviflan och besvor min far att taga tillbaka sitt
ord, men han var obeveklig. Då sade jag honom, att
ingenting i verlden skall kunna förmå mig att förena
mig med en man, som jag icke älskar. Han skrattade
åt mig och kallade mig romanesk. Må min far göra
narr af mina försäkringar, men presten skall icke
skratta, då jag ljudeligt uttalar mitt nej till svar
på hans fråga, om jag vill hafva häradshöfdingen
till make. Jag hör icke till dessa qvinnor, som
låta offra sig, för att lyda en faders vilja. Också
jag har i mitt bröst den gudomliga röst, som säger,
hvad vi böra göra och icke göra. När den säger mig,
att min faders befallningar äro orättvisa, så lyder
jag icke, utan följer den väg, som mitt samvete
och min känsla utpeka som den rätta. Jag tror,
att man nar heliga pligter äfven mot sig sjelf,
och derför visar jag uppenbar olydnad mot min far,
hellre än jag pålägger mig en olycka, hvars följder
äro oberäkneliga. Måtte min fasta förtröstan ingifva
dig samma lugn, som bor i min själ, och då kunna vi
utan oro se framtiden till mötes. Vårt valspråk blir,
att ingenting kan besegra kärleken, och tro vi blott
derpå, så skola vi en gång inför verlden förenas,
liksom vi nu äro förenade inför Gud.

Maria.»

Då Alfred läste början af brefvet, kom en ångest
öfver honom; men den karaktersstyrka, som låg till
grund för Marias
försäkringar,   verkade   snart   också på honom,
och han kände sig trygg i den öfvertygelsen, att Maria
var nog stark att icke låta tvinga sig.    Han fattade
pennan och skref till henne: 

»Min egen Maria!

Du har alltid visat dig vara den starkaste af oss, och
så har du gjort äfven nu, då du med din fasta vilja
skyddar vår kärlek mot den makt, som hotar att krossa
alla våra förhoppningar. Jag bekänner uppriktigt, att
jag skulle stannat villrådig och kanske dukat under
för omständigheterna, om jag varit i ditt ställe;
ty oaktadt jag är man, finnes icke i min själ denna
medvetna kraft, som jag hos dig så högt beundrar.

Jag ser dig nu skaka ditt lockiga hufvud, liksom
ville du säga, att jag är för blygsam och förringar
mina själsegenskaper. Nej, Maria, det är sant, som
jag säger. De pröfningar, jag segrande genomgått,
hafva alla varit små. I min barndom och ungdom var
det min mor, som uppehöll mitt mod och intalade mig
kärlek till arbetet. Minnet af hennes goda lärdomar
eggade min kraft under motgångens och försakelsens
dagar, när din far med förakt stötte mig ifrån
sig. Mången gång, då jag tänker tillbaka på flydda
tider, inser jag väl, att jag, liksom så mången annan
arbetare, genom att ständigt se mig föraktad af de
medmenniskor, som blifvit gynnade med rikedom eller
en högre ställning inom samhället, skulle till sist
förlorat tron på mitt eget värde, om icke din mor
kommit till mig och stärkt min vacklande tro, att
arbetet äger rätt till den högsta ära.

Ja, det var din mor, som genom sitt deltagande väckte
min ande till lif och full verksamhet, då den började
att domna. Sedan såg jag dig, Maria, och då du icke
föraktade den blyge

arbetarens kärlek, uppqvällde en ny åder af kraft
i min själ. Det var du, som, genom att skänka mig
ditt hjerta, satte kronan på det verk, som två ädla
qvinnor före dig grundlagt och uppfört. Också älskar
jag dig derför med hela min själs glöd och ser upp
till dig som till mitt lifs ledstjerna.

Ditt mod har gjort mig förtröstansfull och lugn öfver
hvad som komma skall. Jag tror, att »ingenting kan
besegra kärleken» och att du en gång som maka skall
hvila vid mitt hjerta.

Alfred.»

Under det att de ungas oro stillades genom dessa
ömsesidiga försäkringar, tilltog oron i Barkanders
sinne allt mer, ju närmare det led mot Marias
bröllopsdag. Men det var en oro af annat slag,
som plågade herr Niklas. Tanken på, att han skulle
göra sin dotter olycklig, genom att kasta henne i
armarna på en man, som hon icke älskade eller aktade,
föll honom aldrig in att sysselsätta sig med; ty
så »romanesk» var icke herr fabrikören. De tankar,
som pressade ut ångestsvetten på hans panna, då han
ensam promenerade fram och åter i sitt arbetskabinett,
rörde sig kring hans affärer och spekulationer, hvars
ställning med hvar dag blef allt mera kritisk. Men
det var blott då han var ensam, som denna oro visade
sig i det yttre, ty då han åkte i sitt ekipage, eller
talade till sina gäster vid middagsbordet, var han den
samme som förr, lika leende, stortalig och präktig.

En eftermiddag, omkring en månad före den tid,
då bröllopet skulle äga rum, sutto herr Niklas och
hans son inne i kabinettet. En likörkaraff och två
glas stodo på bordet, men ingen gjorde min af att
fylla glasen. Far och son sutto tysta en stund, men
rörelsen, som afspeglade sig på herr Niklas' anlete,
vittnade om, att obehagliga tankar sysselsatte hans
hjerna. Plötsligt höjde herr Niklas sina blickar
mot sonen, och sedan han en stund fixerat honom,
sade han:

»Jaså, man hviskar i staden om, att jag råkat på
obestånd.»

Barkanders röst darrade märkbart.

»Ja, och ännu värre saker», svarade Moritz. »En
oförskämd menniska har berättat för kapten Lejonklo
en gemen historia om en revers med falsk borgen.»

Moritz rodnade af förtrytelse, då han upprepade det
gemena ryktet; men herr Niklas blef blek, fastän
blott för några ögonblick. Barkander reste sig och
gick några steg öfver mattan. Då han åter stannade
framför sonen, var hans utseende temmeligen lugnt.

»Mina afundsmän vilja störta mig, men det skall icke
lyckas», sade han, och det blixtrade till i hans
öga. »Jag faller icke så lätt, och vore blott denna
vecka förbi, så skulle jag skratta mina beställsamma
ovänner midt upp i ansigtet.»

»Du är då verkligen i förlägenhet?» frågade Moritz.

»En obetydlighet, som jag nog skall veta att klarera»,
svarade herr Niklas. »Men lemna mig nu i fred, ty
jag har några angelägenheter att beställa om. Gå till
dina vänner, och låtsa, som om du ingenting hört. Och
om någon upprepar förtalet, så kom ihåg, att ingen,
som söker offentligheten, slipper undan elaka tungors
smädelser.»

»Jag tillbringar min afton ute på Hasselbacken»,
sade Moritz och steg upp. »Om du får tid, pappa,
så kom ut, ty det blir ett gladt sällskap.»

»Det  är möjligt, att jag kommer», svarade herr
Niklas.

Moritz gick och lemnade fadern ensam. Då dörren
stängdes, kastade Barkander bort all förställning
och vandrade fram och tillbaka, vridande händerna
af förtviflan. Plötsligt stannade han och höjde upp
hufvudet.

»Men nej, så får jag icke ge allt förloradt!»
mumlade han. »Kanske är detta ett rykte blott. Det
är ju möjligt, att ännu ingenting är med visshet
upptäckt, och får jag blott morgondagen på mig, så
skall jag nog sopa igen spåren efter min farligaste
hemlighet. De andra skola sedan försvinna efter hand,
utan att någon anar, att de existerat.»

Barkander satte sig ned vid skrifbordet och började
med ifver genomsöka en mängd papper, som han tog
fram ur lådorna. Han ordnade dem och gjorde sina
noteringar med feberaktig arbetsamhet. När skymningen
kom, tände han sjelf sin  lampa  och fortsatte att skrifva, tills han
fram på qvällen stördes af, att någon sakta bultade
på hans dörr.

Barkander steg upp och drog undan regeln.

»Det är ett angeläget bref till herr fabrikören»,
sade betjenten, som öppnade dörren.

Barkander tog brefvet och gaf betjenten befallning
att icke vidare störa honom och att icke släppa in
någon, hvem det än månde vara. När betjenten gått och
Barkander åter reglat dörren, gick han till lampan,
för att läsa brefvet. Der stod:

»Allt är upptäckt. Konsul R. har förklarat, att
hans namn som borgenär på en af er utfärdad vexel är
falskt. Fly, medan ännu är tid.

En vän till er familj.»

Barkander sjönk ned i sin skrifstol, som träffad
af åskan. Det svindlade för hans ögon, och det
föreföll honom, som om golfvet svigtade under hans
fötter. Länge satt han tillintetgjord, och en mängd
bilder framställde sig i oredigt hvimmel för hans
inre syn. Mången hotande hand sträckte sig emot
honom, och många röster ropade i hans öra, att han
var orsaken till familjers olycka och ruin. Samvetet
vaknade, och den härdade vinglaren bäfvade för dess
stämma. Men till sist slet han sig lös ur sin domning
och sprang upp, med tanken på, huru han skulle kunna
rädda sig sjelf från den hotande fara, som med hvarje
minut trängde allt närmare inpå honom. Han ringde
på betjenten och tillsade honom att genast packa i
ordning kappsäcken.

»Blir herr fabrikören länge borta?» frågade tjenaren.

Barkander spratt till af fruktan, men efter några
ögonblick insåg han, att denna fråga var helt
naturlig, och han svarade:

»Några dagar blott. Jag reser, för att besöka en god
vän på landet.»

»Skall jag säga till, att man spänner för?»

»Nej, skicka efter en åkaredroska.»

Betjenten gick, och Barkander skyndade att tömma
kassaskåpets innehåll af reda penningar, hvarefter
han lade ned alla papper i skrifbordets lådor, som
han stängde. Nyckeln stoppade han i sin ficka och
började derpå att kläda sig för färden.

Då allt var i ordning och Barkander stod i salen,
färdig att fly från sitt hem, stannade han, liksom
fasthållen af en osynlig makt. Han, som alltid
skrattat åt alla vekare känslor, skakades nu i grund
vid tanken på sin familj, som han lemnade qvar och
som redan i morgon skulle vakna upp till sorg och
elände. I stället för att, såsom han först hade ämnat,
gå, utan att taga afsked, ställde han ofrivilligt
sina steg till den sidan af våningen, der fruntimrens
rum voro belägna. Fru Ingeborg var inne hos Maria,
och de blefvo helt förvånade, då de sågo Barkander
stiga öfver tröskeln.

Barkander stod några ögonblick tyst och betraktade
sin maka och sin dotter. Fru Ingeborg steg upp och
gick emot honom.

»Jag ville blott säga eder, att jag reser bort på
några dagar», yttrade Barkander, och hans röst ljöd
ovanligt mild.

»Och hvart reser du, min vän?» frågade fru Ingeborg.

»Till en affärsvän ute på landet.»

Fru Ingeborg kände, huru Barkanders hand darrade i
hennes, men han drog den hastigt undan, lutade sig ned
och kysste sin maka. Derpå gick han fram till Maria,
som fortfarande var sysselsatt med sitt handarbete.

»Adjö med dig, Maria!», sade han sakta och for med
handen smekande öfver hennes lockar.

Nästa ögonblick var han borta, och de båda qvinnorna
sågo på hvarandra med en obeskriflig förvåning,
liksom begärde de hvar för sig en förklaring öfver
denna ovanliga ömhet. Maria hade tappat sitt arbete,
men i stället för att taga upp det, reste hon sig
och gick till fönstret. Fru Ingeborg följde henne
och sade med en stämma, darrande af oro:

»Något ovanligt måste ha' händt honom.»

Barkander hade hunnit ned för trappan, då Maria och
hennes mor kommo fram till fönstret. De blefvo vittne
till en scen, som i början föreföll dem obegriplig. Då
Barkander steg ut på trottoaren och ämnade hoppa upp
i droskan, såg han
på ömse sidor om sig en obekant figur, som gjorde
min af att också vilja stiga upp i vagnen. Barkander
studsade och ville rygga tillbaka, men de båda
obekanta karlarne sköto honom framför sig upp i
droskan.

»Hvad vill ni mig?»», frågade Barkander och skälfde
i alla lemmar, ty han anade, hvilka de obekanta
voro. Den ene visade fram ett tjenstetecken och sade:

»Vi ha order att arrestera er.»

Barkander dolde ansigtet i sina händer och mumlade:
»För sent!» Rättvisans tjenare togo plats i droskan,
som hastigt rullade bort. Då vagnen satte sig i
rörelse, tyckte Barkander sig höra ett skri ofvan
sitt hufvud. Det var fru Ingeborg, som nu förstod,
hvart färden gällde. Med ett utrop af fasa föll hon
afsvimmad i sin dotters armar. 

(Forts.)



Vårfru-kyrkan i Köpenhamn.

II.

Om kyrkans yttre, med undantag af den nyss beskrifna peristilen med sina
sköna bildverk Sedan några år tillbaka lära på ömse sidor om
peristilen blifvit resta statyer af David och Moses
i brons, den förre af Jerichau och den sednare af
Bissen. Vår i föregående uppsats meddelade afbildning
saknar ock dessa statyer, emedan gravyren blifvit
utförd efter en teckning från den tid vi sednast voro
i tillfälle besöka Frue Kirke, som då ännu icke hade
blifvit prydd med ifrågavarande bronsstoder.
, icke gör något ovanligare intryck,
lemnar deremot dess inre, redan vid första steget, en
upphöjd, högtidlig och fridfull anblick, frammanande
för hjerta och sinne himmelska tankar.

Oaktadt, som vi förut antydt, byggnaden icke är af
några ofantliga dimensioner, verkar dock dess skepp,
med sina kolonner, sitt hvälfda, hasetterade tak
och sina marmorbilder, mäktigt och anslående, mera
till och med än många för sina omfångsrika interiörer
verldsbekanta byggnader. Skälet härtill torde ock för
en del ligga uti just saknaden af brokiga detaljer:
saknaden af ett öfverväldigande flöde af ornamentala
prydnader eller den oftast tunga prakten af guld
och bjertare färger, hvilket allt kan mera störande
inverka på det helas harmoni, men hvilken
i Frue Kirke framstår med den lugna storhet, att vi
till viss grad skulle kunna förlikna den samma med de
herrliga, ljusa molnpartier, som en stilla sommardag
teckna sig mot himlens blå. 

Dessa det arkitektoniska
elementets egenskaper låta derföre ock, hvad som här
är hufvudsak, de etheriska och klara marmorbilderna,
med sin halft transparenta ton, framstå som det helas
sjelfva glanspunkter; och den omgifvande arkitekturen
lemnar sålunda deråt en, om vi så få kalla det,
skön resonans.


Det inre af Vårfru-kyrkan i Köpenhamn.

Af dessa bildverk äro Kristus och Apostlarne
placerade så i templet, att invid sidomurarne,
på framspringande piedestaler, resa sig i kolossala
former »de tolf», sex på hvarje sida, och fram emot
korets höga, nischformade hvalf sjelfva Kristusstatyen, 
inom ett, öfver altaret sig höjande kolonnprydt
parti, som i sin särskilta och i en något mörkare
teint hållna fond gifver en ökad relief åt Frälsarens
bild; detta -- Kristus och Apostlarne -- sålunda
enligt konstnärens mening bildande ett perspektiv,
hvilket både i inre och yttre (symbolisk) betydelse
lemnar åt åskådaren en »utsigt», som låter tanken och
känslan sväfva hän mot det oändliga, det eviga. 

Den här för våra blickar framträdande Kristusbilden är
den uppståndne, den öfver grafvens makt triumferande
förlossarens. Iklädd ett i sida veck fallande draperi
-- svepningslakanet --, hvilket lemnar bröstet med såret
blottadt, höjer sig i en majestätisk gruppering den
gudomliga bilden öfver altaret -- framom hvilket,
mot den annalkande, knäböjer dopets med rosor
kransade engel, med i sin famn en mussla, sjelfva
dopfunten -- och sänkande sitt, med af rika lockars
svall omkransade hufvud, öppnar han sin kärleksrika
famn med ett i hela gestalten samladt uttryck för
dessa ord: »kommer till mig j alle, som arbeten,
och ären betungade; ty jag vill vederqvicka eder».

Om den af konstnären gifna symboliken i Kristusbilden
hänvisar på lifvet bortom grafvens rand, så betecknar
han ock, genom den hänförande, dubbla raden af
lärjungarnes karakteristiska, upphöjda och mäktigt
gripande gestalter och anletsdrag, skiftande, olika
faser för den sträfvan, som har sitt mål utom ett
varande här: den öfver allt ändligt upphöjda striden
för idéen.


Thorvaldsens Kristusbild i Vårfru-kyrkan i Köpenhamn.

Denna olika skiftning framställer skulptören genom
de skönaste kontraster mellan de särskilta, midt emot
hvarandra placerade apostlastoderna, bland hvilka vi
(då vi vända oss i riktning åt Kristusbilden) först,
till venster, finna Paulus och midtemot denne,
Petrus.

Den sistnämdes kraftiga gestalt, krusiga hår
och den liflighet, hvarmed han vänder hufvudet åt
sidan, tillkännagifver den djerfva handlingens man:
betecknande den styrka, med hvilken kristendomens
utbredande mötte hvarje hinder, samt huru från
»hälleberget», och ej från »lösan sand», dess
tempeltinnar uppspirade. Uttrycket härför är
ytterligare skärpt genom den kraftiga åtbörd,
hvarmed aposteln i ena handen samlar mantelns veck
och med den andra omsluter de båda nycklarne -- under
det hans blick med trofasthet fästes vid herren och
mästaren. Paulus åter framstår såsom det eldande,
det ljungande ordets representant, talaren. Med
venstra handen stödd vid svärdfästet, höjer han med
en bevisande åtbörd sitt högra pekfinger, medan hans
skarpa, bestämda blick synes vilja nedslå hvarje
invändning, hvarje tvifvel.

Efter dessa följa Matheus och Johannes, de båda
af de tolf, hvilka tillika voro evangelister. I den
förstnämdes skäggprydda och kortlockiga hufvud skåda
vi den uppmärksamme, begrundande antecknaren af de
glada budskapen om himmelska sanningar. Han stöder
ena handen mot en griffeltafla och håller i den andra
griffeln, lyssnande till den, tätt intill hans sida
slutna, bedjande engeln -- en bild
af barnaoskuldens förhoppningar  och hängifvenhet.
I Johannesstoden skåda vi det omedelbaras,
fantasiens och den
poetiska inspirationens representant. Lätt höjer
han det riklockiga hufvudet med den inspirerade
blicken uppåt, under det han synes färdig anteckna
de från ofvan mottagna ingifvelserna. Betecknande för
de höga regioner, hvarest den ungdomliga anden helst
älskar dväljas, synes vid apostelns sida örnen -- hans
attribut som evangelist, liksom engeln är Matthei.

Härefter komma, i samma ordning som förut, först
Philippus. I det åldriga ansigtet skönjes en tydlig
prägel af ständiga strider mot vrångheten och ondskan:
det bär en
stämpel   af   oändlig   smärta,   men ock   af en
aldrig svikande
andes   omutliga   trohet.    I   detta   hufvud,
i den   kring hela
gestalten    tätt   slutna   manteln,    och   i
den    öfver   bröstet
hvilande   armen   med   rörkorset   kunna   vi
skåda   en   bild,
liknelsevis   så   gripande, som   anblicken af den
borg, hvilken,
ehuru i ruiner,   ännu höjer sitt obetvingliga
baner.    Aposteln
midt emot  Philippus  är Jakobus den äldre, Johannes' broder.
Om  den förstnämde   visar  oss bilden  af den i många strider
pröfvade, visar oss deremot Jakobus det unga modet,
som med
friskt sinne tågar ut till kamp.    Men öfver den
öppna pannan
och den klara blicken hvilar ock uttrycket af ett
tydligt medvetande om den stora uppgiftens försakelser och
faror.    Öfver
skuldran hänger hatten och i ena handen håller han
vandringsstafven, under det han med den andra sveper manteln om
sig. Hans rörelse är en gåendes: det är aposteln, som
drager ut i all land, för att förkunna evangeliet.

De tvenne, som nu följa, äro Jakobus, Alphei son,
och Andreas. Den förstnämdes blida anlete och
nedhängande hår vittna om, hvad sägnen förtäljer,
denne apostels påfallande yttre likhet med sjelfva
mästaren. Någonting rörande och mildt breder sig öfver
hela denna figur, hvilken, med ena handen hvilande
på den andra af vandringsstafven stödda, försjunker
i betraktelser öfver aldrig förgätliga minnen. Hela
hans åsyn ingifver ett visst vemod, nästan som när
man skådar den småningom försvinnande aftonrodnaden --
men ej den, som bebådar storm och oro, utan den som
låter ana en kommande och klarare dag. Vända vi oss
åt Andreas-stöden, så finna vi denna bild framstå med
all den kraft, som måste utgöra grunddraget för en
fast, en brinnande öfvertygelses hela värme och som
här fått sitt concentrerade uttryck i företrädesvis
armarne och det lockiga, med ett tveklufvet skägg
prydda hufvudet. Han höjer sin högra hand för att
gifva eftertryck åt den från hans läppar uttalade
sanningen, att genom det kors, vid hvilket han stöder
sig, skall triumfen nås, den vissa, aldrig förgängliga
segren. 

Närmast i raden äro härefter Thomas och Judas
Thaddeus. En skön kontrast framstår genom dessa båda,
ty om vi i den förre skåda tviflaren, se vi deremot i
den sednares bild en i tron hängifven. Lutande kinden
mot högra handens pekfinger, synes Thomas försjunken
i djupa, grubblande tankar, och såsom betecknande
för hans andes art, håller han i andra handen ett
vinkelmått: detta är mannen som mäter och pröfvar
först, innan han kan uttala sanningen, innan han vill
göra gällande sin öfvertygelse. Med en stilla frid,
med
uttryck af den fastaste tro, den innerligaste
hängifvenhet sluter Thaddeus sina händer samman till
bön kring hillebarden -- det mordvapen, som skall
besegla hans martyrskap.

Bartholomeus och Simon Zelotes afsluta hela
dubbelraden. Med undergifvenhet och lugn, men med
ett orubbligt mod, hvilket ej kan nedslås af något,
ej ens genom åsynen af den skarpeggade knif, som tum
för tum, under gräslig tortyr, skall slita huden från
hans lemmar, framstår, med det förklarade uttrycket
af en sublim barnaoskuld, den vördnadsvärde -- med
den kala hjessan, fårade pannan och det sida skägget,
om en hög ålder vittnande -- Bartholomeus. Den bild,
som nu till sist möter vår blick, målar sig för ögat
liksom genom ett sorgflor. Såsom en typ för den
enskilta personlighetens strid för det gudomliga
i tillvaron här -- den olika striden mot en verld
af ondska -- framstår slutligen Simon med uttrycket
af en fullkomlig resignation. Ifrån den förfärliga
härfvan af laster och brott tyckes han vilja draga
sin blick tillbaka, för att rikta den inåt -- ej här,
men bortom tidens gräns finnes frid! Han hvilar med
tillförsigt sina händer öfver bödelsinstrumentet,
sågen, hvilket skall sönderslita slöjan, som för
honom skymmer den eviga och strålande Guds dag!

Liksom det yttre smyckas med bildverk i basrelief --
Kristi intågande i Jerusalem (öfver hufvudingången) --
så glänser ock det inre af templet med flera herrliga
reliefbilder; med i sin art ej mindre skönhet, än de
fristående bilderna.

Vi nämna de öfver korets dörrar anbragta
basrelieferna: »Kristi dop» och »Nattvardens
instiftande», samt öfver de i kyrkan placerade
allmose-bössorna: »Barnets skydsengel» och
»Caritas»Med "Caritas" förstås inom konsten en framställning
af den kristliga kärleken under bilden af en moder
(Caritas, kärleken), som ömt blickar på sina tvenne
barn, Fides och Spes (tron och hoppet). Till detta
verk af Thorvaldsen knyter sig en särskilt liten
historia, hvilken, såsom synnerligen betecknande
för konstnärens humanitet och ädla karakter, vi här
vilja meddela. En fånge på Fredriksstens fästning i
Norge vände sig till den store konstnären med begäran
om ett understöd. Fången (en f. d. tulltjensteman)
Gunnerus, familjefader med en skara af sju barn,
hade iråkat fångenskap genom kassabrist i åt honom
anförtrodda allmänna medel. Rörd af den nödställda
familjens olycka, resonerade Thorvaldsen alls
icke öfver, om den uppgiften vore sann eller ej,
att balansen uppkommit till följe af inbrottsstöld;
han blott "gaf sin skärf och teg". Gåfvan utgjordes
af nämde basrelief, Caritas. Från den nödställda
familjen hade Thorvaldsen den tillfredsställelsen
att emottaga en tacksägelseskrifvelse, undertecknad
ej blott af mannen och hustrun, utan äfven af alla
sju barnen, af det yngsta "med hand å penna". Man
var betänkt på att afyttra konstverket antingen
genomett europeiskt lotteri eller genom detsammas
försäljning åt Rothschild i London för en summa af
tolf hundra pund sterling. Men framställningar gjordes
om att de inflytande medlen näppeligen skulle komma
den nödställda familjen, utan kreditorerna, till
godo, hvarföre ock saken förhalades, så att under
tiden fångens död inträffade. Emellertid försåldes
slutligen, till förmån för Gunneri barn, basreliefet
till styrelsen för Vårfrukyrkan, i hvilken det blifvit
uppsatt på den plats, vi ofvan uppgifvit..

Men såsom mest betydande af alla dessa reliefarbeten
framstår den stora frisen (sjutiotvå fot lång och
sex fot hög) under korets halfkupol: »Kristi gång
till Golgatha».

Redan vid första blicken in i templet hägrar denna
omfattande, figurrika bildserie likt en strålkrans
eller krona öfver och omkring altarets partier,
bildande en lointain -- sjelfva afslutningen till
det underbara perspektiv, som samtliga de sublima
marmorstoderna öppna för den inträdande åskådarens
öga.

Genom bilderna i peristilens fronton -- Johannes
predikande i öknen -- erinras man om början till
kristendomen, då åter »intågandet i Jerusalem» öfver
hufvudporten framställer förverkligandet af de nya
budskapen från rösten i öknen: »en varder kommande,
som starkare är än jag, hvilkens skoremmar jag
icke värd är att upplösa» ... men Golgathas kors
och qval i tempelrundens slutfond framstår som en
skön kontrast till fridens palmer från »tåget till
Jerusalem»; och dessa motsatser -- kors och palm --
synas sålunda bilda hvarandras
komplement i den konstens och skönhetens gloria, hvars
kärna och midt utgöres af den i templets heligaste --
öfver altaret -- sig höjande Frälsarens bild.

Och så samlar sig, som vi redan i början antydt,
kyrkans hela plastiska dekorering till en enda
helgjuten komposition!

I hvilken förklarad gestalt, genom den oförliknelige
konstnärens mejsel, framstår ej här den lära, om
hvilken skalden säger: ej högre finnes spord inunder
eller öfver solen; den andas varmt på silfverhår,
men svalkar dina gyllne lockar! --

Och vid anblicken af denna rena, ogrumlade
tempelskönhet kunna vi med så mycket friskare sinne
vända oss bort från detta stora flertal af så kallade
»andlige talare», hvilka, blottade på all inre anda,
bundits inom oklara dogmers täta dunkel, för att med
sitt inskränkta uppfattnings- och framställningssätt
gifva kristna symboliken en endast bokstaflig,
fullkomligt meningslös betydelse;

--   och bort från dessa »andlige» och »andligt
sinnade», som i   blindt   och  missförstådt nit eller
under skenhelighetens mask framkalla den vansinniga
(»religiösa») fanatismen;

--  bort från alla dessa  »andlige lärare», hvilka icke
ens genom   sitt   förvända   sätt   kunna   räkna
sig till förtjenst att hafva  framkallat den fria,
ädla  och sanna forskningen, hvars välgörande
resultat städse mer och mer gör sig gällande,
men deremot med allt skäl böra få bära skulden för
just den djerfva fräckhet med hvilken en bornerad,
förmäten och låg skepticism alltemellanåt framstår med
sina vidriga verk och åsigter, för att i njutnings-
och vinningslystnadens intresse   försöka   besudla
äfven det heligaste;

-- och slutligen bort från alla de obskurantismens
ohyggliga parasitväxter, som under århundraden rotat
sig fast vid kristendomens till sin kärna rena och
friska stam!

Vi vända oss från allt detta vid anblicken af
den öfverväldigande skönhet, som inom Frue Kirkes
tempelmurar möter vårt öga: vid anblicken af alla
dessa upphöjda gestalter, hvilkas anleten stråla med
ögon af himmelskt underbar glans, på hvilkas pannor
trona lifvets heligaste mysterier och der sjelfva
rytmen af liniernas gång i draperingens veck talar
till oss, som om vi förnumme andehviskningar från
högre sferer -- i allt de mäktigaste maningar till
ett högre ofvan stjernorna!

I detta tempel, som lemnar en återspegling åt tankens
finaste doft, gifver engelns vinge åt fantasiens flygt
och kommer hjertats skäraste rosor att oemotståndligt
öppna sina kalkar i oförvansklig fägring af himmelsk
frid ... här, om någonsin, finnes tillämpning
af orden: »detta är ett heligt rum, ty, -- här bor
visserligen Gud!»

                 Svante.



Då man är till.

Gerna må du klandra färden 
Genom lifvet, bäst du vill,
Det är ändå här i verlden 
Roligt till att vara till.

Ha' vi minsta skäl att bråka 
Under lifvets snabba gång? 
Tänk, hur präktigt vi få åka 
I planetens luftballong!

Stjernorna kring himlapolen 
Till vår högvakt sig förent, 
Och på resan omkring solen
Ha' vi månen till betjent.

När du föds, man klär och bär dig: 
Du är all omtanka qvitt. 
När du dör, är kammar'n färdig 
Att begagnas hyresfritt.

Som en mor naturen träder 
Hjelpsamt emot sina barn: 
Dra' ej gratis himlens väder, 
Om du har en väderqvarn?

Ha' vi skurar ej, som skölja 
Fält och ängar vidt omkring; 
Gunga icke haf och bölja 
Våra skepp för ingenting?

Det förstås, man kläder nöter, 
Men naturen vare tack! 
Ty en gumse, som man sköter, 
Ger oss snart en vacker frack.

Lef och verka! Lyckan knoppas 
Ej på någon ann' fason: 
Den, som latas och blott hoppas, 
Han är född till dårhushjon.

Emot ofärd bäst man fredas, 
Om man blott gör, hvad man bör: 
Lifvets härfvor lättast redas, 
Om man klokt sig tänker för.

Glåd dig under lifvets öden,
Tänk ej ängsligt på din graf!
Den, som grubblar öfver döden,
Har till hälften kolat af. 

                  E. S-dt.



I höga norden.

En bland de förundransvärdaste företeelser här på
jorden är  menniskans förmåga att   kunna existera
under de mest skilda vilkor och finna sig i de mest
olika förhållanden.

Hvarje särskilt växtslag har sin region, utom hvilken
det ej förekommer, den späda blomman såväl som den
stolta eken, den böjliga pilen så väl som den resliga
furen. Björken, som bland alla träd går längst mot
norr och klättrar närmast den eviga snöns gräns,
der hon dock antager karakteren af buske, har likväl
sin bestämda rålinie mot den trådlösa fjällregionen,
der det dock ännu finnes en vegetation -- »naturens
yttersta försök att utbreda lifvet».

Hvarje djurslägte har sina bestämda distrikter, sina
kända trakter, utom hvilka det kommer på villospår
och går under. Somliga hafva sitt hemvist i den heta
zonen, somliga i den tempererade, andra i den kalla.

Menniskan, djurens beherrskare, har allena sitt
hem i jordens alla trakter. Under tropikernas
brännande sol flätar hon sitt luftiga hus; på den
ofruktbara och villsamma öknen irrar hon omkring;
hon plöjer hafvet i alla riktningar, endast vägledd
af himmelens stjernor; hon dväljes i djupen, hon
stiger inot höjderna; och ännu i höga norden, ännu vid
fjällens snögräns, der hon lemnat växtrikets längst
framskjutna förposter långt bakom sig, i fjällarnes
tysta, ohyggliga ödemarker, der lifvet nästan slutat,
finna vi henne underkastad lifvets vanliga vilkor
och sörjande för dess behof. Ända ut på Ishafvets
nakna klippöar har hon slagit ned sina bopålar,
der hon framlefver sitt bekymmerfulla lif och der
hon inom vissa gränser utstakat sitt fädernesland,
vid hvilket hennes hjerta vuxit fast.

Och under alla dessa vidt skilda vilkor och
förhållanden har hon sin trefnad af lifvet, känner hon
sig förnöjd med sin lott, i de flesta fall knappast
önskande en förändring eller anande, att en förändring
är möjlig. Den fattige lappmannen skulle ej trifvas
på slättlandet, långt från sina stormiga fjällar,
sina floders vilda brus, sina ödemarkers tystnad;
eskimåen, som lefver vid försakelsens yttersta gräns,
kastar bort fikon och dadlar såsom smaklösa ting,
klunkande förnöjd sin fisklefvertran; afrikanska
öknarnes frie, men fattige son skattar ingens lott
så lycklig som sin; och Amerikas rödskinn utbyta ej
för något pris, ej ens för »eldvattnet», sina af den
»Store Anden» anvisade jagtmarker och sin wigwam mot
ett civiliseradt lands reglementerade agrementer.

Hvilken skilnad i vilkor och förhållanden redan
på den lilla fläck af jordytan, som vi kalla vårt
fädernesland! En äkta upplandsbonde -- som kan anses
som typ äfven för sina yrkesbröder i Södermanland
och Westmanland -- skulle bokstafligen svälta
ihjel, om han dömdes att draga sig fram på den
ytterst fattiga jorden i södra Westergötland eller
vestra Småland. Inbyggarne der åter, huru vanda
vid försakelser de än äro och huru stor förmåga än
t. ex. smålänningen har att slå sig igenom, skulle
nära nog undergå samma öde, om de nödgades söka sin
utkomst i den sydligaste af våra lappmarker.
Om den sydligast bosatte lappmarksnybyggaren
tvingades att bosätta sig i t. ex. det omkring 50
mil norr om Åsele belägna Qvickjock, skulle han anse
det som en förvisning till Sibirien. Och ändock har
Qvickjock äfven sitt Sibirien inom Sveriges gräns,
det omkring 50 mil ännu nordligare belägna Enontekis
eller Karesuando!

Öfverallt i dessa trakter äro dock jorden, bergen och
vattendragen tagna i besittning, om än i många fall
ambulatoriskt; öfverallt finner man menniskans hem
och sträfsamma lif!

Vända vi oss äfven från fjälltrakterna, från de stora
skogarna, ned åt den vänare naturen vid Bottniska
kusten -- huru många af vårt lands sydlänningar,
äfven de, som föra oförnöjsamhetens tal jemt på
tungan och tro, att inga kunna ha det sämre än de,
huru många af dem skulle väl vilja flytta sina bopålar
till någon af de äldst odlade bygderna i höga norden,
t. ex. öfre Kalix, af hvars kyrkostad här lemnas en
afbildning? Hvem skulle för nöjet att der från nästan
hvilken punkt som helst se midsommarsolen dygnet om 
vilja utsätta sig för den långa vintern med 30, 35
à 40 graders köld? Hvilken, som blifvit van vid en
lifligare samfärdsel med menniskor, skulle vilja döma
sig till Kalix' afskildhet från den öfriga verlden,
äfven med vissheten att der med möda och arbete kunna
tillgodose lifvets nödvändiga behof?

Och likväl möta vi på de smått tilltagna tegarne
vid Kalix långt äldre minnen af odling och arbete,
än dem vi påträffa i mellersta och södra Sverige
på många ställen, der bygden är tätt befolkad och
oöfverskådliga fält bära axtunga skördar. Norra
kuststräckan vester om Bottniska viken synes nämligen
mycket tidigt hafva blifvit eröfrad åt odlingen,
och att detta skett af finnar, derom vittna de många
finska ortnamn, som der påträffas och bland hvilka
sjelfva Kalix är ett.

Öfver-Kalix' kyrkostad (Bränna), belägen omkring 7
mil från, 153 fot öfver hafvet och på en vacker udde,
der Ängesån, Kalixelfvens största biflod, inflyter
i hufvudfloden, företer föga af intresse, vare sig
i topografiskt eller historiskt hänseende, annat än
som en karaktersbild från höga norden. Landskapet,
der denna kyrkostad är en af hufvudorterna, är deremot
så mycket märkvärdigare. En blick derpå bör derför ej
sakna allt intresse, helst vi i allmänhet känna mindre
om Norrland, åtminstone dess nordligaste trakter,
än om månget främmande land.

Den nordligaste floddal, som stupar ned mot 
Östersjöbäckenet, hvars hela område utgör mer än 1/5 af
Europa och hvilket genomskäres af mer än 250 floder,
Torneådalen, till hvilken Kalixelfvens vattensystem
räknas, är tillika Sveriges största floddal; den
omfattar inom svenska gränsen 460 sv. qvadratmil,
och är alltså i ytvidd jemförlig med f. konungariket
Hannover. Trots sitt nordliga läge (till största
delen inom polcirkeln) har denna floddal ett ovanligt
mildt klimat, blidare än något annat land under samma
latitud. I Enontekis, vid 68° 30' polhöjd å dalens
nordliga gräns, 1319 pendelfot öfver hafvet och vid
sjelfva tallgränsen, är det en 

sommarvärme (i medeltal för Maj--September) af 9 1/4 grader
Celsius. Den sydligare delen har således minst 10
graders medelvärme under sommaren. Att detta är ett
ovanligt mildt klimat, finner man bäst vid jemförelse
med sydligare orters. Så har t. ex. Wexiö, enligt
hvad Agardh uppgifver, på 12 graders sydligare latitud
än Enontekis och på blott 500 fots höjd öfver hafvet,
en sommartemperaturTill sommaren räknas här alla månader, som hafva 
jakod temperatur eller +., som i medeltal endast med
föga mer än en värmegrad öfverstiger vårt nordligaste
nybygges. I sammanhang härmed yttrar Agardh följande,
som vi tillåta oss anföra:

»Nu är det hufvudsakligen sommartemperaturen, som
underhåller och befrämjar vegetationen för växter,
som mogna under en kortare sommar. Alltså ser man,
att Torneådalen är ingalunda otillgänglig för
åkerbruk. Af sädesslagen äro också endast hvete,
åkerärter och hafre, såsom behöfvande en längre
växningstid, uteslutna från Torneådalens åkerbruk.
Men råg mognar ännu vid Kengis och Torneåfors; korn,
potäter, rofvor, morötter, sockerärter mogna ända
upp vid Juckasjerfvi och Muonioniska, d. v. s. ända
upp till 68°. Särdeles utmärka sig der potäterna
för sin växtlighet och goda skörd. En stor del af
Sveriges träd, t. ex. arren, rönnen, aspen, häggen,
tallen, granen och björken, växa ända upp under
fjällen. Göken och »nordens näktergal» (Sylvia Svecica)
höras ända upp till Torneå träsk. En mängd
förträffliga arter fisk finnes rikligt i sjöarne,
och Torneå elf anses för den laxrikaste i norden.»

Torneådalen utmärker sig vidare, i olikhet med
öfriga norrländska landskap, för sin stora rikedom
på malmer, förnämgast jern, men äfven koppar och
silfver. Gellivares jermnalmer äro verldsbekanta,
utan att man ändock lyckats göra dem 
åtkomliga i verldsmarknaden. De försök, som i detta
fall blifvit gjorda, hafva tyvärr icke ledt till
önskvärdt resultat. De hafva icke varit baserade
på tillräckliga kapitaler och icke heller ledda
med erforderlig omtanke och energi. Derigenom hafva
dessa malmberg, i stället för -- hvad de kunnat vara
-- en välsignelse för sin ort, blifvit snart sagdt
en förbannelse, genom de våldsamma rubbningar i
ortens affärs- och förvärfsförhållanden, till hvilka
de efter hvarandra hoplappade och sönderramlande
bolagen gifvit anledning. En af vårt lands dyrbaraste
trakter har sålunda ända till våra dagar fått ligga
som ett dödt kapital, och de stora uppoffringar,
staten gjort, för att få detta kapital fruktbärande,
hafva hittills varit fruktlösa, eller rent af skadliga
för framgången af malmens tillgodogörande. Ty till
detta tillgodogörande fordras naturligtvis skog; men
den lättsinniga spekulationslusten, ledd till Torneå
lappmark, men bedragen på vinsten af bergens skatter,
drager ej i betänkande
att taga, hvad der finnes, och vänder sig derför till
skogen. Och är skogen i Torneådalens lappmark en gång
borta, så har denna stora och rika landsträcka för
alltid blifvit förvandlad till en ödemark.


Parti af Öfver-Kalix.

I geografiskt afseende har denna floddal äfven sina
märkvärdigheter. Vattendragen uppdämmas i allmänhet
icke der af några tvär-åsar, såsom förhållandet är
med de öfriga floderna å landets norra sluttning och
hvarifrån den stora rikedomen på betydliga insjöar
derstädes härleder sig, utan floderna bilda under sitt
lopp få eller inga sjöar och forsar. Så är Torneå elf,
näst Klarelfven, landets största flod, under större
delen af sitt lopp båtbar. Samma är förhållandet med
Kalix' elf. Från sin källa har Torneåelfven på sin
42 mil långa väg till Bottniska Viken en lutning af
1,400 fot, d. v. s. endast 

<chapter name="Konserten på "Tre Byttor". (Efter en oljemålning af prof. Wallander.)
(Se texten å följande sida.)">

Konserten på "Tre Byttor". (Efter en oljemålning af prof. Wallander.)
(Se texten å följande sida.)


omkring 33 1/3 fots fall pr mil. Utom detta jemna lopp
påträffar man i afseende å Torneådalens tvenne största
vattendrag, Torneå och Kalix elfver, det sällsynta
fenomenet, att de sammanbindas genom en naturlig
kanal, Tärende elf, ehuru båda fortsätta sin särskilta
väg till hafvet. Icke ens på Europas stora norra slätt
inträffar det att två floder på detta sätt blanda
sitt vatten, oaktadt der på många ställen och långa
sträckor ingen synlig vattendelare förekommer och
oaktadt flodernas sidogrenar der, liksom flerstädes,
på det mest invecklade sätt slingra sig omkring
och bredvid hvarandra. Endast på Esmeraldas slätt
i Södra Amerika, så vidt förf. känner, förenas två
floder, Amazon och Orinoco, på likartadt sätt genom
Cassiquiare, en gren af Rio Negro.

*

Vi omnämde i det föregående den märkvärdigt höga
medelsommarvärme, som är rådande i Torneådalen,
äfvensom att i följd deraf åkerbruket derstädes icke
möter några väsentliga klimatiska hinder. Åkerbruk
idkas der ock, men, liksom nästan öfverallt i öfra
Norrland, endast som binäring. Utefter Torneå-
och Muonio-elfvernas stränder, mer än utefter
Kalix- och Lanio-elfvernas, hafva nybyggare bosatt
sig i lappmarken; men de sakna både medel och insigt
för att kunna göra sig någon väsentlig inkomst af
sitt åkerbruk, hvartill de i öfrigt sakna ledande
och undervisande exempel äfven på kustlandet, der
dock jordens skötsel af ålder bedrifvits. Med jagt,
fiske och boskapsskötsel hafva de mest sysselsättning,
äfvensom med tjärbränning, då de icke sätta yxan till
roten, hvilket dock sker ofta, för ofta. En gång,
när ej skogen har någonting mer att lemna, skall
man kanske vända sig med rätt allvar till jorden;
men då, i stället för skörd, skall man till lön för
sitt arbete få det ödesdigra svaret: för sent!

Huru skulle likväl icke Norrland, och särskilt
Torneådalen, kunna förändras, förvandlas, om dess
befolkning hade förstånd och mod och medel! Det är
icke yxan, som det tillkommer att vara det förnämsta
verktyget i Norrland, utan spaden; det är icke
skogarna som skola bort, utan träsken,
kärrdragen, det stillastående, frostförande
vattnet. Der vår Herre låtit utstaka och upptaga
så makalösa afloppsgrafvar, som Norrlands elfver,
der borde menniskan kunna torrlägga sina tegar
och ängar. Men menniskorna hafva sina underliga
tycken och sedvanor. Norrlänningarne föredraga
att taga en skörd, som slumpen gifver, mer än
den egna omtanken, och sviker slumpen, skörda de
gerna af hela landet, om det kniper. Liksom man
beskyller vår fattigvårdslagstiftning för, att den
framkallat fattigdom, kan man äfven påstå, att landets
undsättning till de norra provinserna, så prisvärd
den än på ett sätt varit, icke blifvit dessa landskaps
befolkning till verklig nytta. Den har undergräft dess
energi, den har klippt vingarne af dess omtanke, som
måste, i följd af naturförhållandena, vara långsynt.

Det är icke hjelp i form af lättfångna almosor,
som någon arbetsför menniska skall hafva, minst
norrlänningarne. Det är en planmessig hjelp till
grundläggande af deras framtida sjelfbestånd. Man har
här vid lag, såsom alltid, i ögonblickets uppbrusning,
lyssnat endast till hjertats röst, icke rådfrågat
förståndet; man har glömt eller ej känt sanningen i
dessa ord, som en stor författare och menniskokännare
yttrat: »Det gifves många slags välgörenhet, men den,
som ger arbetsförtjenst, han ger mer än silfver och
guld, han ger belåtenhet med lifvet, sjelfständighet,
aktning för en hvar och för sig sjelf och Guds
välsignelse åt alla».

Det är arbetsförtjänstens välgörenhet, som bör utöfvas
mot Norrland, det är möjligheten att kunna torrlägga
sina vattensjuka, frostlända odlingsmarker, som bör
beredas dess bebyggare. Och först då skall Norrland,
efter våra omfattande begrepp om lifvets behof, kunna
tillfredsställa dem och det höga norden ej längre
förblifva ett land, på hvilket vi sydlänningar tänka
med en frosskakning och en känsla af medlidande. Först
då skola Norrlands inbyggare och nybyggare få större
skäl än nu, få verkligt skäl, att öfver sina trefna
hem i dalen, i lugnet bland sädesbärande åkrar och
gräsrika ängar, rista orden: »patria ubi bene» --
der jag befinner mig väl, der är mitt fädernesland.

Anderson-Edenberg.



Konserten på Tre Byttor.

(Fredmans Epistel N:o 51.)

Det ligger väl icke egentligen för den poetiska
betraktelsen någonting synnerligen lockande uti
karakteren: »Ett nedlagdt traktörsställe». Så
kallar nämligen herr J. G. Carlén i sin redaktion
af Bellmans samlade skrifter »Tre Byttor», som var
beläget i huset N:o 46 vid Drottninggatan och hörnet
af Clara Bergsgränd. Ett nedlagdt traktörsställe
företer for den opartiske betraktaren ett minus
af bränvinsångor, oskäligt skrål och blodviten --
ett minus, som borde vara ett plus för filantropen,
om icke närmaste (bränvins-) »magasin» påminde om
det Horatianska: »Naturam expellas furca, tamen
usque recurrit». Men när det är fråga om »nerlagda»
näringsställen, må vi för all del icke diträkna
dem, som Bellman besjunger bland indragna krogar
i vanlig mening. »Indragna» äro de uti svenska
poesiens historia för alla tider. Bellman är ännu i
dag innehafvare af rättigheterna och hans lägenheter
stå öppna för hela verlden. Vi ville gerna försöka att
betrakta konserten på »Tre Byttor» med Bellmans ögon,
och i anseende till föremålets aflägsenhet kommer
det oss synnerligen väl till pass att få begagna
prof. Wallanders synglas.

Nu är att märka, att Movitz, som härvidlag är sjelfva
konsertmästaren, icke för ögonblicket, d. v. s. på
herr Wallanders tafla, trakterar sitt instrument,
ty klarinetten ligger, som man ser, öfver noterna på
stolen; utan vi se honom, just som han, »röd om näsan
som en tupp, slog takten och stampa och ropa». Han
står till höger om Ulla, som sneglar på honom, med
ett skälmskt småleende sväfvande på sina läppar. Det
är Galuppis »aire», som just nu går af stapeln. Herr
Galuppi är ingen bagatell, må läsaren tro; herr
Carlén meddelar i noterna till den upplaga af Bellman,
han redigerat, följande upplysningar:

»Galuppi är den berömde tonkonstnären, kompositören
till »Dido» och »Iphigenie i Tauriden» samt en mängd
andra operor och musikstycken, »alla utmärkta genom
originalitet i idén och skönhet i melodierna». Född
1703, i trakten af Venedig, »gjorde han så ovanligt
hastiga framsteg, att han inom kort, så till
sågandes, bemäktigade sig alla Italiens teatrar
medelst sina musikaliska kompositioner»; och samma
eldiga ungdomskraft följde honom ända in i senaste
ålderdomen. En tid lefde han i Petersburg, anställd
som kapellmästare och af kejsarinnan (Catharina)
öfverhopad med utmärkelser och dyrbara skänker. Han
dog 1785.»

Behöfva vi presentera de öfriga
personligheterna? Fredmans Epistel N:o 51 gör det
vida bättre, än någon annan förmår. Låtom oss först
fästa ögonen på figuren till venster i förgrunden:

"Mollberg satt uppå sin stol, 
Jemnt med fingren han drilla och flög som hin håken,
På sin stora basfiol 
Han spelte solo och surra med stråken" o. s. v.

Nej, se på Wingmark, för hvilken pojken står
och håller notboken! Han kännes godt igen på beskrifningen:

"Wingmark såg ut ackurat 
Som på solfjedrar der man en herde ser lipa,
Som i lunden står så flat 
Och har i truten sin ljusgula pipa.


Hatten satt uppå en sned, 
Bruna västen var uppknäppt, uppdragen på magen.
Stundom, när han flöjten vred, 
Så nicka hufvu't och fläkta uppslagen."

På ett annat ställe i samma sång heter det: »Åh, kära
Wingmark, blås mer flöjttravers». Som läsaren ser,
skiljer sig Wingmarks flöjt icke från de nu för tiden
hos oss vanliga. Denna på tvären hållna flöjt (flauto
traverso) hade, enligt hvad herr Carlén upplyser, på
Bellmans tid nyss blifvit känd i Sverige. Allmännast
begagnades flute douce (flöjtdus) eller, såsom
den ock kallades, flute à bec, som blåstes medelst
munstycke och en nära dervid befintlig utskärning
för den utströmmande luften. Liksom nästan alla de
äldsta flöjterna och såsom den nu varande klarinetten,
hölls detta instrument vid blåsandet rakt fram för
kroppen. Flöjtdusen (stundom en aln lång, med djup ton
och ihålig klang) hade i sin fullkomligaste gestalt
sju till åtta fingerhål. Nu har den kommit alldeles ur
bruk och träffas endast i skepnad af leksak för barn.

Den närmaste personnagen i detta musikidkande sällskap
och mittelfiguren i taflan är Ulla, till hvilken vi
så gerna ännu en gång återkomma. Men som läsaren ju
kan betrakta henne, så länge och så ofta han vill,
går den, som skrifver dessa rader, att ytterligare
profitera af herr Carléns noter och lemna en notis om
Filz, eftersom vi veta af episteln, att när Bergen
hållit sin harang, »se'n sjöng Ulla ett par utaf
Filzens duetter» vid det oförgätliga ackompanjemanget
»utaf två flöjter och sex klarinetter».

Filz var en i medlet af förra århundradet allmänt
bekant violoncell-virtuos och kompositör, hvars
konserter för nästan alla den tidens instrumenter
länge värderades för sina sångrika melodiers
skull. Han var anställd vid kurfurstliga kapellet i
Mannheim och dog 1768, icke fullt 36 år gammal, »efter
en för stark måltid på spindlar (?), hvilka, om man
får tro hans försäkran, till smaken likna smultron».

Bergen, han har nu annat att tänka på, än »harangen»,
som länge sedan är lyckligen framförd. Nu står han
vid sidan om Movitz med violinen i venstra handen
och höjer pokalen med den högra och ropar: »Hej, ge
oss vin, ge oss öl uti hyttor! Hej lustigt kurage!»
Och man ser, att näringsstället »Tre Byttor» gör
heder åt sitt namn, ty vips håller källardrängen på
att tappa upp en bytta öl i förgrunden till höger. --
Och bakom öltunnan, hvem träffa vi der på, om icke
fader Bergström med ölstånkan i hand.

"Bergström stod i vrån och drack, 
Stämde qvinten, plang, plang, satt fiolen under armen";

men se,

"Ulla sjöng en liten aire -- 
Hvita bröstet det svällde och lyfte halsduken.
Wingmark med sin flöjttravär 
Han stod och smålog och riste peruken".

Och ingalunda var Bergström känslolös för qvinliga
behag:

"Ulla sjöng, han ropa: "ack!" 
Och flög så nymfen burdus uti barmen".

Till konsertgifvarne höra några bipersoner,
nödvändiga för ackompanjemanget med de sex
klarinetterna. Cymbalen på golfvet i hörnet längst
till venster i förtroget samqväm med ett par
vinbuteljer öfverensstämmer väl med ställets och
publikens karaktär. Konsertens åhörare tyckas utgöras
af ett valdt och vandt auditorium af några stycken
äldre respektabla kunder -- »respektabla» åtminstone
hvad åldern beträffar --, värdinnan, som håller på att
nedhämta bålen från skänkskåpet, en annan matrona
samt de älskvärda, af kunderna med vin och kurtis
uppvaktade källarflickorna på stället. Konsertgifvarne
utgöra tydligen pluraliteten af sällskapet och höra
antagligen till ställets vanligaste gäster. De spela
sannerligen icke för förtjensten. Man skulle tycka,
att de borde varit trötta och knappast haft lust
att spela, efter det »balen var sluten»; men de
spela ändock efteråt en konsert; det göra de i full
lefnadslust och lefnadsglädje, för ölets och vinets,
för flickornas -- och för musikens egen skull! Och det
är just den Bellmaniska knuten, som herr Wallander
så väl uppfattat och skildrat.

Vi böra icke heller förbise en annan, prosaisk, om
man så vill, men på de menskliga förhållandena och
besluten ofta starkt inverkande omständighet. Det
var fult väder ute:

"Eol stormar uti skyn, 
Nattens facklor de släckas, det regnar och sqvalar.
Neptun utur vattubryn 
Han kastar upp sina gastar och hvalar."

Nåväl:

"Ack, hur ljuflig då den ton, 
När Apollo med mildhet förlustar vårt öra!"

Och på hvilket värdigt, ja, magnifikt sätt slutas ej
denna högtid:

"Sjung bror Wingmark, min patron, 
Ack sjung en skål, som är lustig att höra! 
Blås bassongen stark! 
Vivat vår monark! 
Skråla, klarinetters klang! 
Vi dricka skålen med högmod och rang".

Bellmans sånger lefva på allas läppar, icke blott i
hans fädernesland, utan ock i de grannländer, som tala
vårt eget eller ett nära beslägtadt modersmål. Men
redan ligger ett stort afstånd i tiden mellan
seder, bruk, uttryck, namn på föremål och personer
o. s. v. i Bellmans dagar och i våra. Bellman kan
alltid sjungas, och det med lust och fröjd, men
bör nu mera, för att i alla detaljer uppfattas,
äfven i viss mån studeras. Vi tänka härvid ej på
hans poesi i och för sig, utan fastmer på, om vi så
få uttrycka oss, kostymen. Herr Carléns upplysande
noter till hans upplaga af Bellmans skrifter
äro i detta fall af högt värde. Herr Wallanders
skildringar i bildande konst af Bellmanianska scener
äro det icke mindre -- och dertill kommer dessa
taflors allmänt erkända sjelfständiga konstvärde.

L. J. S.



Fredsaposteln.

Må Fama fritt skrika om krigarens ära 
Och orda om hjeltar och trasiga fanor 
Och tolka för narrar sin grundfalska lära 
Om lagern, som gror på de krigiska banor --
Jag ser i dess heder
Blott blodiga fält
Och brinnande städer
Och folkslag i svält
Och tårar, förtviflan och krossade hjertan 
Och tänker: hur litet vår yrande verld 
Beräknar den tunga, den gränslösa smärtan, 
Som krigaren trollade fram med sitt svärd.

Må men'skorna jublande uppstämma sånger 
Vid segrar, som kräft sina blodiga skördar; 
Må krigaren åse sitt verk utan ånger, 
Emedan det är -- på befallning han mördar;
Må samtiden rista
Hans namn uti glans
Och rundt om hans kista
Slå lagrarnes krans -- 
Jag vänder mitt öga bekymrad från flärden 
Och blindhetens offer åt samtidens skam
Och ömkar den villa, som glansen från svärden 
Har spridt öfver krigets barbariska stam.

Må snillet sig öda att mordvapen skapa 
Och leta maskiner att döda och krossa; 
Må dåren sig fritt i soldatprakt förgapa 
Och kasta sig sjelf i de eldar som blossa --
Jag aktar långt mera
De fredliga mål,
Den blygsamma ära,
Som hvässer sitt stål, 
Att berga sin skörd och att tegarne plöja, 
Och -- fast uti öknen en ropande röst -- 
Jag skyr ej tillbaks i ett fredsrop att höja 
De mildare känslor, som lifva mitt bröst.

Reinhold Winter.



Lifvet i jorden.

II.

Arbetet under jorden är för närvarande icke mera
ansträngande än det ofvan jord; men faran, för hvilken
grufarbetarne äro utsatta, är dock alltid större,
ehuru
den dagligen förminskas. I de flesta grufvor hålles
allmän bön, innan dagsverket börjar, och inom de
katolska trakterna korsar sig alltid den rättroende
arbetaren, innan han tager farväl af Guds fria himmel
och framhviskar en bön till den heliga jungfrun eller
något favorithelgon, i allmänhet till den heliga
Barbara, som är bergsmännens skyddspatronessa. Sedan
går grufarbetaren till sitt dagsverke i den stora,
underjordiska staden, som dag och natt är belyst
och bebodd, som har sina jernbanor med hästar och
lokomotiver, hvarest ofta finnas strömmar, kanaler
och källor, der orterna likt gator korsa hvarandra i
alla riktningar, hvarest öppna platser och korsvägar
hafva sina namn och beteckningar och der det till och
med finnes öfvergifna vägar (gamla orter), å hvilka
man lätt förirrar sig, för att aldrig mera återkomma
i dagsljuset.


Explosion i en stenkolsgrufva.

Vill man tala om grufdriften i allmänhet, så står
naturligtvis och utan all fråga England främst, så
väl i afseende på qvantiteten som qvaliteten af samt
det låga priset på det
vigtiga brännmaterielet; men beträffande byggnader,
arbetsmetoder och förvaltning äro Frankrike och
Belgien öfvervägande. England skulle nog prestera
mera i denna väg, så vida det icke hade så stora
naturliga fördelar. Dess kolrikedom är så stor,
att en enda af Englands grufvor -- välförståendes af
dess bästa -- dagligen lemnar mera än 2500 tunnor,
således lika mycket som intägten af hela kolfält i
Frankrike. Ensamt det lilla området vid Newcastle
gifver dubbelt så mycket, som hela Frankrikes
kolproduktion.

Men England äger äfven vida mer kapital, än andra
länder och borde derföre vara före andra vid
införandet af förbättringar och uppfinningar, som
bidraga att förminska arbetarnes under jorden mödor
och faror. Huru långt många länder stå tillbaka
derutinnan och hvilka farliga medel de 

använda, är knappast troligt. I Ungern t. ex. släpper
man ned arbetarne vid en tross, som nedtill är
försedd med fem eller sex tågändar. Dessa bilda ett
slags snaror och stå i förbindelse med horisontelt
gående bandager, hvaraf det ena bildar ett säte och
det andra ett ryggstöd. Sittande i denna primitiva
stol, sjunka sex man ned i djupet med hvar sitt
ljus i handen, likom en lefvande kandelaber. Om man
der nere behöfver mera folk, så ditfästes en andra
krans af bandager. I somliga grufvor äro tågen blott
försedda med ett slags stigbyglar för fötterna. I en
del bergverk begagnar man rörliga stegar, som sättas
i gång medelst en ångmaskin, så att den uppstigande
blott behöfver göra en sidorörelse, som pendeln i ett
urverk, för att komma i dagsljuset, utan att behöfva
röra en fot. Men ve den, som icke i rättan tid stiger
åt sidan! På andra ställen åter har man öppna korgar
åt arbetarne, hvarvid det stundom händer, att den
uppstigande korgen kantrar om den nedgående eller att
något faller ned från öppningen eller schaktets sidor
och stympar eller dödar de stackars menniskorna. Här
och der i schakten anbringar man 
trappsteg, som endast äro inhuggningar i klippan och
urgräfda samt hala som is, eller ock förfärdigar man
stegar af gamla jerntrådslinor, som såra händerna. I
ett så rikt land som England borde sådant icke
förekomma; men det är icke alldeles sällsynt.

När ett grufskott icke brinner af, kan grufarbetaren
blott med största försigtighet och efter tillräckligt
dröjsmål nalkas stället. Man har sett minor antändas
först efter ett förlopp
af tio minuter, sedan man anlagt elden. Också hafva
många olycksfall inträffat till följd af arbetarens
allt för stora brådska att återvända till sin post,
för att uttaga skottet.

Olyckor genom grufskott uppstå också af andra orsaker:
i stället att använda karduser, lägger man krutet
stundom direkte i spränghålet, under förväntan, att
det skall göra bättre verkan. Det kringsprides utefter
väggarne; men under laddstockens eller nålens rörelse
kan en gnista utvecklas genom jernets friktion mot de
kiselelartade ämnena, alldeles som vid flintans slag
mot eldstålet. Denna gnista meddelar sig åt krutet,
och minan brinner af i ansigtet på arbetaren, som
derigenom kan beröfvas synen eller eljest blifva
lemlästad, i fall han icke dödas med ens.


Schaktras i en stenkolsgrufva.

Ett fall genom ett schakt medför nästan alltid
döden, och olycksfall af detta slag äro mera ofta
förekommande än alla andra, undantagandes dem, som
uppstå derigenom, att schaktets tak instörtar. Under
år 1866 funno i England icke mindre än 446 menniskor
sin död genom sådana instörtningar. Till följe af
nedfallande dogo 197, af åtskilliga andra orsaker
196 och genom gas-explosion 169. Huru förfärligt
stora menniskoförluster kunna uppstå genom sådana
explosioner, hafva de begge katastroferna i Sachsen
nyligen bevisat. Under de senaste sextio åren
förekommo åtta större olyckshändelser af detta slag,
hvarvid icke något kostade mindre än nittio offer. År
1866 ihjelslogos 361 menniskor i Oaksverken. Hvarje
år förolyckas 1 på 216 af arbetarne i kolverken,
och på 70,000 tunnor kol räknar man ett menniskolif.


Ingenting ovanligt.

Berättelse af Richard Gustafsson. 

(Forts. och slut fr. sid. 44.)
  
4. 

Kärleksprofvet.

Barkanders arrestering och konkurs väckte stort
uppseende inom hufvudstadens alla kretsar, och
fastän de flesta sade, att det öde, som drabbade
honom, skulle göra sin stora nytta, som ett varnande
exempel för andra vinglare, så funnos dock många,
som beklagade hans olycka. Någras deltagande kom sig
deraf, att de hädanefter skulle sakna Barkanders fina
supéer, och andra beklagade olyckan för familjens
skull. Den stora mängden, som icke känt herr Niklas
personligen, utan blott sett honom åka i sin präktiga
vagn, hade svårt att fatta detta förfärliga fall
från lyckans höjder ned i olyckans djupaste afgrund,
och mången af dem kände medlidande vid tanken, att
den förr så fjäsade mannen nu satt inom fängelsets
murar som en arm förbrytare.

Men oaktadt allt deltagande fanns det ingen af
Barkanders umgängesvänner, som skyndade att tala
ett tröstfullt ord till hans maka och barn i deras
stora sorg och förtviflan. -- »De vilja helst vara
ensamma med sin olycka!» -- »Jag vill icke tvinga de
arma menniskorna att rodna inför mig.» -- »När man
träifats af en sådan skam, vill man helst undvika sina
fordna bekantskaper.» -- Så urskuldade sig Barkanderska
familjens vänner och försökte sedan att lefva sig in i
den öfvertygelsen, att de handlade rätt; men nog hände
det för några, att samvetet gjorde sina invändningar
och sade, att de skattade till en hemsk fördom och
öfvergåfvo de olyckliga derför, att familjefadern
begått ett brott och satt i fängelse. 

Alfred var
borta, då katastrofen inträffade, men så snart han
fick veta, hvad som händt, skyndade han till Maria
och hennes mor.

Maria såg ovanligt lugn ut, då Alfred kom, och
hon satt orörlig, då han sträckte sina armar emot
henne och väntade att få trycka den älskade till
sitt trofasta bröst. Vid denna syn anade Alfred,
hvad som föregick i Marias hjerta, och han sade:

»Jag förstår, du tror, att också jag står under
fördomens makt.»

»Det tror jag icke, ty dertill känner jag dig för
väl», svarade Maria. »Men jag kan ej antaga det offer,
din heder bjuder dig att göra.»

Alfreds ögonbryn sammandrogos och han skakade otåligt
sitt hufvud.

»Min heder ålägger mig icke något offer, då jag
fortfar att begära dig till hustru», sade han. »Jag
lyder blott kärlekens röst.»

Maria steg upp, och tårarne föllo ned på hennes
kinder. Hon tog ett steg mot Alfred, som fattade
hennes hand och fortsatte mildt:

»Du   har ju sjelf sagt, att ingenting besegrar
kärleken.»

»Min kärlek är ej heller besegrad», sade Maria och
tryckte handen mot sitt hjerta.

»Hvad är det då, som återhåller dig från att, som
förr, komma i min famn och säga, att du älskar mig?»

»Framtiden!» hviskade Maria, och en rysning
genombäfvade henne.

»Hvad menar du?»

»Sedan den förfärliga dagen, då min fars brottslighet
förde honom till fängelset, har jag ofta tänkt på,
hur jag borde handla gent emot min kärlek och dig. Jag
var viss på, att du skulle stå fast och komma åter
till mig, utan att frukta det förakt, som skulle möta
dig i verlden, om du förenade ditt öde med mitt. Men
jag inser också, att det är min dyra pligt, att kämpa
mot mitt eget hjerta och afhålla dig från att begå
en handling, som du måhända skall ångra, då du mötes
af dess bittra följder.»

»Jag skulle förakta mig sjelf den dag, då jag läte
dylika skäl förmå mig att afstå från lyckan att blifva
din make»,
svarade Alfred. »Tro likväl icke, att jag underskattar
de pröfningar, som verldens lumpenhet skall ställa
i min väg, derför att jag icke öfverger dig, men jag
hoppas äga styrka nog att bära dem alla.»

»Du glömmer också, att jag inte längre är den samma
som förr. Då du först begärde min hand, var jag rik,
eller ansåg du mig att vara det; nu deremot är jag
fattig.»

»Om det varit rikedomen, som lockat mig, så skulle
jag icke nu vara här. Jag föraktar icke penningen och
var glad, då jag trodde dig vara rik, ty ett kapital
skulle ha' hjelpt mig att komma fortare fram på min
bana; men att rikedomen är borta, har icke förändrat
mitt hjerta, utan blott mina arbetsplaner. Gerna
erkänner jag, att jag förlorat mycket genom den
olycka, som drabbat dig, men icke är detta ett skäl
att beröfva mig tusenfaldt mera, genom att neka mig
ditt stöd i lifvet.»

Maria kände sina föresatser vackla, men hon samlade
likväl sin sista styrka och sade:

»Jag skall aldrig kunna se dig lida för min skull. Det
skulle sönderslita mitt hjerta, och hvarje ögonblick i
mitt lif skulle bli' en bitter anklagelse mot mig att
hafva varit svag i den afgörande stunden. Kom ihåg,
att 'fädrens missgerningar straffas på barnen allt
intill tredje och fjerde led'.»

Alfred ryggade ett steg tillbaka och såg på Maria med
en forskande blick. Efter en stunds tystnad sade han:

»Jag tror på en mild och rättvis Gud, som icke
straffar den oskyldige för den skyldige. Det är jag
öfvertygad om, att också du gör, Maria, och stödda
af denna tro, skola vi med lugn förtröstan kunna gå
framtiden till mötes.»

Maria lade sina båda händer på Alfreds skuldror och
blickade in uti hans ögon.

»Jag lyssnar så gerna till dina öfvertygande ord, och
jag förmår icke längre strida mot både ditt och mitt
hjertas önskningar», sade hon och lutade sitt hufvud
mot hans bröst. »Så må det då ske, som du vill»,
tillade hon och smög sig allt närmare till honom.

Alfred tog hennes hufvud mellan sina händer och
kysste under tystnad bort tårarne, som tindrade i de
långa ögonhåren. Några ögonblick senare sutto de båda
älskande sida vid sida och utvecklade för hvarandra
sina planer för framtiden.

Marias tillämnade förbindelse med häradshöfding
Silfvercrona var icke längre något hinder för
hennes förening med Alfred, ty knappt var Barkanders
brottslighet och ruin känd, förrän unga Silfvercrona
skriftligen förklarade Maria, att den plötsliga
katastrofen fritog honom från att blifva hennes
trogne make, fastän han hittills varit hennes trogne
beundrare.

Alfred begärde, att vigseln skulle ske så fort som
möjligt och att de sedan tillsammans med Marias mor
skulle resa till ***stad, för att der bosätta sig i
all enkelhet och lefva i hemmets fridfulla verld.

Fru Ingeborg invände deremot, att ett bröllop vore
en glädjefest, som icke borde följa så snart på den
djupa sorg, som nyss drabbat dem. Men hon lät dock
öfvertala sig att samtycka, sedan Alfred förklarat,
att en glädje af denna art just är till för att hjelpa
menniskan att bära sorgen.

Några få dagar efter sedan domen fallit öfver
Barkander, som för sina förfalskningar dömdes till
två års straffarbete, vigdes Maria och Alfred i all
tysthet, och samma dag, som herr Niklas flyttades
från hufvudstadens fängelse till straffanstalten vid
Långholmen, gingo de nygifta och fru Ingeborg om bord
på ångbåten, som förde dem till det nya hemmet i ***stad.

*

5.

Innan två år hade förflutit, gick herr Niklas att
utbyta det trånga fängelset mot en ännu trängre plats
mellan fyra bräder under jorden. Ett år och en månad
härdade han ut
med det straff, som rättvisan pålagt honom, men
då voro hans kroppskrafter slut. Själen deremot
hade gått segrande genom profvet, och herr Niklas'
bref till sin hustru och sina harn, under den sista
lefnadsöden, visade, att han blifvit "romanesk",
innan han nedsteg i grafven.

Flera gånger reste fru Ingeborg att besöka sin
make, och en gång, kort före Barkanders död, följde
Maria och Alfred med henne. Moritz var då redan i
Amerika, dit han tagit sin tillflykt, för att icke
tillintetgöras af det förakt, som efter faderns
fängslande mötte honom öfverallt, der han förut togs
emot med jubel.

Då Barkander efter det korta besöket åter måste
skiljas från sin maka och sina barn, stego tårarne
honom upp i ögonen, och hans stämma darrade af
rörelse, då han omfamnade och välsignade dem.

Några veckor efter detta besök i fängelset erhöll fru
Ingeborg underrättelse om sin makes död och derjemte
ett bref, som han skrifvit på dödssängen. Detta bref,
som icke hade något slut, emedan döden ryckt pennan
ur handen, lydde sålunda:

"Mina käraste!

Då jag sträckte mina armar efter er och såg dörren
tillslutas emellan oss, kände jag en aning, att detta
var sista gången, vi sågo hvarandra här i lifvet. Nu
är jag förvissad derom, ty mina krafter försvinna
synbart med hvarje dag.

Jag klagar icke, ty det är en Guds nåd, att jag får
dö, innan tiden kom, då jag åter skulle inträda i
en verld, som är död för mig. Det är visst sant,
att skilsmessan från er, mina käraste, är hård just
nu, då jag af olyckan blifvit väckt till besinning
och lärt mig älska er. Men jag tackar likväl Gud,
att döden närmar sig, ty hvad skulle jag hädanefter
kunnat blifva för er annat än en orsak till nya
sorger, om jag icke velat fly långt bort ifrån er,
och det vore bittrare än döden.

Jag har ofta under den sista tiden talat med en Guds
tjenare, som brukar besöka fängelset, och han har
öfvertygat mig om, att jag kan hoppas förlåtelse
för allt ondt, jag dragit öfver er, mina käraste,
och öfver så mången annan.

En plågande tanke kan jag dock icke förjaga,
tanken på Moritz, min son. Hvad har väl blifvit af
honom? Om det slutar illa med honom, så är jag skulden
dertill. Visste jag blott, att icke han skall vika
in på villovägar, så skulle jag dö lugn. Min stackars
Moritz! -- -- --

Nu har jag skrifvit så länge, att handen är trött. Det
är så alltid hvar afton, men i morgon får jag kanske
styrka
och då vill jag skrifva mycket, ty jag har hjertat
fullt -- -- ja -- -- i morgon -- --"

Men när morgonen kom, hade styrkan alldeles flyktat,
och herr Niklas låg död på sin bädd.

Om Niklas Barkander gått bort ur verlden i sin
välmakts dagar, så hade tusenden talat derom med
uttryck af djup saknad, men säkert skulle icke då så
många tårar af verklig sorg gjutits som nu, ty de
enda, som älskat honom, voro hans maka och dotter,
och de älskade honom nu mera än någonsin, sedan han
sjelf lärt sig att älska och värdera dem.

Någon tid efter Barkanders död kom en underrättelse
från Amerika och spred ljus i det mörker, som
hittills höljt de öden, som träffat Moritz i det
främmande landet. Sjelf hade han aldrig skrifvit,
sedan han strax efter sin faders fängslande öfvergaf
sitt fosterland. Den första underrättelsen om honom
stod att läsa i de flesta svenska tidningar och lydde
sålunda:

"Från San Francisco omtalas, att en svensk emigrant
bokstafligen svultit ihjel i nämda stad. Det var en
ung man, som någon tid varit bosatt i Californien,
men som genom brist på arbetsförmåga småningom
kommit derhän, att han lefde af de almosor, som
han lyckades erhålla af några i San Francisco och
trakten deromkring bosatta skandinaver. En afton var
han stadd på vandring från landet in till staden,
men han kom icke längre än till en gård, som ligger
strax invid staden, och der fann man honom några dagar
senare liggande död i ett skjul, der den olycklige
omkommit af hunger och köld. Den dödes namn uppgifves
vara Maunritz Bairkander, en förvrängning af Moritz
Barkander, och som man påstår var han son till den
sorgligt ryktbare förfalskaren Niklas Barkander.»

Det var åter en hård pröfning för den arma fru
Ingeborg. Sorgen öfver makens vanära och död hade
gjort henne gammal i förtid, underrättelsen om sonens
hemska slut var nära att komma det kärleksfulla
modershjertat att brista.

Men hon lefde ändock, ty man dör icke af
sorg. Dessutom hade hon en motvigt, som uppehöll
henne, då hon var nära att digna under pröfningarnes
bördor. Det var den kärlek, hon njöt i sitt nya
hem, der Alfred och Maria täflade om att göra
hennes ålderdom fridfull och lycklig. Ja, det
kom till och med den tid, då småleendet återvände
på fru Ingeborgs läppar. Det var, då hon, sjelf
skrumpen och silfverhårig, fick gunga en liten
blomstrande dotterson på sina knän och då hon såg,
huru välsignelsen följde med Alfreds arbete och gaf
åt deras gemensamma hem ett förtjent välstånd och en
huslig lycka, så stor, att den till och med motsvarade
hennes ouppfyllda ungdomsdrömmar.



En presthistoria.

Berättad af Claës Joh. Ljungström.

Att hvarje menniska, ehvar den än fått af försynen
sin plats i verlden anvisad, bör vara verksam i
det godas, sannas och rättas tjenst är en gammal,
aldrig vederlagd sats. Att, då hon äger helsa och
krafter, hon äfven kan detta, lärer ej heller kunna
nekas. Men huru mycket man kan åstadkomma, blir en
annan fråga, en fråga, som mången gång föranleder till
overksamhet, åtminstone hos den tröge, som finner
arbetet vara en börda. Att den ene verkar mera, den
andre mindre tycker man sig ofta finna, och äfven
der verksamhet verkligen äger rum, torde detta vara
en möjlighet. Detta betingas dock icke alltid af
förmågan, det betingas äfven af arbetsfältet, ofta
af den plats, på hvilken arbetaren är anställd. Det
mera eller det mindre kan dock icke alltid närmare
bestämmas, icke alltid fullt och rätt bedömas. Ty af
det lilla kan ofta blifva någonting stort, af det
stora någonting ganska obetydligt. Så se vi, att
det tillgår icke sällan i naturens hushållning. Ur
det frö, som faller från tallens kotte, utvecklar
sig efter hand en skeppsmast, oaktadt detta frö är
hundra gånger mindre än en vallandsk böna, från
hvilken uppstiger en ingalunda manshög stängel,
som fullbordar sitt lefnadslopp på fem till sex
månader. Hvad mera eller
mindre, hvad stort eller litet, den eller den
uträttat i verlden ser klart endast det allseende
ögat; hvem som i följe af sina handlingar, sitt verk,
är stor eller liten, är sålunda alltid en svårighet
att sant bedöma. En måttstock här vid lag skulle jag
våga föreslå, nämligen: den är störst, hvars minne
längst lefver i välsignelse. -- För närvarande har
jag åtminstone ingen bättre aln.

Men hvar är presthistorien?

Jo, den kommer nu.

I Sandhem i Westergötland lefde, för mer än fyratio
år sedan, en gammal prost med namnet Lars Frödelius,
en liten gubbe med snöhvitt hår omkring den svarta
sidenkalotten. Han hade der tjenstgjort, som en
vördad och älskad prest, under nära fyratio år, då
han afled och sörjdes af hela pastoratet, som en huld
och god far sörjes af väl uppfostrade och tacksamma
barn. Sällan får man se en kyrka så folkfylld, som
då han jordfästades, och dervid fanns troligen intet
öga utan tårar.

Denne mannen hade en adjunkt vid namn Sven Warén, en
prest i detta ords skönaste bemärkelse. När man såg
honom på afstånd, kunde man nog vara färdig mena, att
den tarfligt klädde mannen med sin något långsläpiga
gång var

en någorlunda välbehållen bonde. Men när man kom
honom närmare och såg hans ädla anletsdrag och den
kärleksfulla, men allvarliga blicken, måste andra
tankar uppstå. Han såg då ut -- såsom han verkligen
var -- som en fridens budbärare, som en sanningens
och rättfärdighetens härold. Bondson från Wara på
Westgötaslätten, der nu är en jernvägsstation,
hade han bibehållit mycket, af allmogens språk
och uttal från sin födelsebygd, och detta märktes
lika väl på predikstolen, som i hvardagslifvets
förhållanden. Sjelf sade han, att han gjorde detta
till och med af grundsats, att af allmogen så mycket
bättre begripas. Men icke dess mindre hördes han med
största tillfredsställelse lika mycket af den mest
bildade man -- och på sådane led pastoratet ingalunda
brist -- som af den ringaste bondgumma. Der låg ljus
och sanning i allt, hvad han sade, och han lade sina
ord så, som skalden tänkte, då han yttrade: »allt det
höga är enkelt, ett barn kan fatta dess mening».

Barnen fattade honom också, såsom äfven han omfattade
dem.     Han   var   en   sann barnavän, hvilket
ock var det allmänna och välförtjenta omdömet
om honom.

Folkskolor funnos då inga. Föräldrarne lärde sjelfva
sina barn att läsa, och merendels var det modern,
som i hemmet sålunda hade lärarekallet, för så
vidt icke förmögenhetsvilkor gjorde, att man
någon vecka lät barnet vistas hos någon synnerligen
läskunnig gumma, eller också trögheten hos barnet
vållade att man skickade det till undervisning hos
en sådan. 

Warén var en »barnavän», liksom ock hvarje
barn, hvilket kom att se in i hans djupblå ögon, genast
var så fängsladt af honom, att det älskade honom,
älskade honom för alltid. Den innerligaste godhet,
den renaste fromhet kom som ett mildt solsken från
hans blickar. Hans kärlek till barn gjorde, att
nästan året om samlades, ofta flera gånger i veckan,
i den rymliga sockenstugan de af församlingens,
jag kan gerna säga pastoratets, småbarn, som kunde
någorlunda läsa innantill. Här lästes innantill i
psalmboken eller Nya testamentet, här upplästes och
förklarades de utanlexor, som gifvits i katekesen,
här framkom han med små sedolärande berättelser,
här lärdes, varnades, förmanades -- allt på ett sätt,
så att hvarje barn kunde fatta det sagda.

Men detta var icke nog. Warén undervisade barnen äfven
i psalmsång. -- Den nya psalmboken af 1819 hade ännu
i många församlingar icke antagits. Sandhemsborna
älskade ingalunda denna nyhet i och för kyrkan. De
äldre bland befolkningen rent af härmades öfver,
att man ville ifrågasätta
borttagandet af den gamla psalmboken. De nya
melodierna voro äfvenledes obekanta, och huru herrliga
många af dem än äro, funno de ingalunda genast anklang
hos folket.

Warén visste dock sättet att så frön af kärlek till
den nya psalmbokens både ord och melodier. Han sådde
med god hand dessa frön i småbarnens hjertan. Sjelf
hade han ingen sångröst, han kunde knappt taga en
ton till sång, men han hade icke dess mindre öra
för rena toner. Med en gammal fiol under hakan och
med koralboken på bordet, gaf han sin undervisning i
psalmsången, och efter de toner, han spelade, sjöng
barnskaran, gossar och flickor, och slutligen kunde
man dem. Häraf följde, att i böndernas och torparnes
stugor klingade, med gälla barnstämmor, snart sådana
melodier som n:o 3, 12, 19, 28, 113 med mångfaldiga
flera, och föräldrar och andra äldre lärde sig dem af
de åtta till tolf år gamla barnen. Solen kunde icke
annat än få skina ifrån en klar himmel. På vägar
och stigar, i skog och på sjö, i lund och på mark,
ute och inne, i hemmet och slutligen i kyrkan, sedan
nya psalmboken antagits, genljödo barnens röster. »B»
och »kors», »giss» och »dess» och andra musiktecken
kände man icke, men sjunga psalmerna säkert, det
Minde man. -- »Hvem har lärt dig den der psalmen?»
Så frågades ofta. Svaret lydde: »Det har magistern
gjort». 

Sven Warén hade utan tvifvel kunnat blifva
en god artist, om han fått utbildning i
konsten. Med säkert öga och säker hand gjorde han sina
blyertsteckningar och belade dem med vatten färg. --
De barn, som visade särdeles flit och sålunda
gjorde framsteg i läsning belönades icke sällan
med hvarjehanda ritningar, och stora skaror af
barn fingo, så långt utrymmet medgaf, följa med
på hans rum och »se på magisterns taflor». Der han
fann något slags håg för ritning hos ett barn, gaf
han äfven undervisning derutinnan. 

På detta sätt
verkade Warén välsignelserikt i församlingen. Väl
är det sant, att det var religionsundervisningen,
som utgjorde hufvudsak, men hvem nekar dock, att
den, när den rätt bedrifves, är den bästa och mest
fruktbärande. »Magistern» gaf ock, med en vacker stil,
förskrifter åt de barn, som det önskade, och en och
annan fick äfven undervisning i räkning.

Sven Warén gick tidigt bort. Född 1789, afled han
1835, som komminister i Daretorp af Skara stift,
och hans stoft begrofs på Welinge kyrkogård. Han var
gift med Johanna Lovisa Söderling, en syster till
orgelbyggarebröderna.

Sällan har prestkragen burits of en ädlare man.




I ett värdshus på Amager, efter en oljemålning af Exner.
(Tillhör art. "Något om Amager".)

Något om Amager.

I Öresund ligger, på danska sidan, midt emot Lund
och Malmö, en fruktbar ö, som medelst en bro är
förbunden med Danmarks hufvudstad. Denna ö, om
ungefärligen en qvadratmils omkrets, heter Amager
och dess bebyggare äro af holländskt ursprung. På
förslag af modern till Christian II:s älskarinna,
den inflytelserika och förståndiga fru Sigbrit, som
var född i Holland, gynnade konungen hennes landsmäns
invandring, i afsigt att genom dem införa en bättre
ordnad trädgårdskultur. Tjugofyra familjer invandrade
och blefvo anvisade boningsort, som derefter en tid
bortåt kallades Halländarebyn. Desse främlingar
bevarade länge sitt hemlands språk och seder;
allt hos dem var så, som i deras fädernesland,
och i kyrkan predikades på holländska. Med tiden
försiggick dock en förändring, så att nu mera förstå
de flesta Amagerbor endast danska. Emellertid erinrar
dock mycket hos dem ännu om deras gamla ursprung: de
små, renliga boningsrummen, hvilkas tak, dörrar och
fönster äro bestrukna med ljusblå oljefärg, bibehålla
ännu sin holländska prägel, liksom drägterna och
namnen. Qvinnorna igenkännas på de
lysande färgerna, de breda gula och röda
kanterna på tröja och underkläder och de mörkblåa
kattunsförklädena. Karlarne utmärka sig bland annat
genom de vida svarta byxorna och halsduken, som på
fruntimmersmaner nedhänger på ryggen.

Om man från Köpenhamns praktfulla gator, Amaliegadens
palatser och paraden på »Kongens Nytorv» begifver sig
ut på den lilla ön och der ser det trägna lifvet,
liksom rörelsen i en bikupa, samt inträder i en af
dessa rika trädgårdar, som förse hufvudstaden med
grönsaker, så tror man sig plötsligen, såsom genom ett
trollslag, förflyttad till en af Amsterdams förstäder
eller till omgifningen vid Utrecht.

Inträder man i ett af värdshusen, der sjöfolk,
handtverkare och grönsaksmånglare samlas på lediga
stunder, så blir öfverraskningen än större. Der
träda ännu mera i ögonen folkets holländska prägel
och lefnadssätt.

Den danske målaren Exner har i en präktig oljemålning
framställt scener ur detta lif, hvilka vi här med
xylografens tillhjelp återgifva. Taflan är så talande
i och för sig, att någon närmare redogörelse derför
torde vara öfverflödig.




Enkåret.

Berättelse af Emilie Flygare-Carlén.

(Forts. fr. föreg. häfte, sid. 32.)

7. 

Mellan svågrarne och mellan svägerskorna.

Robert Kennedy till John Kerner.

»Heders bror!

Jag  litar   på, att   du  fullkomligt noggrant
uträttar alla mina uppdrag, enligt medföljande
promemoria.

Det ofantliga arbete, som här i England väntade
mig i följd af min ädelsinnade slägtings död och
förordnanden, gör mig väl till en mera behållen man,
än jag förut var, men har äfven till följd, att jag
kommer att söka, i stället för förlängd permission,
afsked från mina befattningar i rätterna och banken,
för att hädanefter uteslutande egna mig åt det
industriella gebitet, som också mest ligger åt min
smak och mitt begär efter ständig verksamhet. Då jag
får allt klart här, bosätter jag mig likväl i Sverige
för mina gamla föräldrars skull. Emellertid inträffar
jag på bestämd tid, för att reda ut den krångliga
harf van af salig Julius' intrasslade affärer.

Jag hoppas att Matilda då skall se mig med någorlunda
nöje. Jag är förtjust att höra från dig, det hon
alltjemt lär sig finna, att lifvet är en nog allvarsam
sak, att fordra hvars och ens uppmärksamhet.

Tusen helsningar till Minny! 

Om en månad träffar du mig.

Broderligen

Robert.

P. S. Äfven här har jag, besynnerligt nog, fått
affärsuppgörelse med ett ungt fruntimmer, en slägting,
med hvilken jag dock har vida lättare att komma fort,
än med min lilla svägerska.»

John Kerner till Robert Kennedy.

»Högt aktade broder!

Alla de uppdrag, hvarmed du hedrat mig, skola
punktligt verkställas.

Jag gick till damerna med de nyheter, som ditt
bref innehöll. Minny strålade af glädje att snart
få återse dig, men Matilda, som jag, obetydliga
hvardagsmenniska, naturligtvis aldrig förstått och
hvilken jag det oaktadt alltid hembär min ödmjuka
hyllning, emedan hon synes mig lik en poetisk myt i
qvinnohamn, Matilda, upprepar jag, blef blek som en
lilja, då hon eljest nu på sista tiden blomstrat
som en ros. Hvad
har ni er då emellan, eftersom alltid ditt namn
sätter henne i något slags ängslig vibration? Hon
sade likväl icke ett ord, icke ens det vanliga:
»Gud ske lof, efter nästa sammankomst lemnar
Robert förmynderskapet!» Men hon såg så olycklig och
nedtryckt ut, att jag skulle velat göra nästan hvad
som helst, för att åter få se det älskliga leendet
på hennes läppar.

Jag hoppas, att hvad jag här öppenhjertigt skrifvit
om mina intryck i afseende på Matilda, ej inger dig
den galna tanken, att hon i någon mån bortskymmer min
förträffliga och älskade Minny! Nej -- men både jag och
Minny anse henne som ett heligt testamente af Julius
... du vet, att han gaf henne en verklig dyrkan,
och hvem skulle för öfrigt kunna vara annat än öm
emot henne, som står så ensam och nu är så tålig,
om än stundom litet barnslig. Gud, och icke jag,
begriper, huru du har mod att behandla henne på ditt
allvarsamma sätt!

Välkommen hit, redlige broder och nu rike man! 

Din vän och ödmjuke tjenare 

J. Kerner.

P. S. Jag har också ett postskriptum att framte
... Vår unga enka, som nu icke har mer än fyra
månader qvar af sorg-året, lärer icke, efter hvad jag
kan förutse, bli i saknad af ett godt anbud. Vår nye
domare visar den mest påtagliga attraktionskraft åt
det hållet, då hon för Minnys skull antager en och
annan bjudning.»

*

Vid samma tid som herr postmästaren förseglade
sitt bref, sutto de begge svägerskorna helt husligt
och tillklippte duktyg för Minnys räkning. Hennes
giftermål var bestämdt till slutet af sorg-året,
det vill säga omkring medlet af Maj.

»Kära Matilda», sade den lyckliga fästmön, »om du
ändå hölle af mig så mycket, att du ville förtro mig,
hvad som nu på sista tiden bekymrar dig! Är det väl
möjligt, att du ordentligt lider af den vissheten, att
tiden för Roberts nya besök snart inträffar? Trösta

dig då med, att det är näst det sista: när han till
våren officierat som fader vid mitt bröllop, slipper
du honom!»

»Åh, du bör icke vara så säker på, att han kommer
till din högtid: kanske fäster han sig i England.»


»Tycker du, att Robert icke skulle stå vid sitt
ord? Han kommer bestämdt.»

»Kanske   med sin fru, mistress Kennedy.»

»Gerna det, om det gör honom lycklig.»

»Huru, Minny -- skulle det ej grufligt smärta dig att
se din syster så snart ersatt?»

»Icke kan jag väl tänka, att Robert skall gå som
enkling i alla sina dagar! Dessutom ...» Minny rodnade
och afbröt tvärt.

»Du fortsätter ej?»

»Derföre att jag icke bör fortsätta ... Det var en
förflugen tanke.»

»Roberts möjliga giftermål?» inföll Matilda.

»Åh, nej, icke menade jag det!»

»Då, Minny, menade du något specielt med ditt dessutom
... Kanske rörde det Ingeborg? Du har aldrig sagt
mig, om det var ett inklinations-parti mellan Ingeborg
och Robert.»

»Det vet jag icke precist, men de hade mycken
tillgifvenhet för hvarandra.»

»Det tror jag. Men om aftonen, då Robert var här sist
och jag på tal om affärerna» -- nu var det Matilda, som
rodnade -- »kom att nämna Ingeborgs namn, yttrade han:
'min aktade hustru' ... Det var så eget, tyckte jag,
att han ej sade min älskade hustru.»

»Jag är viss», återtog Minny, »att Robert höll mycket
af Ingeborg och att Ingeborg också höll mycket af
honom. Men kanske att de mera aktade, än dyrkade
hvarandra -- de hade så länge varit förlofvade, nästan
ända från barndomen.»

Medan Minny för första gången talade så uppriktigt,
flöto lätta purpurskyar öfver Matildas anlete, men
hon upptog ej vidare ämnet.

»Efter vi äro inne på kapitlet om giftermål», sade
Minny, leende, »så vet du, hvad man allmänt spår
mig? Jo, att jag bör vänta mig en ny svåger.»

Nu upplyfte Matilda häftigt hufvudet. »Tala inga
sådana enfaldigheter! Var säker att jag bättre skall
hedra din brors minne ... Hvem skulle dessutom
älska mig, så som han?»

»Kanske icke med hans blindhet.»

»Icke ett ord vidare -- jag förbjuder dig det!»

*

Fjorton dagar senare erhöll den unga enkan sjelf ett
bref från England.

Hon gick in i sin sängkammare för att bryta det,
men hennes händer darrade så häftigt, att hon nästan
slet sönder brefvet med sigillet.

I det samma kom hennes blick att mekaniskt falla på
spegeln, hvarvid hon helt förvirrad nedslog ögonen
inför sin egen bild. Hon var skuggrädd för sig sjelf
och saknade mod att undersöka sitt inre väsende
... Emellertid läste hon de få raderne:

»Min goda Matilda!

Vi kommo ju öfverens om, att jag skulle få underrätta
dig om tiden för min återkomst. Åtta dagar härefter är
jag i Sverige, och sedan skyndar jag att infria det
löfte, som jag gaf dig, nämligen att efter afslutadt
arbete nedlägga mitt homme-d'affairesskap. Genom
brefvexling med intressenterna har jag planerat
sakerna så, att de flyttat sig ett godt stycke i väg.

Kanhända, min lilla kära, dyra svägerska, skall du
då ändtligen betrakta mig med mindre fördom, och
kanhända låter du mig till belöning få höra en sång,
som jag ej smugit mig till att njuta af.

Din tillgifne svåger 

Robert.»

Matilda kramade brefvet hårdt i handen, och hennes
ögon tycktes ännu i tomma rymden läsa hvarje bokstaf --
så orörlig qvarstod hon. Den lätta, förtroliga tonen
förvånade henne kanhända. Visserligen röjde den
någon likhet med den ton, som han begagnat, då han
öfverraskade henne vid pianot, men på den aftonen
hade följt en förmiddagsvisit för Minnys räkning,
emedan resan blifvit fördröjd ett par timmar, och
han hade då synts angelägen att öfvertyga vare sig
Matilda eller sig sjelf, att han, i trots af ett
och annat mjukt ögonblick, ändå var endast den lugne
affärsmannen, den något sträfve Robert. Det var på
detta sammanträffande som postmästaren syftade, då han
i brefvet till sin blifvande svåger yttrade sin undran
öfver dennes allvarsamma sätt att bemöta Matilda.

*

8.

Vår unga enka mister slutligen sin homme d'affaires.

Under fulla tolf dagar efter Robert Kennedys ankomst
till staden var han upptagen af sammankomster
och lagkrångel, försäljningar, inköp, kontrakter,
inteckningar, korteligen med hela utredningen af salig
Julius' affärslabyrint, för att reducera alltsammans
till ett sifferbelopp, som, innestående till en del i
en egendom, till en del i en bank, lätt kunde förstås
och handhafvas af den unga enkan sjelf, hvilken då
blott behöfde qvittera sina räntor.

Men allt detta arbete medgaf ingen tid för visiter,
och han hade knappt fem eller sex aftnar visat sig
hos sin svägerska i sällskap med Kerner -- vid hvilka
tillfällen Matilda haft den takten, att inbjuda äfven
de andre utredningsmännen --, då han ändtligen den
fjortonde dagen, efter förut begärdt enskilt samtal,
infann sig med en bundt handlingar i handen.

Matilda hade för denna så storvigtiga konferens,
efter hvilken hon ansåg sig skola inträda i fullt
myndighetstillstånd, uppbjudit hela sin förmåga
att icke visa sig besvärad. Det var likväl med
den saken, som det kunde, emedan hon nu för första
gången under denna period skulle blifva ensam med
sin svåger. Hon visste genom Kerner, att det aldrig
varit tänkbart, att komma till slut med sakerna så
hastigt, i fall icke Robert visat sig dokumenterad med
uppdrag från tredje hand om inköp af diverse marker,
strömfall och skogar, som i Julius' hand varit nästan
värdelösa. Under inga omständigheter kunde således
nekas, att Roberts driftiga och skickliga hand ensamt
förmått att reda ut trådarne.

Det var troligen till firandet af sin fullkomliga
skilsmessa från Roberts förmynderskap som Matilda för
första gången efter mer än tre fjerdedels år utbytt
den svarta ylledrägten mot en af svart siden och den
hvita sorgmössan mot en liten mycket täck af svarta
blonder, som bildade den behagligaste skugga till
hennes ljusa silkeslockar, lätt uppfästade bakom
öronen, så att den mjella, fina kinden syntes fri
från allt utom en och annan liten färgbrytning ...

Då det tog i dörren till salen, då de raska, välkända
stegen läto höra sig, bäfvade den unga qvinnan så
häftigt till, att hon, som ärnat helt obesvärad gå
emot sin gäst, knappt ägde makt till mer än att jemt
och nätt stiga upp.

»Mår du ej väl, min lilla Matilda?» Robert nedlade
hastigt pappersbundten och skyndade fram till den unga
frun, som försökte småle, under det hon bemödade sig
att se på honom.

»Åh jo, jag är blott ledsen, för det att jag ej
rätt vet, hur jag skall kunna tacka dig för allt,
hvad du gjort.»

»Åh, icke annat! Jag hade ju lofvat dig att ställa
allt i ordning, och nu försäkrar jag, att du, i
fall du vill egna mig en halftimmas uppmärksamhet,
skall vara så hemma i dina affärer, att du utan
biträde, så vida du icke af artighet vill tillåta
Kerner att biträda dig med korrespondensen, skall
fullkomligt kunna reda dig. Jag har här tvenne
extra goda inteckningar. Det öfriga af kapitalet är
deponeradt i provinsbanken ... Nå, få vi börja
nu? Det skall mycket intressera mig, att se om du
först och främst vet, hvad en inteckning betyder,
och om du kan skilja ett gravationsbevis från din
modehandlerskas räkning.»

»Åh, låt oss blott börja!» svarade Matilda, modig
genom den godlynta och glädtiga ton, som han
anslagit. »Jag tror nog, att du icke kommer att
finna mig så okunnig, som då du först började
handleda mig.»

Och   efter   genomgången   kurs  blef
Robert verkligen förvånad   öfver   hennes förståndiga uppfattning af
hvarje särskilt
sak. Hennes frågor röjde både skarpsinnighet
och intresse, och en af dessa satte sjelfva
utredningsmannen i förlägenhet.

»Hvem», sade hon, »kunde finna sin uträkning vid att
inköpa alla de der lägenheterna, som, efter hvad jag
funnit, icke renderat Julius det minsta?»

»Ja så, du tror att oländiga marker, strömdrag och
skogar icke ha' sitt värde, derföre att de i Julius'
hand voro ofruktbara; men var säker, att den, som
inköpt dem, nog vet, hvad deraf kan göras. Affären
har emellertid gått genom tredje hand, för att icke
skada inköpet af en egendom, som ligger näst intill.»

»Det der förstår jag!» utbrast Matilda, helt stolt
och glad. »Egendomens pris skulle troligen stegras,
i fall man visste, att köparen redan ägde jordsträckor
derintill.»

»Nå, du riktigt hänrycker mig, min bästa Matilda! Jag
gör dig min uppriktiga komplimang. Så der skulle du
icke ha' svarat mig första dagen af vår bekantskap
... Och nu får jag ha' äran att öfverlemna dig ...»

»Åh nej, vänta litet med de der papperen, min bäste
svåger! Der saknas ännu ett, som jag gerna ville ha' med.»

»I det fallet», sade Robert, skrattande, »är du
skarpsinnigare än jag, ty jag vet ingenting, som
fattas.»

»Gyckla ej ... I allt, hvad jag genomgått, finnes
ingenting, som häntyder på, huru du blifvit
godtgjord.»

»Hvad tänker du på, min kära Matilda -- jag har ju
mina aktier!»

»Det är just dem jag fikar efter att erhålla: jag
måste ovilkorligt få inlösa dem.»

Robert rodnade starkt. »Detta hade jag icke väntat!»
sade han.

»Ja, men jag tror, att din grannlagenhet förbjuder
dig att neka, då det är lätt att finna, det du
vill behålla dem, endast för att lemna mig större
ränte-afkastning. Går din qvinliga slägting i England
in på att du gör upp affärer på det sättet?»

»Miss Mary Kennedy har visat mig det förtroendet,
att icke i något enda fall tvifla på min redliga
grannlagenhet. Om derföre någon ogrannlagenhet i denna
fråga äger rum, så finnes den åtminstone icke på min
sida.»

»Robert, du blir ledsen på mig? Vet du, jag kan icke
uthärda det ... nej, jag kan det alldeles icke.»

»Nå, så var då förnuftig, bästa Matilda, och nöj dig
med hvad som finnes!»

»Aldrig förmår jag det heller ... Innan dessa aktier
äro mina, kan jag icke anse mig ...»

»... fullkomligt fri från mig? Jag förstår
... Nåväl, Matilda, jag skall sälja dig mina
aktier. Den affären kan emellertid icke uppgöras nu,
emedan den är intrasslad med en annan. Men då jag
om nio eller tio veckor återvänder hit, för att leda
vår lilla Minny i brudstolen, skola vi ha' vår sista
affärs-konferens. Kan du gifva mig anstånd, tills jag
härnäst kommer tillbaka från England, dit jag, efter
ett kort besök hos mina föräldrar, nu återreser?»

»Naturligtvis måste jag finna mig deri. Och nu
emottager jag med nöje mina handlingar ... Tack,
Robert, af allt mitt hjerta! Vi äro nu ...»

»... qvitt?» afbröt Robert. »Nej, min lilla
svägerska! Jag hade ju i belöning förbehållit mig en
af dina förtrollande sånger.»

»Åh, hvad bryr du dig om dem!» Färgen på hennes
ansigte, som under en lång stund varit blek, antog
hastigt en stark skiftning i rose.

»Matilda, vill du ha' en måttstock på, huru mycket
jag bryr mig om dem, så skall jag gifva dig en sådan!»
Om Matildas hy nyss skiftat, så var det nu i stället
en högst egen liflig brytning i Roberts röst.

»Nå väl», sade hon sakta, »jag vill gerna veta,
hvad du menar?»

»Tio minuter härefter har jag för den nästföljande
timman ett vigtigt möte med en person, som just då
måste resa, och infinner jag mig ej, så förlorar jag
tillfället till en för mig särskilt vigtig sak. Men
vill du under denna timma
genom din sång qvarhålla   mig, så
stannar jag och -- beklagar   mig ej.»

Med ögon strålande af en glädje, som hon ej förmådde
dölja, ilade Matilda till pianot. »Jag skall»,
sade hon, »uppehålla dig blott de tio minuterna,
på det att du sedan skall lyda mig och gå!» Och hon
sjöng en förtjusande liten glad bit, lätt som en
vårvind, jublande som en fågelkör, med stark makt
anslående hennes ende åhörare.

»Matilda» ... han lutade sig djupt ned öfver
den svanhvita halsen och såg henne in i ögonen
... »Matilda, då jag säljer mina aktier ...»

»Skynda dig då -- du ser ju, att klockan redan är fem
minuter öfver timslaget!»

*

9. 

På Minnys bröllopsdags-morgon.

Maj i sin egen brudliga skrud var inne, och frisk
och ung liksom de tvenne unga, hvilka i dag skulle
aflägga sina trohetslöften, tycktes hela naturen
vilja utströ varma löften för deras framtid.

Herr postmästaren Kerner skulle med sin fru bebo
bottenvåningen i det hus, som från och med den
följande dagen komme att benämnas »kernerska» huset
och i hvilket hennes nåd Matilda hyrt den våning en
trappa upp, der hon residerat nära ett år som hustru
och nära ett år som enka -- det fattades nämligen ännu
fyra dagar, innan enkåret gick till ända.

Hon hade särdeles önskat, att Minnys bröllop ej
måtte firas förr än efter nämde tidpunkt, men som
brudens födelsedag inträffade så, att de fyra dagarne
återstodo, hade hon låtit öfvertala sig att afstå
från sin önskan, på det att dagen måtte blifva så
mycket högtidligare för Minny.

Klockan var omkring 11 på förmiddagen. Herr
postmästaren hade kommit på ett flygbesök, som dock
syntes blifva temmeligen långvarigt, att dömma af de
okonstlade glädjerop i hvilka han och den blifvande
unga frun stundligen utbrusto, medan de, likt tvenne
glada barn, stående i sin matsal framför ett bord,
som hade plats vid de öppna dörrarne åt trädgården,
refvo upp och ned i en stor låda, hvilken på morgonen
kommit med herr Robert Kennedys förbud.

»Ja, jag säger, att en sådan svåger icke fins i
verlden mer!» sade Minny, sättande sig i den stol,
som hennes postmästare framsköt, för att desto bättre
kunna utbreda ett magnifikt sidentyg.

»Det är blott en sak, som en smula härmar mig»,
svarade han, »att brudklädningen, som du fått af mig,
icke är hälften så vacker!»

»Hur kan du ha' hjerta att säga något så
elakt! Roberts val visar en elegant smak, men ditt
en poetisk: penséer på ljusgrå botten -- kan man
tänka sig något behagligare ... Är du nöjd nu,
otacksamme, så var god och fortsätt! Det är mera qvar
i lådan ... Men tänk, om Robert icke hinner fram i
tid? Hvad det var tråkigt, att han så förjagat sig,
att han skulle bli illamående på vägen!»

»Ja, men han skrifver ju till mig, att bara han fått
hvila några timmar, så blir han nog bra. Det är långt
till klockan 7 i qväll ... Har ni allting färdigt
deruppe?»

»I det närmaste ... Matilda är alldeles
outtröttlig.»

»Ja, hon är en riktig engel!»

»Var blott så god och dyrka engeln med något mindre
värme, annars blir jag svartsjuk ... Nå, ser du,
att jag hade
rätt, att det fanns ännu en sak qvar i lådan ..... En
liten vacker ask ...»

»... af hvilken du likväl får blott utanskriften!»

»Låt mig genast se!» Minny ryckte nyfiket till sig det
föremål, som postmästaren dragit upp ur ett särskilt
litet fack i lådan, och läste högt ett par rader,
skrifna med Roberts stil:

»Bästa Minny, öfverlemna detta åt Matilda! Innehållet
är icke från mig, utan från en ännu okänd vän, som
hon äger i England.»

Brud och brudgum sågo litet häpnadsfullt på hvarandra.
»Gissar du, min egen vän, hvad jag föreställer mig
att detta betyder?» frågade Minny.

»Ja, jag tror mig förstå dig.   Du tänker, att Robert är ...»

»... förlofvad med sin slägting miss Kennedy och
att hon sändt denna gåfva till Matilda, ty utan något
närmare förhållande kunde väl ingen obekant skicka
en present.»

»Men i det fallet», invände Kerner, »skulle väl du,
såsom också blifvande slägting och brud, dertill ha'
varit lika nära.»

»Det der betyder föga, men hvad som betyder mer,
är mitt stora missnöje med utsigten till denna
förbindelse!»

»Hvarföre så, dyra Minny, om han älskar henne?»

»Jo, vet du, jag ville, att han i stället älskade
någon annan, och jag har stundom så trott.»

»Du menar väl aldrig Mat ...»

»Just henne menar jag. Och än mer, i djupaste
förtroende sagdt, jag är icke utan en aning, att hon
...»

»Nej, kära Minny, detta är både löjligt och
omöjligt! Hon har ju aldrig tålt honom, och han är ju
riktigt sträf mot henne. De äro så ytterligt skilda
från hvarandra, att jag icke vet, hvilken liknelse
jag skall ta' till.»

»Det är intet hinder. Les extremes se touchent. Men
nu måste du lemna mig, älskade vän, så att jag får gå
upp till Matilda med asken ... Ah, tyst, här kommer
hon ... Min gud, hvad hon för hvar dag blifvit
lifligare och älskligare! Hon är mera ungdomlig nu,
än då hon gifte sig. Och fast hon ständigt säger,
att hon saknar Julius, förhåller sig dock den saken
helt olika mot för sex månader sedan.»

Nu syntes Matilda i dörren. »Jag skulle väl ändå,
så brådt jag har, springa ned och ta' i betraktande
dina presenter, Minny ... Nå, vet ni, kära vänner,
detta var då en verklig grufva af herrligheter! Det
der har Robert minsann icke kommit åt på vinsten af
sina aktier.»

»Och detta är för dig, Matilda!» Minny framräckte
asken och observerade sin svägerska noga, medan denna
läste de skrifna raderna.

»Hvad skall detta betyda?» frågade Matilda häftigt,
och rosorna på hennes kinder förvandlades i snöbleka
liljor. »Jag har ingen vän, ej heller väninna i
England ... Minny, behåll den här asken -- jag vill
icke se på innehållet!» Hon vände sig bort.

»Förlåt, goda Matilda», vågade Kerner invända,
»det tycks mig mycket illa, i fall du så skulle såra
Robert! Det är kanske djerft af mig att gifva ett råd,
men jag kan icke annat.»

»Och jag», sade Matilda, snarare nedsjunkande,
än sättande sig på den stol, som Minny lemnat,
»jag kan icke inse, hvarföre jag skall behandlas
så familiert af den blifvande mistress Kennedy --
ty ni måtte väl kunna inse, mina vänner, huru långt
de engelska affärerna nu framskridit.»

I detta ögonblick fick Minny en ljus idé, om
hvilken hon samvetsgrant öfvertygade sig sjelf,
att den var den rätta lösningen af gåtan. »Vet du
hvad, Matilda», utropade hon, »jag tror, att den
här utanskriften betyder hvarken mer eller mindre
än en mystifikation. Asken innehåller säkert någon
större dyrbarhet, och som Robert känner din lilla
mani att slippa stå i någon obligation hos honom,
har han begagnat denna pseudonym, under hvilken han
döljer sig sjelf.»

»Ja, så är det!» utropade Kerner, förtjust öfver
Minnys fintlighet. Han såg visst icke Matildas
rörelse från dess rätta sida, men han såg att hon var
ytterligt misslynt, och derföre tillade han för bättre
minnes skull: »Ja, det är alldeles tvärsäkert!»

Hans kraftiga, godmodiga försäkran inbringade honom
ett vackert leende från den unga enkans läppar, och
i det blodet åter lätt färgade hennes kind, yttrade
hon: »Det är nog möjligt, att ni har rätt ... Nåväl,
klipp af snöret!»

Då asken blifvit öppnad, befanns i den ett etui af
rödt sammet.

»Öppna, öppna!» ropade Minny gladt. »Här är tydligen
icke fråga om en väninna, utan helt enkelt om en
vän.»

Öfver Matildas ögon skymtade ömsom sol och dimma, då
hon öppnade locket, men sedan det skett, blef solen
ensam rådande: etuiet innehöll ett präktigt halsband
af äkta perlor.

»Men det är ju alldeles omöjligt, att jag skulle
kunna ta' emot en sådan dyrbarhet såsom gåfva af --
en svåger! Men nog är halsbandet obeskrifligt vackert
... hvad säger du Minny?»

»Jag säger, att om Robert någonsin skulle ha' skäl
att bli sårad, så vore det, om du föraktade att bära
hans gåfva.»

»Dessutom», tillade postmästaren, alltid tillreds
att insticka en liten artighet, »kommer han knappt
att kunna skilja perlorna från Matildas hals: färgen
på begge är så lika.»

»Smickrare!» Matilda gaf sin gunstlings-svåger ett
lätt slag på kinden och ilade derefter upp till sig
med sin skatt.

»Nå», yttrade Minny mycket allvarsamt, då hennes
svägerska var borta, »hvad säger du nu?»

»Ingenting, ty jag törs ej vidare motsäga dig på en
sådan dag som denna! O, min dyra Minny, du vet icke
...»

»Jo, jag vet», inföll Minny skämtande, »att tiden
redan skridit så långt fram, att den ej medger
romantiska utgjutelser ... Gå nu för all del, så att
jag får rangera om allt det, som jag ännu har att
uträtta!»

*

10.

På Minnys bröllop.

Hennes nåd Matilda hade i dag, för första gången
på långlig tid, upplåtit hela sin präktiga våning
för att emottaga ett stort antal folk. Sista gången
den sålunda begagnades var det för en svartklädd,
högtidlig skara begrafningsgäster, nu för en brokig
skara glada bröllopsgäster ... Alltid samma lifvets
variationer!

Aldrig hade Matilda, som snart afslutade sitt tjugonde
lefnads-år, strålat af en så förbländande skönhet som
denna afton. Hon bar en hvit silkesflorsklädning,
hvars luftiga väfnad enkom syntes passa för hennes
fina gestalt. Öfver hårets rika flätor hvilade en
krans af hvita rosor, och på halsens elastiska grund
höjde och sänkte sig det hvita perlbandet -- allt var
hvitt, rent och harmoniskt.

Och det behag och den lugna värdighet sedan, hvarmed
hon emottog sina gäster -- ingenting påminde hvarken om
den fordom barnsliga, något öfvermodiga Matilda eller
om den sedermera af sorg och verldsförakt intagna
enkan. Nej, man fick nu göra bekantskap med en ung
värdinna, som känner sin plats och sin ställning och
lagom skattar åt båda.

Vid hennes sida framträdde ofta, såsom värd för
tillfället, den förut omnämde nye domaren, om hvilken
man förutspått att han skulle blifva major Julius'
efterträdare, och herr häradshöfdingen syntes äga
tillräckligt goda egenskaper, för att kunna hoppas,
det han sjelf vid nästa högtid i samma våning lätt
torde stiga i graden från bröllops-marskalk till
brudgum. Dock visade Matildas artiga tillbakadragenhet
ej något gynnsamt förebud, att så skulle gå. Men
man var ännu blott vid början af aftonen: gästerna
skulle måhända finna sig mera upplysta i denna
angelägenhet (hvilken hade deras fulla sympati),
innan de åtskildes.

Sista gången före vigseln som häradshöfding
N. nalkades den unga frun, hade han att förkunna,
det herr Robert Kennedy ändtligen anländt och att
bruden, som emottagit honom i sin egen våning, var
fullkomligt färdig. Brudgummen hade nyss inträdt.

»Då», svarade Matilda, och en blossande sky flög
öfver hennes ansigte, »är ju ingenting, som hindrar
ceremonien. Presten, brudpallen och brudgummen ha'
vi ju redan.»

»Och här öfverför jag till hennes nåd en
hyllningsgåfva!» Häradshöfdingen vände sin hatt och
framtog ur dess innandöme en bukett af de mest utvalda
blommor.

Matilda syntes bestört. »Jag vet icke ...» Hon tycktes
tveka.

»Åh, den är icke från mig! Jag skulle icke ha' vågat
att uppvakta med blommor.»

»Men ...»

»Det är blott en svågers lyckliga privilegium.»

»Ah, Kerner har då tänkt äfven på mig!»

»Det   tror  jag   visst»,   svarade häradshöfdingen,
som ej
kunde  hindra   sig  från   att utkasta ett
litet skämt i flykten, »att han gör mer än ofta.
Men buketten är ifrån herr Ken ...»

»Låt oss icke uppehålla vigseln, herr häradshöfding --
det vore att ådraga oss brudparets missnöje!»

Matilda tog hastigt den vackra buketten i sin
hand och nickade helt vänligt åt den bortilande
marskalken. Då han var försvunnen, skaffade hon sig
någon förevändning att för en sekund få skydd af ett
gardindraperi, och hade man under den sekunden sett
henne, skulle det lätt kunnat märkas, att en snabb
kommunikation ägde rum mellan de purpurröda blommorna
och hennes purpurröda läppar.

Några minuter senare stodo brudgum och brud framför
den vigtiga brudpallen, och medan de båda, helt
förklarade, med hjerta och öra lyssnade till prestens
uttalande af det betydelsefulla vigselformuläret,
möttes tvenne par ögon, som icke på länge blickat in
i hvarandra. Robert Kennedys stannade vid perlbandet
kring Matildas hals och sänktes derefter till buketten
i hennes hand. Hennes hade, efter det flygtiga mötet,
stannat vid mattan, på hvilken brudpallen stod.

Men sedan ceremonien, med hvad dertill hörde, var
slutad och efter skålen den vanliga folkvandringen
kom i rörelse, blef det först riktigt tillfälle
för den resande svågern, att helsa på sin svägerska
och förtroligt räcka henne handen. Det är möjligt,
att han härunder gjorde tvenne upptäckter, den ena,
att handen lätt darrade och den andra att den unga
qvinnan ej gaf honom en frimodig blick.

»Bästa Matilda, huru obeskrifligt din hvita toalett
kläder dig!» sade han. »Och tack, för det du tillät
det här perlbandet att få dela äran deraf.»

»Jag kunde väl icke vara så oartig mot den okände
engelske vännen att icke begagna den oförlikneligt
vackra presenten.»

»Det var en väninna som sände den!« yttrade Robert
i en ton, hvilken icke alls lät som ett skämt.

»Huru?» utbrast Matilda.    »Miss .. miss ...»

»Miss Mary Kennedy ... Men hvad i all verlden inger
hon dig för afsky?» Han såg forskande på Matilda,
som omedvetet med sin hand omslutit perlbandet,
liksom hon velat afslita det och bortkasta perlorna.

»Miss Kennedy», sade hon, »har icke, äfven om hon
skulle komma att förändra titeln miss till mistress
framför sitt namn, den allra ringaste rättighet att
belasta mig med en förbindelse, hvaruti jag icke vill
stå.»

»Nå men», utbrast Robert med sitt retsammaste
småleende, »att din antipati mot din gamle
homme d'affaires skall sträcka sig ända till den,
hvilken du anser som hans andra klient -- det är för
mycket ... Men, min lilla Matilda, hvem trodde du
då hade vågat sända dig denna present? Troligtvis
icke den, som dristat skicka buketten.»

»Buketten?» svarade Matilda med så väl spelad
förundran, att hon lyckades få Robert att rodna. »Om
den vet jag ingenting annat, än att den blifvit mig
öfverlemnad af samma person, som med mig i dag delar
värdskapets omsorger, nämligen häradshöfding N.»

»Ja så, du emottog den såsom hans gåfva?»

»Naturligtvis ... Och beträffande den okände vännen,
som jag ansåg ha' skickat perlbandet, så trodde jag,
för att tala helt öppet, att det kom från Ingeborgs
make, ett lika värdefullt som grannlaga minne från
henne till den, som först under allra sednaste tiden
börjat studera både hennes karakter och hennes sanna
värde. Och på den grund, att det, så att säga, var
ifrån Ingeborg, blir det i dag buret ... i morgon åter
(derom är jag fullkomligt viss) skall hon i följd
af det misstag, jag begått, gilla att jag utber mig
få återlemna en dyrbarhet så stor, att den skulle
trycka mig såsom minne från någon annan än den,
som jag gjort orätt och önskade försona.»

»O, de qvinnorna», halfhviskade Robert, »huru blott en
enda minut kan lära dem att sätta i system parabeln
om orm och dufva ... I alla fall, Matilda», tillade
han högre och lät sin djupa blick tankfullt öfverfara
henne, »i alla fall behöfva
vi icke uppgöra den här saken förrän i morgon efter
annandagsfrukosten, då vi ha' ännu en fråga att
afsluta.»

»Mycket riktigt, och det blir just lagom på
tiden mellan frukosten här uppe och supén hos de
nygifta. Således har jag den äran att vänta dig
omkring klockan 5 i morgon eftermiddag till vårt
allra sista affärssammanträde.»

»Förträffligt ... Jag skall vara punktuel!» Han
bugade sig lätt, men i det samma han vände sig om,
såg han Matilda med ett slags vårdslös omildhet skjuta
buketten in i en fönstersmyg.

Icke anade Robert, att vid samma fönster den nu
föraktade buketten nyss så varmt blifvit helsad. Men
både han och en stor del af sällskapet anade
hvarjehanda angående den vind i seglen, som under
hela återstoden af aftonen följde häradshöfdingen
och gaf fart åt hans förhoppningar.

*

11. 

Matildas sjelfpröfning och dess frukter.

Sedan brudparet med vederbörlig ceremoni blifvit
nedföljdt i sin våning, sedan gästerna strömmat
bort och slutligen Kennedy tagit ett temmeligen
svalt afsked af Matilda, sökte hon att genom det
ena bestyret efter det andra, den ena befallningen
efter den andra för morgondagens frukost, så långt
som möjligt uttänja tiden. Ändtligen måste hon söka
sin sängkammare, för att njuta några timmars hvila,
hvilket med andra ord ville säga gifva audiens åt
alla de qväfda sinnesrörelser, som pockande begärde
att få luft.

Det var en vigtig stund i denna unga qvinnas lif, på
hvilken för henne mycket kunde komma att bero. Skulle
hon hejdlöst öfverlemna sig åt den lidelsefulla
ångest, som under några timmar hemligt marterat henne,
då var det klart, att det förstånds-guld, som hon ur
sin egen själ börjat upphämta och frigöra från allt
ömkligt slagg, icke var af stort värde, utan måhända
förfölle till blott vanligt vexelmynt. Förmådde
hon deremot att på en dag, då hon kommit till klart
medvetande af sitt eget inre tillstånd, att se det
från mer än en synpunkt, så skulle hon utan tvifvel
taga ut fulla steget, som skilde det liksom ur en
ängslig dröm uppvaknade halfgråtande barnet från den
till mogen kraft och besinning utvecklade qvinnan.

Under sednare hälften af detta för henne sjelf så
hemlighetsfulla enkår hade Matilda visat sig som en
till mognad sträfvande ande, men först nu hade hon
det rätta profvet att bestå.

Det var ett godt tecken, att hon utan alla hysteriska
utbrott satte sig ned för att, då hon ej längre kunde
undgå sig sjelf, söka taga insigt i de tvenne sista
åren af sitt lif, medan hon blygt sköt åt sidan den
punkt, till hvilken hon väl ändå slutligen skulle
komma.

Då hon gifte sig med Julius ... här stötte hon
genast på en högligen vigtig omständighet: Hvarföre
hade hon gift sig med honom? Skedde det icke
egentligen för att hämnas på den, som vågat anse
henne olämplig att blifva Julius' hustru, det vill
säga på samma gång hans fasta och förnuftiga vän, ty
otvifvelaktigt låg det i Julius' karakter en svaghet,
som behöfde stöd, ej uppmuntran till ett tanklöst
«låt gå»!

Men visade hon, att Ingeborg haft orätt, Ingeborg,
hvars råd, föreskrifter och hela redbara och
kärleksrika vård om brodern hon gjort till mål för
åtlöje, till och med inför sin man? Honom hade hon
dock hållit innerligt af för hans obeskrifliga svaghet
för henne sjelf, men deruti låg ingen känsla, som nu
kunde tillfredsställa henne. Snarare kände hon och
hade länge känt en ödmjuk blygsel, då hon tänkte på,
huru godtroget han litade på hennes kärlek.

»Stackars Julius,» yttrade hon sakta, »du hade nog
rätt uti att låta det sista ord, som du uttalade, vara
Ingeborgs namn. Och det var ett underligt förutseende,
att jag i afton sade till ... till Ingeborgs make,
att det var först nu jag lärt mig studera Ingeborg
och hennes värde, hon, som han begärt till hustru,
icke för hennes skönhet (hon var icke alls vacker),
utan derföre att hon var en redbar, kunskapsrik och
klarseende själ, en qvinna, med hvilken han kunde
dela allvarliga tankar ....»

Matilda afbröt här den ström af intryck, som ville
tränga sig på henne. Hon hade ännu icke afslutat
den punkt, som rörde hennes giftermål. Det hade
ingåtts icke allenast utan kärlek, utan äfven utan
minsta uppfattning af hvad deraf kunde utveckla
sig ... och hvad hade det blifvit, om Julius
under en längre tid fått lefva och de ömsesidigt
insett sin villfarelse? Det oaktadt, och i trots af
den erfarenhet, hon inhämtat, hade hon just denna
samma afton, i följd af ett annat slags hämdlust,
så tydligt uppmuntrat den man, som nu sökte hennes
bevågenhet, att han utan tvifvel redan blifvit
missledd, ty det susade i minnet för hennes öron
något egendomligt i den ton, hvarmed häradshöfdingen
N. frågat, om det tilläts honom, att äfven vid
annandags-frukosten bestrida sin post som värd; och
hon hade, utan all annan besinning, än den, att Robert
stod nära och hörde henne, helt fritt svarat: »Ja,
hvarför icke -- den, som gjort en så lysande början,
må äfven afsluta». Hur hade ej sedan hennes hjerta
klappat af förtjusning, då hon såg Robert lätt rynka
pannan, utan att dock säga ett ord!

Hvad blifver nu af allt detta? Skulle hon för andra
gången, och sedan hon lärt sig tänka öfver qvinnans
bestämmelse, kasta sin lott i äktenskapsurnan utan
annat ändamål, än det lumpna, att någon deraf kunde
såras? Och kanske skulle denne »någon» icke ens såras
af en ömklighet, som måste ingifva honom den tanken,
att hon, hvilken dref ett så lättsinnigt spel med en
af lifvets allvarligaste frågor, aldrig kunde tränga
längre än till ytan af dess pligter.

»O, huru nådig är ej Gud, som lät mig hitta denna
sjelfpröfningens stund, innan det kanske i morgon
vid denna tid varit för sent! Detta var bestämdt
det sista dåraktiga offret åt min så lätt sårade
egenkärlek. Återstår att i morgon låta denne hederlige
man inse, att under festens glädje saker kunnat synas
annorlunda än de i verkligheten voro.»

Matilda kände liksom en lättnad i sitt hjerta,
då hon hunnit till denna punkt, och hon skulle
gerna hafva velat dröja ännu längre vid den samma,
så framt icke en befallande nödvändighet inom henne
tvingat henne att komma till klarhet i afseende på
den form, som hennes förhållande till Robert hade
antagit. Om hon än förut tviflat, nekat och sökt
föra sig sjelf bakom ljuset, så tjenade det nu icke
till något. Ankomsten af detta afskydda perlband,
som blifvit henne tillsändt från troligen Ingeborgs
efterträderska, hade plötsligt upplyst alla mörka
och otillgängliga rum inom hjertat.

»Ja,» sade hon, sänkande hufvudet mot handen, liksom
hon önskat skyla sig för sig sjelf, »jag älskar,
älskar, älskar honom med en styrka, som jag icke
fattar, men som jag känner skall bli mitt lifs rätta
stora sorg, medan jag rodnande tänker på, att jag
icke länge sedan trott mig kunna dö af en annan sorg --
enkans sorg.»

Under några ögonblick syntes Matilda känna ett
slags ångestfull tröstlöshet, men återtog sedan
dissekeringen af sina känslor:

»När började denna kärlek ... kan jag säga det? Från
det ögonblick han uppträdde i mitt lif, kände jag,
att jag lefde. Hans stränghet, hans allvarsamma
påpekande, att jag i min egen person skulle akta
qvinnan, hustrun, enkan och menniskan och härigenom
bäst hedra min mans minne, allt detta, som skulle
hafva plågat mig, om det uttalats af någon annan, och
som, uttaladt af honom, retade mig, väckte dock den
första eftertanken. Och hvem utom honom har jag att
tacka för det, att jag nu, äfven om han gifter sig i
det främmande landet, om han till och med fullkomligt
glömmer mig, dock skall försöka att uppfylla de
pligter, Gud gifvit mig på jorden. Ja, jag vill och
skall blifva värdig att utföra något af de kall,
som återstå qvinnan, utom att blifva maka och mor,
ty att gifta mig -- aldrig, sedan sinnet kommit under
förnuftets välde. Hade han ... men det var blott
en villa, som jag dock lefvat af, utan att veta det.»

Hon reste sig, hon satte sig igen ... känslorna
voro icke så lätta att bekämpa. Nu stannade de vid
det ögonblick, då hon för ett par timmar sedan skildes
ifrån honom.

»Han var så kall, när han tog farväl ... Men i
morgon» -- hon log sorgset -- »i morgon, när vi skola
uppgöra vår aktie-affär, blir han nog åter den samme
ädelmodige och fast vännen, som jag under ett förklädt
hat blott dyrkat. Lyckligtvis, min Gud, anar han ej
detta!»

Matildas allvarliga sjelfpröfning och uppfattning
af sitt fordna onyttiga lif lärde henne frukta att i
det närvarande få se en spegelbild af det flydda. Och
under mången helig föresats för det nya lif, som med
morgondagen skulle börja, hade morgonrodnaden länge
sedan grytt, då hon slutligen insomnade, en bättre
och klokare qvinna, än hon varit.

Då hon vaknade på denna dag. som skulle bringa
henne upplysning om det vigtigaste, nämligen Roberts
förhållande i England, gick hon den till mötes med
en resignation, som ej var konstlad. Hon hade bedt
så varmt, så innerligt, att detta lugn ej måtte
öfverge henne och att, hvad helst som mötte, dess
verkan endast måtte blifva känd mellan henne och den,
som sett och skylt så många menskliga svagheter.

*

Vid den stora annandags-frukosten gaf hon hela
sällskapet, det lycksaliga brudparet inberäknadt,
mycket att undra öfver. Herr postmästaren och fru
postmästerskan hade redan på morgonen haft sin
första lilla tvist. Han, med ledning af hennes nåd
Matildas uppmuntrande väsende mot häradshöfdingen
föregående afton, hade triumferande visat Minny,
huru orätt hon haft i att framkasta möjligheten, att
den unga enkans alltid visade prevention mot Kennedy
kunde innebära en motsatt mening, och Minny hade då
gifvit sin man en liten upptuktelse genom att svara:
»Du begriper ingenting mer om qvinnohjertat, än du
begriper innehållet af de förseglade bref, som du
emottager. Låt oss se, hvad den här dagen medför!»

Och dagen medförde stor förändring.

Den hvita, bländande ljusgestalten hade försvunnit
med ljusskimret: den unga värdinnan, i sin ända upp
till halsen slutna svarta sidenklädning och svarta
hårklädsel, var väl full af artighet och omtanke för
sina gäster, men hon strålade ej och syntes icke fästa
minsta uppmärksamhet vid, att man beundrade henne.

Den förbryllade häradshöfdingen tappade alldeles
tråden af sin påbörjade roman och insåg fullkomligt,
att han var nödsakad sluta den med första kapitlet.

Kennedy hade infunnit sig sent. Men Matilda hade då
med den mest fulländade makt öfver sig sjelf gått
emot honom och helt öppet uttryckt sin fruktan, att
någon fortsättning af hans illamående föregående dagen
kunnat hindra honom. Under hela måltiden egnade hon
honom för första gången en betecknande uppmärksamhet
såsom gäst och resande slägting, och då hon märkte,
att denna ledighet icke alldeles syntes förtjusa
Robert, blef hon ännu ledigare, men förlorade åter en
smula af sin säkerhet, när han med hela sin lätthet
vände sig till Minny och, fallande häradshöfdingen
såsom värd i embetet, höll ett muntert och glänsande
tal för de nygifta.

»Ser du ändtligen, huru orätt du haft, min lilla
hustru!» hviskade postmästaren till sin äkta
hälft. »Det har ju nu precist visat sig, att de icke
ha' en tanke på hvarandra ... Du mulnar, men nu
har jag rättighet att motsäga dig ...»

«... ja, för att i morgon göra din ödmjuka ursäkt»,
svarade Minny leende, »ty till dess händer väl
någonting.»

*

12. 

Kennedy säljer slutligen sina aktier.

Då klockan slog 5, hade Matilda redan några minuter
varit färdig att emottaga sin f. d. homme d'affaires,
och hon hade icke allenast fått sina rum fullständigt
ordnade efter frukosten, som slöts först emot 3-tiden,
utan hon hade äfven för alla slags händelser -- sådana,
förstås, hvilka kunde antagas distrahera henne från
hvardagsbestyren -- redan klädt sig för herrskapet
Kerners supé, och man kunde ej se något mera
ärbart behagligt än Matildas tredje toalett under
bröllopshögtidligheterna, en grå sidenklädning,
ornerad med svarta perlor, och svarta perlor både
kring hårfästet och halsen.

Hon tog för sista gången tillbaka näsduken, hvilken
varit kastad öfver det på divansbordet liggande
sammetsfodralet, som inneslöt halsbandet, då de raska
stegen ljödo i salen.

Det var just denna fasta, spänstiga gång, som först
pinat henne, emedan den så litet liknade den, hvilken
hon alltid velat höra återljuda, nämligen Julius'
långsamma, eleganta framsläpande. Derefter ansåg hon
sig pinas af ett visst svart manligt skägg, hvilket
förekom henne i hvarje krusning hafva en opposition
så olika Julius' ljusa, tunna pipskägg, der icke ett
hårstrå visade sig mera rebelliskt än mannen sjelf.

Det var alla dessa barnsligheter som flögo genom
hennes tankar, medan stegen ännu hördes. Men när
dörren öppnades och Kennedy visade sig, äfven klädd
för supén, något som förutsatte, att han ärnade
utsträcka sitt besök till ett par timmar, då blef hon
ordentligt harmsen öfver, att hon gjort sin toalett:
borde ej denna likstämmighet öfvertyga honom, att
äfven hon tänkt sig en så lång tête à tête?

Men hennes harmsenhet kunde ej hålla stånd mot den
enkla, trofasta hjertlighet, hvarmed han framräckte
sin hand, och ännu mindre mot det glada, varma leendet
på hans läppar, då han frågade henne, om hon måhända
erfor någon ånger öfver den tilltänkta transaktionen
och kanske icke längre önskade inköpa hans aktier.

»Jo, i det fallet är jag alldeles bestämd. Men först,
min gode svåger» -- hon tecknade åt en plats vid
divansbordet -- »har jag här något att lemna dig!»

»Ja så, perlbandet?» yttrade han obesväradt. »Dermed
sammanhänger likväl en särskilt omständighet, som
måhända torde beveka dig att behålla det.»

»Nej, Robert, deruti bedrager du dig! Jag kan ej
fatta någon omständighet, hur särskilt som helst,
hvilken på ett tillfredsställande sätt kan förklara
denna artighet från miss Kennedys sida.»

»Icke ens, i fall hon trodde sig gifva det åt ...»

»... en blifvande slägting?» inföll Matilda med
kort röst. »Nej, icke ens då!»

»Du utvecklar en stor gissningsförmåga, min lilla
Matilda! Miss Kennedy trodde verkligen, att hon
visade denna artighet åt en blifvande slägting,
men hvad säger du om, att intet namn blef nämdt:
det var jag, som tog mig friheten att insätta ditt.»

»Det der,» svarade Matilda i stor förvåning, »är ju
en riktig myt, som dock icke hindrar att perlorna
återlemnas.»

»Hvarföre?»

»Derföre att jag ingenting begriper och att jag
tror det tillkommer dig, att på ett mera direkt
sätt underrätta dina härvarande slägtingar om din
förbindelse.»

»Förbindelse -- hvilken då?»

»Naturligtvis din förlofning i England ... Huru
skulle miss Kennedy kunna sända presenter till någon
blifvande slägting i Sverige, om hon ej först tänkt
på att blifva slägt med dem?»

»Det der inkastet låter ganska skarpsinnigt. Likväl
torde du erkänna, att min kusin och jag icke behöfva
gifta oss, för att hon skall kunna tala om en
blifvande slägting, då hon och jag redan äro slägt.»

Matilda förmådde i ögonblicket ingenting svara,
ty tankarne störtade för häftigt på hvarandra.

Robert betraktade henne med sin djupa, genomträngande
blick. Matilda kunde ej se, hur forskande den var.

»Får jag berätta för dig den der särskilta
omständigheten, lilla Matilda?»

»Gerna, om du så vill!»

»Nå väl ... När jag sista gången var i England,
blef jag kort före hemresan öfverraskad af ett högst
förtroligt förslag af miss Marys juridiska ombud och
tillika hennes gamle uppriktige vän.»

»Ah, der äro vi nu ändtligen vid målet!» utbrast
Matilda, ur stånd att qväfva sin häftiga rörelse.

»Ja, du har rätt ... Den hederlige mannen ansåg,
att min salig slägtinges förmögenhet skulle befinna
sig bättre hel, än att styckas i två hälfter, och
han vågade tro, hvad jag aldrig en minut trodde,
att miss Mary icke skulle göra synnerliga svårigheter
vid detta arrangemang.»

Kennedy stannade ett ögonblick och såg på Matilda,
hvars rodnad och blekhet oupphörligt, likt flyende
skyar, jagade öfver hennes ansigte. Men då hon icke
yttrade något, återtog han:

»Hvad kunde jag svara på detta så kinkigt grannlaga
och hedrande förslag? Min kusin är en mycket
rik, ädel och värdig qvinna och, hvad intelligens
beträffar, troligen mera vetenskapligt bildad än jag
sjelf, korteligen: hon är ett litterärt fruntimmer
inom den allvarsamma genren.»

»Aha, en engelsk blå ...»

»Jag ber om förskoning! Miss Kennedy har redan
genom de artiklar, som hon lemnat till åtskilliga
tidskrifter, ställt sig utanför den blå falangen.»

»Låt oss då återkomma till ditt svar!»

»Ja, deruti låg det kinkiga ... Jag värderade mycket
miss Mary, liksom äran att ha' ansetts värdig en äkta
förening med henne, men jag kände icke den ringaste
böjelse att emottaga denna ära. Hon ingick nyss i
sitt tretionde år och är en allvarsam och sjelfständig
qvinna.»

»En sådan borde vara i din väg.»

»Ja, hvad sjelfständigheten beträffar, tycker jag om,
att qvinnan sjelf fattar, att hon är född till mannens
jemlike ... Men det var icke det frågan gällde,
utan ett lämpligt svar -- kan du gissa det enda,
som tycktes mig vara passande?»

»Nej, omöjligt!»

»Hör då ... Jag nödgades med bästa kontenans yttra,
att då jag nästa gång kom till England, skulle jag
utan tvifvel medföra sjelfva den orsak, som hindrade
mig från att ett enda ögonblick dröja vid det för
mig så hedrande förslaget.»

»Hvad -- du skulle ...» Matilda afbröt hastigt. Hon
hade så länge förmått beherrska sig, att hon icke
ville släppa den dyrköpta segern öfver sina våglika
känslor.

Robert låtsade icke höra, utan fortsatte: »Då
jag några dagar derefter tog afsked af miss Mary,
sade hon vänligt och rättfram, såsom hon brukade:
'Jag hör, mr Kennedy, att vi härnäst få se er med
sällskap. Tillåter ni mig för så väl vår slägtskap,
som för den humanitet, hvarmed ni tillmötesgått
mitt ombud i våra gemensamma arfsangelägenheter,
att jag får lemna er detta perlband, som ett bevis
på min aktning och vänskap för er? Skänk det till
min blifvande slägting!' .. Sådan, bästa Matilda,
var historien om perlbandet.»

Robert gjorde sitt slut-meddelande med en enkelhet,
som om frågan gällt den enklaste sak. Men var han
lika lugn, som han ägde förmåga att visa sig?

Matildas läppar voro nu förstummade, medan hennes
hjertas häftiga slag svarade så mycket högre.

Några ögonblicks tystnad ingick.

»Skola vi nu komma till aktierna?» frågade han nästan
i affärs-ton.

»Ja, låt oss det!» stammade Matilda.

»Jag har formuläret till öfverenskommelsen på mig,
och som jag ser bläck och penna på bordet, så kunna
vi skrida till verket ... Vill du sjelf se igenom
papperet, eller skall jag läsa högt?»

»Ja, om du vill vara så god!»

Men i detta ögonblick hördes steg, icke gå, utan
springa genom salen.

På så väl den säljandes som den köpandes ansigte
visade sig dervid ett moln.

Det var herr postmästaren, som med en hastig ursäkt
stod bredvid bordet. »Mina bästa vänner,» sade han,
»Minny frågar, om det icke går an att uppskjuta resten
af affären tills i morgon? Klockan har slagit 7,
och gästerna komma i rappet.»

»Gästerna?» utbrast Matilda och ryckte upp sitt ur
... «Min Gud, klockan är verkligen redan slagen 7!»
»Affärer taga alltid tid,» yttrade Kennedy lugnt, »men
om vi hittills slösat för mycket med den, så skola
vi nu desto mer raska på. Gå derföre du tillbaka, min
käre Kerner, och säg Minny, att hon får ha' tålamod!»

»Skola då edra saker ovilkorligt uppgöras nu?»

»Ja,   nu   eller   aldrig ...   Försvinn derföre, min bror!» 

Matilda   var   icke   i   stånd   att
motsäga ... ett   sådant maktspråk låg i tonen.

*

Sedan de åter befunno sig ensamma, sade Kennedy efter
en minuts tystnad, den båda tycktes använda för att
orientera sig i den fråga, som nu skulle uppstå:
»Du befallde mig att läsa högt ... Så här lyder
formuläret!» Han uppvek papperet och läste:

»Till fru majorskan Matilda A. försäljer undertecknad
härmed sina i B:s grufbolag ägande tio aktier mot
ett belopp, som nedanföre namnes. Men vid detta köp
stipuleras ett särskilt vilkor. Alldenstund det för
ägaren af ifrågavarande aktier utgör en uppoffring
att skiljas ifrån dem, fordrar han att sjelf få vara
inbegripen i köpet.»

Han tystnade, medan hans ögon frågande, till och med
bönfallande, mötte hennes, i hvilka det ej var svårt
att läsa uttrycket af en hänryckt förvirring.

»Matilda,» hviskade han med obeskrifligt öm röst,
»har du icke förstått, att den der granit-mannen,
som varit dig så hård att handskas med, gömmer ett
hjerta, vekt som vax, och att den bild, som der står
aftryckt, är hennes, hvilken utgör hans första kärlek
... Matilda, jag älskar dig, jag älskade dig, såsom
jag tror, från första stund vi möttes, med säkerhet
från det ögonblick, då den lilla sångfågeln höll
på att i förtid fängsla mig. Delar du denna känsla,
så bruka ej mot mig någon farlig konst -- var sann,
var ädel, sådan din själ i grunden är!»

Hon teg, ty den svindel, som fattade henne, gjorde,
att hon blott med blicken kunde svara honom.

»Nej, nej,» sade han, »det är icke nog -- du måste tala!» 

Matilda framhviskade då en fråga, som tillika
innefattade det blygsamma svaret:   »Hvartill har
hela vår affärsuppgörelse tjenat, då ... då den blef
så .. så öfverflödig?»

»Detta var icke rättfram, Matilda! Men jag skall
skynda att svara dig, för att så mycket fortare
hinna till målet ... Köparen af Julius' jordegendom
var, såsom du vet, köparen af det intill stötande
stora godset, och att denne köpare var jag, faller
af sig sjelft. Jag ville ovilkorligt under alla
omständigheter ha' affärerna efter Julius utredda,
så att du kände din bestämda inkomst ... Det är min
fasta öfvertygelse, att hustrun i allmänhet bör hafva
sin egendom för sig och barnen och att i äktenskapet,
då mannen sjelf är i bergad ställning, gemensamheten
förnämligast ligger i kärleken och det ömsesidiga
sträfvandet för hemmets trefnad. Det är en sådan
ställning som bildar den förnuftiga qvinnans oberoende
i de äktenskap, hvilka äga förmögenhet att stödja sig
på, och som fritager henne från det sorgliga ödet, att
vid mannens möjligen inträffade obestånd sjunka ned i
det tillstånd af hjelplöshet, som så ofta påkommer vid
affärsbrytningar, då det alltid för henne gäller att
söka och finna resurser. Lefva åter mannen och hustrun
från början af sitt gemensamma arbete, så är qvinnan
just derigenom äfven oberoende, och ju säkrare de stå
hvar och en på sin botten, desto fastare förenas de,
om de ej äga alltför dåliga karakterer.»

»Jag har, sedan någon tid, börjat rätt fatta dina
upphöjda åsigter i afseende på qvinnan och hennes
ställning,» sade Matilda, som nu återvunnit mod och
besinning, »och jag skall ej frukta för de allvarliga
förbindelser, som de ålägga henne.» 

»Om så är, dyra
Matilda, så förkasta det gamla slafviska bruket bland
qvinnorna, att icke kunna nalkas den man, som erbjudit
sitt hjerta och sitt lif till utbyte, förrän han med
djerf hand tagit fasta på köpet af en hustru! Jag
är visserligen en dristig man, men jag finner
mig derjemte vara en blyg man ... O, Matilda, var
ädelmodig -- kom sjelfmant! Den första kyssen måste
vara skänkt, ej röfvad.»

Matilda svarade icke med ord, men en hjertats
inspiration lärde henne att genast förstå den
finkänslige mannen. Hon steg upp och nalkades honom
sakta ... Nästa sekund hvilade
hon fast sluten i hans famn .....

»Min Matilda», sade Robert, då känslornas mäktiga
flod tillät att åter begagna språkets form, »du
skall icke hafva gifvit mig den första heliga gåfvan
af din kärlek och den första ädla frukten af ditt
förstånd, då du icke kände dig sårad af min bön, utan
att jag till gengäld skall gifva dig ett förtroende
... Vet då, att jag fruktar att dyrt få betala alla
de hånfulla leenden, hvarmed jag läst Julius' bref,
bevisen på hans gränslösa svaghet för dig eller,
rättare, din förgudning.»

»Icke ett ord mera i den andan tål jag att höra!»
sade Matilda med ädel stolthet! »Du har proklamerat
jemlikhet i vårt äktenskap, och förgudning å någondera
sidan skulle vara en fara för dess bestånd. Djup,
trofast, allvarlig kärlek, som inrymmer både aktning
och förtroende, se der vår grundval ...  Dessutom»,
tillade hon, sänkande sin blick i hans, »vore detta
dubbelt mera orätt af dig, än af Julius. Skulle du,
som räddat mig från att under hela mitt lif blifva den
ömkliga halfmenniska, som du fann, då du först började
min uppfostran, sjelf förstöra ditt verk! Sådan kunde
åtminstone följden blifva, och än mer: om jag ej
alltid i dig kan akta den strängt beherrskande mannen,
kunde det vara möjligt, att min kärlek, den jag nu
fritt bekänner, ej blefve lika vidt omfattande, som
jag vet att den eljest blir.» 

Medan Matilda talade,
hade troligen Robert kastat en djupare blick in i
den tänkvärda meningen af hennes allvarliga ord, och
han var en allt för klok man att icke inse, det en
qvinna säkerligen icke mer än en gång skulle gifva
en sådan vink. Också svarade han med sin vanliga
friska glädtighet: »Om allt det der hände, så vore
det sannerligen förfärliga bevis på att min dyrkan
var af det enfaldigaste slaget. Var emellertid lugn,
älskade Matilda, jag skall nog söka att hålla mig
uppe i din vackra tanke ... Men efter mitt första
förtroende kommer jag nu till min första bön ...»

»Den måtte jag väl ej kunna afslå!» 

»Tre veckor från
dato skrifver du ett tacksägelsebref till miss Mary
för det orostiftande perlbandet och undertecknar
brefvet: Matilda Kennedy.»

»Hvad vill du säga -- skulle vi kunna ställa till ett
bröllop inom tre veckor?»

»Det begär jag visst icke ... Gud bevare mig från
både bröllop och annandags-frukost! Jag begär endast
att lysning får uttagas nästa söndag. En affärsman,
som jag, är alltid förutseende och har sina papper
med sig.»

»Men, Robert» ... Matilda rodnade högt öfver
pannan ... »det vill säga, att du var fullkomligt
säker?»

»Icke då -- men nu är jag det!» svarade han ömt och
glädtigt. »Efter tredje lysningen blir det på samma
dag vigsel och resa ... så lyder programmet. Kan du
väl göra mig den sorgen att neka?»

(I detta ögonblick hördes åter herr postmästarens
steg ila öfver salsgolfvet.)

»Skynda, o, Matilda ... Räck mig blott handen!»

Och blygsamt räckte Matilda honom handen, men hon hann
icke att få den tillbaka, innan herr postmästaren var
inne. Och han å sin sida hann icke mer än till början
af sin rapport: »Minny låter helsa, att rätt strax
hela societeten är samlad», då han fick sigte på den
vackra gruppen och hufvudstupa rusade tillbaka ned,
för att hviska Minny i örat, att hon ändå hade rätt
och att Kennedy nu, just vid enkårets slut, sålt sina
aktier till möjligast högsta pris.

Slut.


Historiska Bilder.

LXX. 

Run-lejonets i Venedig minnen om nordbor.

III.

En, som måhända bidrog att fästa fältmarskalken
Königsmarks uppmärksamhet på marmorlejonet i Piräeus
och på runristningen å det samma och som således
i sin mån medverkade för det dyrbara minnesmärkets
förflyttning till en ort, der man visste att värdera
och vårda konstens skapelser och der man bättre
kunde det, är hofjungfrun hos hans grefvinna Anna
Agriconia. Men ej blott derför, att denna qvinnas namn
är fästadt vid run-lejonet förtjenar hon att närmare
kännas. Anna Agriconia är äfven, oss veterligen,
den första och enda svenska qvinna, som för sina
förtjensters skull blifvit adlad.

Hon var dotter af prosten Magnus Jonæ i Nyköpings
östra församling, hvilken tog sitt namn, såsom
brukligt var den tiden bland prestslägterna, af
häradets namn Åker och af byns namn Skäggestad, der
fadern bodde; åker heter agros och skägg konnos på
grekiska, hvaraf blef namnet Agriconnius. Utom dottern
Anna hade prosten Magnus ännu tvenne döttrar och en
son Samuel, som, efter att hafva varit sekreterare
vid svenska beskickningen i Paris och i London,
blef adlad af Carl XI, mot slutet af kriget med
Danmark, under namn af Åkerhjelm. Sedan han slutat
sina studier i Upsala, blef han af riksskattmästaren
grefve Gustaf Bonde utsedd att som hofmästare följa
dennes söner på deras utländska resor, och efter
hemkomsten blef Samuel eller herr Månsson, såsom han
kallades, sekreterare hos rikskansleren, grefve Magnus
Gabriel De la Gardie. Länge förblef han dock icke i
det höggrefliga huset, utan utskickades redan året
derpå såsom sekreterare vid svenska beskickningen i
London under grefve Per Sparre; men under det året,
som han tillbringade hos rikskansleren, skaffade
han sin syster Anna plats i dennes hus såsom 
hofjungfru hos rikskanslerens grefvinna, furstinnan Maria
Euphrosyne. Jungfru Anna var då tjugonio år gammal.

I våra dagar kunna vi knappast göra oss ett begrepp
om, hvad det ville säga för en ofrälse att inträda som
tjenare i ett högadligt hus på denna tid, och här böra
vi dervid märka, att grefvinnan sjelf var Carl IX:s
dotterdotter, Gustaf Adolfs systerdotter, Carl X:s
syster och den regerande konungens faster. Grefven,
rikskansleren, var en bland den unge Carl XI:s
förmyndare och förde ett hof på sina slott och gårdar
som en furste och med furstliga rättigheter inom sitt
grefskap. Och i denna lysande krets skulle nu jungfru
Anna, prestdottern, inträda som tjenare eller 
hofjungfru. Men om man också
i mycket och med skäl kan tadla rikskansleren,
Magnus Gabriel De la Gardie, så måste man i ett
afseende sätta honom högt, nämligen i hans kärlek till
vetenskaper. Lärdom var ett godt förord hos honom och
behöfde icke söka gömma sig undan i hans hof. Och
detta var den rådande tonen i hans hof. Furstinnan
-- så kallades vanligen rikskanslerens gemål --
och barnen, alla skattade lärdom och belefvenhet
högt. Nu hade prosten Måns' barn erhållit en så
vårdad uppfostran och ägde -- åtminstone sonen Samuel
och dottern Anna -- så lyckliga anlag, att de väckte
uppmärksamhet genom sitt vett och sin lärdom.

Det dröjde derför ej länge, förr än Anna Agriconia
ej blott kom att intaga en plats ofvanom en vanlig
tjenares, utan äfven förvärfvade sig sitt höga
herrskaps tillgifvenhet. I synnerhet blef hon kär för
den ena af döttrarna, nämligen den då sextonåriga
Katharina Charlotta. Af elfva barn återstodo vid denna
tid för rikskansleren blott tre, nämligen äldste sonen
Gustaf Adolf, som nu var öfverste och efter ett par år
blef riksråd, dottern Hedvig Ebba och den nyssnämda
Katharina. Mellan henne och jungfru Anna utbildade
sig ett förhållande af vänskap och kärlek, som varade
lifvet igenom och hvars band snarare tillknötos än
lossades, när mörka dagar kommo. Eget nog började
just med Annas inträde i rikskanslerens hus ödet
skifta i svart öfver honom och hans barn. Året 1672
dog yngste sonen, tio år gammal, och samma år blef
konungen myndig, denne konung, hvars tunga hand inom
några få år föll så skoningslöst tung öfver grefve
Magnus Gabriel, att han derefter stod som en aflöfvad
trädstam med sin rika krona multnande kring sin fot.

Fröken Katharina Charlotta hade redan vid tio
års ålder blifvit förlofvad med Otto Wilhelm
Königsmark. Något bröllop kunde naturligtvis
icke komma i fråga förr än efter ännu några år,
men när det kunnat firas, var ännu fästmannen
anställd i Frankrikes tjenst, och Sveriges krig,
som derefter började, måste först sluta, innan man
kunde tänka på något sådant. Deraf kom det sig, att
O. W. Königsmarks och K. Ch. De la Gardies giftermål
icke fullbordades förr än 17 år efter den högtidliga
förlofningen. Bruden var då tjugosju år gammal,
och Anna Agriconia, som nu var hennes hofjungfru,
trettiotre år. Två år derefter följde båda med grefve
Otto Wilhelm, då han lemnade fäderneslandet för att
gå i utländsk tjenst, och de följde honom troget
under krigets alla både segrar och
faror, tills döden framför Negroponte gjorde ett slut
på hans segerlopp. Under dessa krigsår på Morea och i
Hellas var hofjungfrun icke mera tjenare, utan vän,
och så väl hans excellens som grefvinnan voro lika
varma vänner af lärdom och vetenskapliga arbeten --
både grefvinnan och jungfru Anna voro hemmastadda
i de gamla språken -- så att i den venetianske
öfverbefälhafvarens fältläger afhandlades lärda frågor,
anställdes vetenskapliga och historiska forskningar
samt samtal med lärda greker öfver hvarjehanda ämnen,
lika ifrigt som deremellan krigsplaner utkastades
och utfördes.

Anna Agriconia förde en dagbok, ur hvilken ett och
annat sedermera i det följande århundradet blef
(af den flitige samlaren Görwell) offentliggjordt.
Så skref hon ock bref hem till sin broder Samuel, af
hvilka några äfvenledes blifvit offentliggjorda. I ett
af dessa säger hon, att hon skulle hafva blifvit högst
bedröfvad, om hon icke fått säga sig hafva varit i
Korinth. »Fru löjtnantskan Heimb var med mig. Gästerna
voro öfvermåttan lustige. Hans excellens (Königsmark)
talte latin med dem och grekiska ur Aristotele.»
Alla föllo häröfver i förundran och påstodo, att man
skulle hafva generalkaptenen (Morosini), som då kommit
öfver med galererna till Athen, att lära latin. »Jag
gick emellertid och besåg templen, fortsätter hon,
ett besynnerligt, som hade tretton stora kolonner,
4 1/2 aln tjocka, och mycket höga, små refflor, som
man kunde lägga en stor tumme uti, hvilket blir
kalladt à la Corintienne. En af dem var nedfallen
och afbruten. Några vackra hus kan man ännu se, som
äro något förgyllda och två små badkamrar, som voro
artiga. Vi gingo Ægina förbi, och den lilla ö, der
Xerxes mönstrat sin stora här på sin silfverstol,
då Atheniensarne uppbrände hans flotta i hamnen.»

Den svenske fältmarskalken med sin lärda och af
fornminnena hänförda svit kom ock till samma hamn, vid
hvilken Themistokles och Perikles fästat sina namn,
Piräeus, af hvars långa till Athen löpande murar ännu
i dag lemningar finnas qvar, der lejonet stod med sin
för grekerna och venetianarne främmande inskrift. De
kände till det, hade talat derom, och man var ifrig
att få se det. »Ändtligen begynte konsuln tala tyska»,
skrifver Anna till sin broder, »och bad, att man inte
måtte tala annat språk, att inte blifva förstådde
af skeppsfolket; sade ock att det var fyrahundra i
fästningen turkar. Vi stego då på landet att bese
lejonet, som var af marmor och satt fyra och en half
aln högt, ett framben var sju qvarter tjockt. I det
ögonblicket kommo några greker ridande ur staden.» Vi
kunna lätt fatta, huru märkligt Königsmark och hans
lärda fruntimmer skulle finna detta lejon, och huru
de skulle uttömma sig i forskningar och gissningar
öfver det och dess runslinga, ehuru ännu halftannat
århundrade skulle gå och tiden ännu mera försvåra
läsningen af den sednare, innan gåtan blef löst.

Äfven Athen föll, som vi veta, i segervinnarens
händer, och Anna skref i sin förtjusning till brodern:
»Vi äro nu herrar i Athen!» Morosini ville föra
som segertrofé till Venedig segergudinnans spann,
som prydde den vestliga frontonen af Parthenon,
men vid nedtagandet störtade denna sköna grupp och
föll i grus. Då beslöt man sig för att i stället
skicka marmorlejonet från Piräeus, och det är allt
för sannolikt, att detta val skedde på grund af den
svenska fältmarskalkens inrådan och således måhända
äfven genom ingifvelser från Anna Agriconia. Vare
emellertid dermed huru som helst, så är dock hennes,
liksom Königsmarks, namn förbundet med detta lejon
och dess förflyttning till Venedig.

Parthenon, det ännu i sitt förfall herrliga och
sköna templet, som kröner och fullkomnar Akropolis,
liksom den mästerliga skapelsen af Phidias utgjorde
Parthenons krona och fullkomning, står der ännu
i dag och visar vandraren sin af MorosinisVi 
följa här ett arbete öfver Athen i våra dagar,
utgifvet af fransmannen M. A. Proust, som under
vintern 1857-1858 besökte Athen. Hans beskrifning
finnes under titeln "Un  hiver à Athène"
införd i tidskriften "Le Tour du monde" för 1862.
 bomb
sönderskurna sida. Men oaktadt alla under olika tider
öfvergångna förhärjelser, oaktadt alla stympningar,
hvartill både kristna och muselmän gjort sig skyldiga,
står kolossen ännu med största antalet af sina doriska
pelare och
ett par tempelrum i så godt som fullständigt
skick. Sedt framifrån, skulle man på några få brister
när taga det för att vara helt.

Efter stadens intagande begagnade Anna Agriconia
sitt »herravälde», hvarom hon skref till brodern,
att bese och undersöka allt hvad som möjligen kunde
finnas qvar från Greklands och Athens lysande dagar. I
Parthenon, hvars under belägringen lidna skador gingo
henne till sinnes, fann hon en arabisk handskrift,
som hon lyckades rädda undan förstörelsen. Hon skänkte
sedermera denna handskrift till Upsala bibliothek. Hon
omtalar äfven sitt besök i »Demosthenes' kammare»,
der hon och grefvinnan Königsmark undfägnades med
frukter.

Enligt den ännu i dag i Athen qvarlefvande
folköfverlemningen har den store atheniensiske
vältalaren Demosthenes i detta lilla hus inöfvat
sina tal, och deraf skulle namnet »Demosthenes'
kammare» hafva uppkommit. Detta är dock utan
tvifvel ett misstag. Den lilla byggnaden, som, när
man lemnat den så kallade »Drottningens boulevard»
till höger, ligger ungefär midt på »Trefotsgatan»,
är en minnesvård, som blifvit invigd af en
Lysikrates såsom korag och som derföre också
kallas Lysikrates' koragiska minnesvård. Det var
nämligen sed i Athen vid uppförandet af skådespel,
att vissa medborgare utsågos, hvilka skulle aflöna
och förpläga korsångarne, och detta med sådan mat,
som var tjenlig för rösten. Likaså skulle koragen
bestå klädedrägter och segerpris samt slutligen hålla
ett gästabud. Deremot åtnjöt koragen den hedern att
få sitta bland åskådarne i purpurmantel och med krans
på hufvudet. När nu ett teaterstycke skulle uppföras,
utvaldes flere sådana korager, och de täflade med
hvarandra om priset af en konstfullt utarbetad
trefot, som derefter invigdes åt en gudomlighet
eller uppställdes på en särskilt för detta ändamål
uppförd byggnad. Den gata, som gick längs med östra
sluttningen af Akropolis och som nu utlöper i närheten
af militärhospitalet, har, med anledning af de många
der uppförda minnesvårdarne, namnet: Trefotsgatan.

Den ifrågavarande minnesvården af Lysikrates,
söm besöktes af Königsmarks grefvinna och jungfru
Anna Agriconia, består af en fyrkantig grundmur, på
hvilken höja sig sex korinthiska pelare. Mellanrummen
mellan pelarne äro utfyllda med marmorplattor, och
det hela är betäckt med en flat marmorkupol af en
enda sten. På midten af denna kupol befinner sig en
blomformig afsats, hvarpå fordom den såsom segerpris
mottagna och invigda trefoten stod. Det af 
marmorväggarne inneslutna rummet håller blott sex fot i
genomskärning, och man kan deraf finna det orimliga i
folköfverlemningen, att Demostenes här i sin ensamhet
skulle hafva studerat. Minnesvården uppfördes år 335
före Kristi födelse och talade således för de svenska
fruntimren om tider mer än tvåtusen år tillbaka. Huru
den obetydliga byggnaden kunnat få sin ännu i dag af
grekerna använda benämning af Demosthenes' lilla hus
eller lykta, veta vi icke, lika litet som vi känna
något om de för etthundraåttio år sedan besökande
svenskarnes uppfattning af saken. Vi böra dervid
alltid taga i betraktande, huru långt den tiden i
afseende på dessa saker stod efter vår tid. -- Bland
annat märkligt, som Anna omtalar, var äfven det,
att hon träffade i Athen en doktor, som räknade anor
från Perikles.

Men den för ett så vetgirigt och lärdomsälskande
sinne, som Annas, angenäma och på föremål för
forskning och eftertanke rika färden genom den antika
konstens förlofvade land afbröts plötsligt till följd
af Königsmarks sjukdom och död. Vid sjukbädden var hon
närvarande. Hon beskrifver det rörande skådespelet,
då den sörjande makan, sig sjelf och den döende
krigaren till tröst, läste ur bibeln eller någon
af de psalmer, som Königsmark sjelf författat och
som mer än något annat visa, att hans sinne äfven
i helsans och kraftens dagar var vändt åt gudliga
betraktelser. »Den ädla grefvinnan», skref hon till
sin broder, »har troget skött och tjent hans excellens
i denna sjukdom natt och dag, så att aldrig
någon hustru kan mer göra och utstå. Hon har inte 
sofvit eller ätit, utan gråt, jämmer och böner till Gud,
det har varit hennes enda spis.»

Det är naturligt, att deltagandet i dessa sorgens
dagar skulle binda Anna ännu närmare till grefvinnan
Königsmark såsom vän och såsom den enda, hvilken med
henne kunde minnas både fröjderna och sorgen under
hennes korta äktenskap. Såsom vi redan hafva nämt,
skildes de icke heller vidare åt. Anna följde sin
grefvinna tillbaka först till Stade i det Bremiska
landet, som då tillhörde Sverige, och hvarinvid låg
det efter den dödes moder uppkallade Agathenburg;
sedan till Bremen, i närheten af hvilken stad
grefvinnan ägde ett gods, der hon bosatte sig. Här
lefde de båda vänninnorna tillsammans, underhållande
och upplifvande hvarandras minnen, tills döden skilde
dem åt. Anna gjorde endast ett kort besök hos sina
slägtingar i Sverige. På dagen, nio år efter sin
man, den 15 September 1597, dog grefvinnan Katharina
Charlotta, och icke fullt fem månader derefter dog
äfven Anna, den 11 Februari 1598. Hon dog i Stade.

Men då hette hon icke mera Anna Agriconia, utan Anna
Åkerhjelm. Man känner ej dagen, när hon adlades,
men det var vid pass år 1591 (eller före utgången af
år 1590). Det skedde genom kungligt förordnande, att
hon skulle intagas under sin broder Samuels adelsskap
samt äga rätt att föra hans namn och vapen. Måhända
var det grefvinnan, hennes vän, som var verksam för
vinnandet af denna hedersbetygelse från det allmännas
sida för den lärda prestdottern, måhända
bidrog ock dertill det inflytande, som brodern
ägde. Det är dock klart, att man måste såsom
grund för hennes upphöjande sätta äfven hennes
egna förtjenster. Ty å ena sidan, om det skedde
blott och bart för broderns anseendes skull, borde
naturligtvis adelsskapet hafva blifvit utsträckt
till dennes öfriga systrar, af hvilka åtminstone
den ena äfvenledes sysselsatte sig med läsning
af lärda arbeten. Å den andra sidan kan Annas
adelsskap icke heller gerna tillskrifvas hennes
grefliga väns åtgöranden ensamt, ehuru väl hennes
höga samhällsställning dertill bidrog.

Det är emellertid något i vår historia alldeles
enstaka stående och måhända äfven af den stora
allmänheten mindre kändt, att en svensk qvinna på den
tiden, då Carl XI var »en envålds allom bjudande och
befallande suverän konung, den ingen var på jorden
för sina aktioner responsabel», blef af denne konung
hedrad med adligt namn och sköldemärke. Derför hafva
vi också ansett några drag ur hennes lefnad värda att
framhållas, eftersom de på en gång innehålla saker,
som belysa hennes samtid, och dertill utgöra i viss
mån kommentarier till fältmarskalken O. W. Königsmarks
historia. Dennes namn med hans grefvinnas och
Anna Åkerhjelms äro trenne, som efterverlden med
tillfredsställelse kan minnas, och med blicken
hvilande på run-lejonet och dess historia lärer
man knappast kunna undgå att vid sidan af Harald
hårdråde, som lät inrista runslingan, ställa dessa
tre, hvilka voro med om det sammas förflyttande
till dess nuvarande plats framför Venedigs arsenal.

St.



Rödhakesångaren.
En af våra allmännaste sångfåglar är rödhakesångaren
eller rotgeln (Rubecula sylvestris). Denna fågel är
en älskvärd varelse, som vid hvarje tillfälle röjer
sitt muntra, glädtiga väsende. Sittande på marken,
håller han sig upprätt, med vingarne något hängande,
stjerten vågrätt -- något slappare, då han sitter på
trädqvistar. Han hoppar lätt och hastigt på marken
eller vågräta grenar, fladdrar från den ena qvisten
till den andra och flyger med synnerlig vighet,
om också icke regelmessigt, på korta afstånd halft
hoppande, halft sväfvande, på längre sträckor i
en af kortare eller längre bågar bildad ormlinie,
svänger sig raskt genom det tätaste buskverk och röjer
gemenligen en stor snabbhet i sina rörelser. Gerna
visar han sig fritt på en framskjutande qvist, men
ogerna, åtminstone näppeligen om dagen, flyger han
högt i luften; han är fast mera städse betänkt på
sin säkerhet, så tapper han eljest synes vara. För
menniskan fruktar han för öfrigt föga; han tyckes
förstå, att hans harmlösa förtrolighet bör vördas
af hvarje förnuftig varelse och vedergällas genom
skonsamhet. Deremot känner han ganska väl sina
naturliga fiender och röjer vid deras uppträdande
sin ångest och fruktan. Gent emot svagare varelser
eller sina likar visar han en älskvärd skalkaktighet,
men också retsamhet och obehaglig trätlystnad; han
lefver derföre icke just sällskapligt och sällan i
fred. Dock har man å andra sidan också lärt känna det
goda lynnet och erfarit, att han under omständigheter
kan vara högst medlidsam, ja barmhertig. Föräldralösa
sångfåglar, som ännu icke äro i stånd att hjelpa sig
genom lifvet, hafva i rödhakesångarne funnit trogna
fosterföräldrar, sjuka af deras egen art barmhertiga
hjelpare. -- Tvenne rödhakesångare af hanslägtet,
hvilka bebodde samma bur, lefde beständigt i kif
och strid. De missunnade hvarandra hvarje bit, ja,
som det tycktes, sjelfva luften, de inandades; de
beto hvarandra på det häftigaste, jagade hvarandra
med raseri omkring i det åt dem förunnade rummet. Då
inträffade, att den ene genom en olycklig händelse
afbröt benet. Från denna stund var all strid
slutad. Den friske hanen hade glömt allt sitt hat,
tog sig medlidsamt an den lidande patienten, bar
föda till honom och vårdade honom öfver hufvud på
det sorgfälligaste. Det
afbrutna benet läktes, den sjuke hanen blef
frisk och stark som förut; men striden mellan
honom och hans välgörare var för alltid slutad! --
En annan rödhakesångarhane fångades i sina ungars
bo och fördes tillika med dessa till fågelfängarens
hem. Rödhakesångaren egnade sig efteråt som förut
åt ungarnes vård, gaf dem föda och uppfostrade dem
lyckligt. Sedermera ställde fågelfängaren ett annat
näste med unga rödhakesångare i rummet till den gamle
hanen, som han hade behållit. Och när nu ungarne
blefvo hungriga och började blifva högljudda, kom
fågeln fram, betraktade dem länge, skyndade derefter
till skålen med myrägg, började uppfostrarearbetet
med största sorgfällighet och uppfödde äfven dessa
ungar, såsom om de hade varit hans egna. Nauman
erfor någonting dylikt, då han ville uppföda en
ung hämpling. Den alltid hungrige fågeln skrek
beständigt och väckte derigenom deltagande hos en i
rummet kringflygande rödhakesångare. Denne begaf sig
till buren, som herbergerade skrikhalsen, hvilken då
bad honom om föda. Genast flög rödhakesångaren till
bordet, hämtade brödsmulor och stoppade i halsen
på honom, hvilket han upprepade, så ofta som den
föräldralöse lät höra af sig. -- Äfven i det fria
sluter rödhakesångaren stundom innerlig vänskap med
andra fåglar. I en småskog har det märkvärdiga fall
inträffat, att en rödhakesångare legat i samma näste
som en guldhane. Denne sednare hade byggt nästet,
begge hade lagt sex ägg hvardera, begge hade i endrägt
samtidigt rufvat tolf ägg. Den älskvärde fågelns
varma sinnelag är således tillräckligt bevisadt.

Men rödhakesångaren har ytterligare andra
goda egenskaper. Han är en af våra täckaste
sångare. Hans visa består af flera med hvarandra
omvexlande flöjtlika och drillande toner, hvilka
föredragas än högljudt, än dämpadt, så att sången
klingar högtidligt. Denna visa är lika behaglig i
boningsrummet som i skogen, och derföre hålles fågeln
ofta tam. Han vänjer sig snart vid fångenskapen,
förlorar hastigt all skygghet, som han i början visar,
och röjer derföre åter sin vanliga förtrolighet gent
emot menniskan. Med tiden fattar han en utomordentlig
tillgifvenhet för sin vårdare och helsar honom med
älskligt qvittrande, uppblåst kräfva och hvarjehanda
lustiga rörelser. Med lämplig vård uthärdar han
under flera år i fångenskapen och tyckes fullkomligt
försona sig med sin lott. Man känner exempel,
att rödhakesångare, som tillbragt en vinter i
boningsrummet och hade blifvit lössläppta följande
vår, på senhösten åter inställt sig i sin gästväns
hus och liksom bedt denne att åter upptaga dem; man
har vant enskilta att flyga ut och in, ja, ett par
har till och med fortplantat sig i boningsrummet.

Rödhakesångaren visar sig hos oss redan i Mars månad,
så vidt vädret tillåter det. Men i fäderneslandet,
för hvilket han förkunnar vårens återkomst, har han
ännu ofta mycken köld och brist att uthärda. Han reser
nattetid och isolerad, starkt skriande, högt uppe i
luften och sänker sig vid dagens inbrott i skogar,
buskar och trädgårdar, för att här mätta och hvila
sig. Så snart han slagit ned sina bopålar, ljuder
skogen åter af hans skallande lockton, ett skarpt
»schnickerikik», hvilket ofta upprepas och stundom
klingar drillartadt. Den första varma solblicken
väcker också den sköna sången. Nalkas man stället,
hvarifrån hans toner komma, så ser man hanen sittande
i toppen på ett af de högsta träden med något hängande
vingar och uppblåst strupe, i värdig, stolt hållning,
allvarsam, högtidlig, som om han förrättade det
vigtigaste arbete i sitt lif. Han sjunger mycket,
redan i morgongryningen och ända till nattens
inbrott; han sjunger om våren och qvittrar ännu
under hösten. Sitt område bevakar han med afundsjuka
och fördrager ej inom det samma något annat par; men
det ena parets trakt gränsar omedelbart intill det
andras. I midten af det gebit, som ett par förvärfvat
sig, ligger nästet alltid nära marken, vanligen på
den samma, i jordhål, eller i ihåliga trädstammar,
mellan rötter, i mossan, bakom gräsknippen, till och
med i öfvergifna bon efter många däggdjur etc. Torra
löf, med hvilka också en ganska stor fördjupning
delvis utfylles, jordmossa, torra växtstänglar och
blad eller mossa ensamt sammanväfvas till ytterväggar,
späda smårötter, strån, hår, ull, fjädrar sammanlagras
omsorgsfullt innantill. Bildar hålan icke tillika
tak öfver nästet, så bygges ett sådant och dervid
anlägges ingångshål å sidan. I Maj månad äro de fem
till sju finskaliga, på ljusgul botten med mörkare,
rostgula punkter betäckta äggen fulltaliga. Begge
föräldrarne rufva nu skiftesvis, kläcka ut ungarne
på fjorton dagars tid, uppföda dem skyndsamt, föra
och ledsaga dem ännu en vecka efter utflygandet,
öfverlemna dem sedan åt deras eget öde och bereda
sig, i fall vädret är lämpligt, att rufva för andra
gången. Om man nalkas nästet eller de nyss utflugna
ungarne, så utstöta de gamle upprepade gånger sin
lockstämma eller varningsropet »sih» och visa sig
ganska ängsliga; ungarne, hvars qvittrande man förut
hörde, tystna ögonblickligen på detta tecken och mera
klättra, än flyga upp bland grenarne.

I början födas ungarne med hvarjehanda mjuka maskar;
sednare erhålla de samma näring, som de gamle
använda: insekter af hvarjehanda slag och i alla
lefnadstillstånd, spindlar, sniglar, daggmaskar
etc.; på hösten vederqvicka sig både gamla och
unga med bär å skogs- och trädgårdsträden eller
buskarne. Insekternas hårda skal utkastas åter,
sammanknådade till små klumpar. Att rödhakesångarne
icke äro kostföraktare bevisa de i fångenskapen:
de vänja sig här småningom vid nästan alla ämnen,
som menniskan förtär.

Efter fulländad rufningstid i Juli eller Augusti
rugga rödhakesångarne. Sedan den nya beklädnaden är
fulländad, rusta de sig småningom till afresa. När
man under sträcktiden en aftonskymning befinner sig
i en skog, hör man deras glädtiga stämmor ljuda från
hvarje buske, -- i början nära marken,
derpå allt högre, tills    de    uppnå
trädtopparne. Här tystna de; ty när dagens sista
sken försvinner blifver allt stilla i skogen, och
man förnimmer då deras stämma blott i luften. Af den
kan man iakttaga, att de tåga från solens uppgång
mot hennes nedgång, eller om våren tvärt om. 

Nu mera
fylles vinterherberget med dessa älskliga gäster. På
platser, hvarest man under sommaren förgäfves letade
efter rödhakesångare, träffas de i hvarje buske. Alla
södra och mellersta Spaniens höga
berg, hvarje häck, hvarje trädgård herbergera
de muntra fåglarne. Hvarje enskilt har äfven
här förvärfvat sig ett bestämdt gebit och vet att
försvara det; men hvar och en är mera anspråkslös än
i hemlandet: en enda buske tillfredsställer honom,
och hela sällskapet bildar på visst sätt blott en
enda familj. 

I början äro vintergästerna stilla och
stumma, liksom om saknaden af hemmet ännu vore hos
dem allt för mäktig; men så snart solen höjer sig,
vaknar också lefnadslusten å nyo hos dem: de sjunga,
de tvista, de strida åter. Sakta, snarare som ett
qvitter än som en sång, ljuder den visa, man först hör
från dem; men hvarje ny dag gifver dem ny glädtighet,
och långt innan våren höll sitt intåg i deras hemland,
har han intågat i deras hjertan. Sångens början är
början till hemfärden.


Rödhakesångaren    (Rubecula sylvestris).


Ett fosterländskt Bildergalleri.

XIX. 

Carl Gustaf Tessin.

Den 5 September 1695 föddes Carl Gustaf Tessin i
äktenskapet mellan grefve Nicodemus Tessin d. y. och
Hedvig Eleonora Stenbock. Den unge grefven fick den
vårdade uppfostran, som var öflig för den tidens
ädlingar, men erhöll äfven tidigt sitt fäderneärfda
konstsinne utveckladt. Liksom Carl XI uppdragit
fadern till en stor konstnär, så ville Carl XII
ock göra med sonen. Under vistelsen i Bender sände
konungen då och då i Feifs bref en sedel, hvilken icke
behöfde synas i räkenskaperna, åt »Hofmarskalkens
son», med antydan, »att han gerna såge, det denne
skulle perfectionera sig i arkitekturen, då han
kunde vara viss om successionen». Efter slutade
skolstudier anträdde han, med understöd af konungen
och enkedrottningen Hedvig Eleonora, år 1714 en
femårig resa till Tyskland, Holland, Frankrike och
Italien, dels för att studera konsten, dels för att
göra sig bekant med der varande polisförfattningar,
och blef härunder utnämd till hofintendent 1718.

Efter konungens död vid Fredrikshall begaf han
sig hem och omfattade det nya frihetssystemet med
värme och kraft. Han började deltaga i 1720 års
riksdagsförhandlingar, men skickades att notificera
konung Fredriks tronbestigning vid danska, engelska
och holländska hofven.


Carl Gustaf Tessin.

Men först vid 28 års ålder började Carl Gustaf Tessin
med 1723 års riksdag sin lysande och långvariga
politiska vädjobana. Han blef ledamot af Hemliga
utskottets vigtigaste afdelning, den mindre Hemliga
deputationen. Såsom sådan uppsatte han med riksrådet
Jos. Cederhjelm det märkvärdiga utskottsbetänkandet,
i hvilket tecknas i
kraftiga drag bilden af det efter den olyckliga freden
i Nystadt sönderstyckade fäderneslandet, som man med
oförklarlig liknöjdhet öfverlemnat åt ett olyckligare
öde, än det behöft underkasta sig. Betänkandet
andas ett manligt vemod, som drager tysta, men djupa
suckar mellan hvarje rad. »Genom freden», heter det
deri, »har riket mistat en stark förmur och en rik
spiskammare, frukten af våra förfäders arbete och
blod. Deremot äro våra grannars krafter förökta,
och för den mäktigaste af dem vägen öppnad till våra
sjökanter.» Skriften beklagar sig öfver, att vidden
af denna olycka framkallats derigenom, att man efter
konungens död i Norge låtit modet falla »såsom en
kappa för någon statsraison», hvilken »statsraison»
öppet betonas såsom konungaparets »hat mot holsteinska
huset», hvilket utestängde möjligheten af all billig
öfverenskommelse med
Ryssland. Man märker häri oppositionen mot det
regerande konungahuset och en åstundan att befrämja
det holsteinska partiets planer, hvilka gingo ut
på att skaffa hertigen af Holstein, sonen till Carl
XII:s äldsta syster, på svenska tronen. Denna plan
sammanhängde med omständigheter af mera europeisk
natur.

De gamla statsförhållandena i vår verldsdel hade genom
de långvariga krigen blifvit rubbade. Stormakten
Sveriges sol hade runnit ned i slaget vid Pultava,
och tvenne nya makter hade i stället rest sig ur våra
stormaktsspillror: Ryssland och Preussen. Det förra
höll på att smälta sina gjorda eröfringar; det senare
höll deremot sin giriga blick fästad på det
svenska Pommern. För att skydda detta, sökte man från
vår sida förbund med Ryssland, men hvilket senare
såsom önskningsvilkor uppställde att Sverige skulle
betrygga hertigen af Holstein svenska tronföljden och
hjelpa Ryssland i att skaffa Holstein besittningen af
det danska Slesvig. Sverige iklädde sig dock ingen
förbindelse häri, utan fick fördraget om ömsesidigt
försvar af närvarande besittningar afslutadt och
lofvade att med andra makter medverka i afseende på
frågan om Slesvig. England och Frankrike inbjödos
att härtill ansluta sig, men vägrade efter långa
öfverläggningar, emedan de garanterat Danmark
besittningen af Slesvig. Då beslöt man att söka den
tyske kejsarens i Wien biträdande, och Tessin afgick
dit som sändebud. Medan underhandlingarne här pågingo,
inträffade emellertid en vigtig politisk hvälfning,
som delade hela Europa i tvenne hälfter och äfven
inom vårt land skapade de
tvenne skarpt begränsade partier, som skulle länge
slitas om väldet och slutligen genom en fördömlig
korruption bringa Sverige till den brant af undergång,
att dess delning blef en fråga för underhandlingar
mellan de båda förstnämda makterna. 

Det var en
hofanekdot, som skulle antända luntan. En spansk
prinsessa, ämnad till gemål åt Ludvig XV, blef
såsom allt för späd hemskickad. Af hämd ingick
Spanien ett fördrag med Österrike, riktadt mot
Frankrike och äfven England. Detta fördrag afsåg en
förmälning mellan Maria Theresia och Don Carlos,
Gibraltars och Minorcas tagande från England samt
Frankrikes plundrande på alla dess förra eröfringar
från Österrike och Spanien; derjemte erkände Spanien
det handelskompani, som kejsaren grundat i Ostende,
i de österrikiska Nederländerna och hvilket väckt
missnöje hos
sjömakterna England och Holland. För att trygga
sig, sökte Österrike äfven allians med Ryssland,
som länge haft förbindelser med den engelske
pretendenten. Detta närmande befrämjades genom de
särskilta underhandlingar, som Tessin inledde å
Sveriges vägnar om ett förbund för Pommern, emedan
det äfven afsåg hertigens af Holstein gynnande,
hvilket låg Ryssland så varmt om hjertat.

Inseende de faror, som hotade med ett väldigt
anfall, skyndade England att å sin sida den 3
September 1725 ingå ett motförbund med Frankrike
och Preussen, den s. k. Hannoverska alliansen,
afseende en garanti för makternas innehafvande
besittningar och handelsförmåner, hvarigenom
äfven Holland vanns. Vid denna Europas tudelning
blef Sveriges beslut af stor vigt. Om det anslöte
sig till Ryssland-Österrike-Spanien, skulle det
underlätta de ryska planerna att slita Slesvig
från Danmark och Bremen med Verden från England,
för att läggas till Holstein, hvars hertig skulle
blifva Sveriges konung, men äfven utsätta Pommern
för ett preussiskt angrepp, under det Österrike
och Spanien angrepo Frankrike. Det skulle gifva
signalen till ett europeiskt krig, som helt visst
skulle sluta med Sveriges beroende af Ryssland. Mot
Sveriges anslutande till den Hannoverska alliansen
talade folkets hat till Preussen, som allt sedan
Carl XII:s tid betett sig lömskt och bedrägligt mot
Sverige, och oviljan mot England, hvars flotta skulle
understödt Sverige 1719 och 1720 mot Ryssland, men låg
alldeles overksam, sålunda skadande Sverige. Men för
detta anslutande talade Frankrikes deltagande deri,
hvilket i de gamla makternas intresse ville grunda
ett universalsystem, för att sätta en gräns för ryska
monarkiens tillväxt på de gamla europeiska staternas
bekostnad. Till detta ändamål ville det bilda en
kedja af förbund mellan Svarta hafvet och Östersjön,
i hvilken Turkiet skulle vara södra och Sverige
norra länken. En sådan tanke måste tilltala Sverige,
som redan lidit så mycket af Ryssland och hade mera
att frukta; och då Frankrike med sitt anbud förenade
löften om subsidier för försvarsverkets upphjelpande,
vann denna plan en ej ringa popularitet.

Emellertid hade Tessin lyckats erhålla Österrikes
biträdande af den svensk-ryska alliansen (den
5 April 1726) och hade hemskickat traktaten för
ratificering. Ryssland rustade, en engelsk flotta
nalkades, Sverige måste fatta beslut och välja mellan
de båda stora förbunden. I sista stunden lofvade
Frankrike och England att moraliskt understödja
äfven hertigen af Holstein. Detta verkade, och
Kanslikollegiet, med Arvid Horn i spetsen, beslöt
att tillstyrka Sveriges biträdande af Hannoverska
förbundet. För att afgöra i frågan, sammankallades
ständerna till den 1 September 1726. Tessins vänner
uppmanade honom att komma hem, för att verka för den
rysk-österrikiska alliansen. Riksdagen sammanträdde,
ogillade Tessins åtgärder, under förevändning att
han öfverskrida sin befogenhet, störtade holsteinska
partiet och förklarade sig för Hannoverska alliansen.

Denna partihvälfning kostade flera riksråd deras
embeten, bland andra äfven Tessins far. Sonen
uppträdde härvid till hans försvar med ett föredrag af
utmärkt vältalighet. Kort efter, år 1728, afled gamla
riksrådet Tessin och sonen efterträdde nu fadern
i öfverintendents-embetet. I denna sin egenskap
egnade han sig med lif och intresse åt de sköna
konsterna. Hans hus var en gästfri samlingsplats
för konstens idkare. »Han umgicks», heter det
i ett minnestal, »med alla konstnärer såsom sina
fosterbröder, han bröt af sitt bröd åt den torftige,
han eggade deras nit, han underhöll deras snilles
eld genom uppmuntran, belöning och beröm; hans anda
upplifvade hvar och en af dem till det ädla tänkesätt,
att icke så mycket af vinningslystnad förfärdiga alla
konststycken, som icke fast mera för deras egen heder
och rikets lustre.»

Genom slottsbyggnaden i Stockholm blef Tessin själen
i den krets af konstnärer, som för det dekorativa
arbetet samlades dit och bland hvilka må nämnas
Hårleman, landskapsmålaren Taraval, bildhuggarne
Belletti, Lelièvre och Cousin, italienaren Francia,
ornamentsbildhuggaren Masreliez uch guldbroderaren
Sergill, Johan Pasch och Arenius, för hvilka alla
Tessin var den sammanhållande kraften. För att bereda
äfven för framtiden de sköna konsterna ett fast hem i
Sverige, inrättade han en ritskola för lärlingarne,
der Taraval gaf undervisning och hvilken den 10
Mars 1735 upphöjdes till rang, heder och värdighet
af kongl. ritare-akademi, varande grunden till Fria
Konsternas Akademi.

Men   Tessin   slets tyvärr snart åter bort från
dessa sysselsättningar,   för   att indragas i
politikens labyrint, der hans inflytande skulle
blifva stort genom  de lysande egenskaper, af
hvilka   han var i besittning.    Så skildrar
honom den danske ministern grefve Lynar vid denna
tid:    »Denne herre förenar hos   sig  så många
lysande egenskaper, att man ej bör förvånas   att
se  honom främst på skådeplatsen.    Född talare,
behöfver   han   endast   låta   höra  sig,  för
att draga på sin sida allas   sinnen   och  röster.
Vänlig,   artig,   förekommande mot låg   som   hög,
läggande i dagen ädla och högsintar tänkesätt,
har   han   förstått att vinna hjertan.»    Den
Hannoverska alliansen hade  brutits af England, som
närmat sig Österrike, så att en söndring med Frankrike
inträdt, hvilken måste inverka på så väl Sveriges
yttre ställning som dess inhemska partier. Horn,
som stod i spetsen  för våra angelägenheter, ville
hålla sig   väl   med   både  Frankrike och England,
för att hafva en motvigt mot  Ryssland, Danmark
eller Preussen.    I Polen inträffade tronledighet,
hvilken kom Frankrike att uppträda för Stanislaus,
under det Ryssland, Österrike och Preussen ingått en
öfverenskommelse,  som sedan ledde till den märkliga
delningen.     Frankrike   begärde Sveriges allians
för ett krig och Turkiet erbjöd förbund mot Ryssland.
Horn motarbetade dessa planer, för att få behålla
fred; men ett annat parti med grefve Gyllenborg i
spetsen gynnade de franska försöken.    Till detta
parti hörde Tessin, ehuru han uppträdde hofsamt,
men Horn, som   fruktade   honom,   lät   honom vid
främmande  hof utföra några diplomatiska uppdrag,
för att vara af med honom.   Nu inträffade   den
märkvärdiga riksdagen  1738, till hvilken båda
partierna,  freds-   och krigspartiet, rustade sig
af alla krafter, understödda hvartdera af sina hof.
Från denna riksdag blef detta partimutande en vana.
Tessin, en af krigs- eller hattpartiets chefer,
blef vald till landtmarskalk och hattarne fingo en
afgjord  öfvervigt,  emedan hatet till Ryssland
var ofantligt och deras politik var allianser,
för att hämnas vid tillfälle på den östra grannen.
Underhandlingar om förbund skedde först i  hemlighet
mellan Tessin och franska sändebudet och slutligen
blef ett vänskapsförbund den 31  Oktober 1738 ingånget
mellan Frankrike och Sverige.    Horns hela statskonst
led nederlag, i det förbundet med England stördes,
mösspartiet drog det kortare strået, och Horn afgick.

Genom alliansen med Frankrike kom Sverige i en
fiendtlig ställning till Ryssland, som väl såg,
att dess spets var riktad emot just det; hvarföre
det nu rådande partiet beslöt att skicka en fullt
pålitlig person till Frankrike, att der bevaka
dess intressen. Till denna vigtiga beskickning,
som likväl icke skulle i början vara officiel,
utsågs Tessin. Han och hans grefvinna (Lovisa Ulrika
Sparre, dotter af riksrådet och fältmarskalken Erik
Sparre), med hvilken han fick en stor förmögenhet,
voro just egnade att lysa vid franska hofvet och
i dervarande sällskapskretsar. De tillvunne sig
äfven mycket bifall, och Tessin fick tillnamnet
maitre d'elegance. Man har dock anmärkt, att
han vida mera sökte lysa och förtjusa, än han
utförde sitt uppdrag. Fryxell säger, att Tessin
genom förblommerande af Frankrikes verkliga tankar
påskyndade krigsutbrottet med Ryssland. Då franska
premierministera kardinal Fleury vägrade att lemna
subsidier för en svensk truppsändning till Finland,
sade Tessin stolt, att, om ock Sverige öfvergåfves
af hela verlden, skulle det icke öfvergifva sig
sjelft, utan söka med egna krafter befrielse ur
det närvarande betrycket. Emellertid hade Tessin så
mycken förargelse, att han under sitt vistande i Paris
begärde afsked, för att återgå till privatlifvet;
men i stället utnämdes han är 1741 till riksråd
med efterskänkande af betydande skulder till några
allmänna kassor.

Det var ej någon angenäm tid att vara
riksråd. Hattpartiets stora företag, att från Ryssland
återvinna förlorade
provinser, misslyckades. Den krigiska ifvern i
hela riket svalnade plötsligen, då man såg sig stå
ensam mot den starke grannen. En svår vidräkning
för hattpartiet stundade till 1742 års riksdag,
då det, för att gifva sinnena annan sysselsättning,
satte tronföljdsfrågan på tapeten. En stark jäsning
följde: somliga ville hafva hertigen af Holstein,
andra Adolf Fredrik, men det stora flertalet önskade
danske kronprinsen till tronföljare, och dalkarlarne
gjorde till och med uppror, sägande -- »att man borde
med något års-underhåll hemskicka den gamle tysken
konung Fredrik, denne halfkonung, och hans frilla och
sedermera skaffa sig i danske kronprinsen en riktig
konung». Omsider lyckades man få fred med Ryssland,
Adolf Fredrik valdes till kronprins, och Tessin
afgick år 1743 som ambassadör till Danmark, för att
der söka åvägabringa förlikning. Detta lyckades,
och följande året afgick Tessin som ambassadör
till Berlin, för att der definitivt afsluta den
förberedda giftermålsförbindelsen mellan Adolf Fredrik
och prinsessan Lovisa Ulrika af Preussen. »Denna
beskickningen var icke till annat ernad än till prakt,
och äfven deruti hade grefve Tessin föga sin like»,
säger Höpken. Hans vältalighet, hans vitterhet, hans
smak och kännedom i de fria konsterna, hans håg för
prakt och frikostighet tillvunno honom prinsessans nåd
och Berlinerhofvets tycke, undantagandes konungens --
»denne herre mätte statsmän efter en annan måttstock»,
anmärker Fersen i sina nyligen utgifna memoirer. Den
svenske ambasadören öfverträffade sjelfve konungen
i prakt och smak och lyckades alldeles intaga
kronprinsessan. Man ville veta, att Tessin blef
verkligt förälskad i den snillrika damen, men detta
är väl mera en af de hofanekdoter, som på en så
lättfärdig tid sattes i omlopp, än en sanning. Tessin
och hans grefvinna kommo i den uppgående nya solens
sken, och det behöfdes ej mera, för att hofafunden
och skandalen skulle bjuda till att kasta sina skuggor
öfver så nådigt belysta.

Konungen skänkte kronprinsessan det nybyggda
Drottningholms slott, och här tillbragte det unga
hofvet en tid af fester, hvilka af samtida skildras
såsom ej blott praktfulla, utan äfven spirituella, och
i dem alla var Tessin själen. De bildande konsterna
och vitterheten ställdes här i tjenst hos en stegrad
njutningslystnad och bidrogo att gifva den ett
ökadt behag. De vördnadsvärda allonge-perukerna,
som sutto så oviga på karolinernas allvarliga
hjessor, hade efterträdts af de lätta stångpisk-
och snirkelperukerna, som så väl klädde frihetstidens
rörliga hufvuden. Det var en kuriös tid, vetgirig till
nyfikenhet, upplyst utan pedanteri, hållningslös i
tankar och moral. Konsterna gjorde tjenst i form af
nätta surpriser vid allehanda festligheter, såsom då
Adolf Fredrik lät Adelcrantz eller Rehn bygga »Kina»,
föra det till Drottningholm och dermed öfverraska
sin gemål, eller då Tessin roade hoffröknarne med
jettonger öfver diverse små tilldragelser. Bekant är
»hönstaflan», deri han genom Taraval lät hofvets
ryktbaraste skönheter framställas såsom hönor med
porträtthufvuden och åtföljda af en temmeligen
frispråkig inskrift.

Det var den franska bildningen, som då smög sig in på
vårt, så väl som alla andra länder. Tessin, som gjort
sin edukation vid prinsen-regentens hof i Paris och
till och med glänst som minister vid Ludvig XV:s hof,
skulle naturligtvis blifva ett mönster för denna till
svenska öfverflyttade franska bildning. Då prins
Gustaf föddes, blef han på kronprinsessans begäran
utsedd till barnets guvernör, hvilken plats han
beklädde äfven för de andra kungliga barnen. Men
då hattpartiets chef Carl Gyllenborg dog, måste
Tessin äfven öfvertaga presidentskapet i kansliet
(utrikesministersbefattningen) år 1747. Ryssland,
som ej tålde Tessin, uppträdde emot honom och gaf
äfven kronprinsen en skrapa för hans uppträdande
mot Rysslands intressen. Dess sändebud fordrade
återställandet af den fordna ministèren, mösspartiets,
samt anklagade Tessin och hans vänner, »som endast
hade för afsigt att förlänga oron i norden». Denna
oförsynta inblandning af en främmande makts
sändebud jemte åtskilliga samtida mot Tessin riktade
partiskrifter gåfvo honom anledning att hos rikets
ständer begära undersökning om sitt förhållande. Han
gjorde detta i ett tal, som med
rätta ansågs för ett mästerprof i den tidens retoriska
konst. Riksdagen frikände Tessin helt och hållet från
alla beskyllningar, så att Ryssland måste snopet
draga sig tillbaka. Men då det ej kunde bibehålla
sitt inflytande på regeringen, hotade det i stället
med rustningar, biträdt af Danmark, hvilket allt
vållade Tessin mycken förargelse.

Tessins ställning var äfven allt annat än behaglig. På
ena sidan hade han en utlefvad, opopulär konung,
på den andra ett ungt regeringslystet hof, allt
under det makterna genom bestickningar inverkade
på riksdagsmedlemmarne och han sjelf som prinsens
guvernör hade ett ansvarsfullt, tidsödande kall
att besörja. »Denna époque», säger han sjelf i sin
dagbok, »var mina bekymmersammaste år, då jag städse
måste vara med spadan i hand, att uppgräfva ut-
och inländskt ogräs.»

Man insåg, att konungens lefnad ej kunde blifva
långvarig; den enerverade kroppshyddan lutade till
fall. I hemlighet arbetade kronprinsen och hans
gemål på att komma i åtnjutande af större makt vid
den stundande regeringsförändringen. Man trodde sig
i gunstlingen Tessin hafva en vän och befrämjare af
dessa planer. Men han anade dessa anslag och beredde
i rådet en ny konungaförsäkran, hvilken bibehöll
makten hos ständerna och rådet. När konung Fredrik
den 25 Mars 1751 dog, blef denna konungaförsäkran
hastigt framlagd för Adolf Fredrik, innan det unga
hofvet ännu haft tid att få i ordning sin tillämnade
revolution. Den nye konungen måste underteckna denna
försäkran, och Tessin höll till honom ett kraftfullt
tal, önskande, »att envälde aldrig måtte göra ett
fritt folk till trälar, utan att folkets oinskränkta
lydnad måtte under en oförkränkt frihet endast vara
grundad på dess kärlek». Drottningens förbittring
emot Tessin kan man lätt tänka sig, liksom hans
missräkning. »Tessin ville», säger Fersen, »beherrska
både drottningen och hela rådet; men drottningen
ville beherrska Tessin och hela riket.» En söndring
var under sådana omständigheter helt naturlig.

En allt för väl bekant strid uppstod nu emellan det
efter förökad makt begärliga konungahuset och rådet,
som ej ville släppa efter. Tessin, som genom sin
ställning till hofvet i egenskap af kronprinsens
guvernör måste vara i nära beröring med konungaparet,
hade stora obehag af den onåd, som drottning Lovisa
Ulrika visade honom, på grund af hans bestämda
hållning. Pamflettlitteraturen undergräfde samtidigt
hos folket hans anseende, så att han i Januari
1752 föreslog i rådet, att för ständerna framlägga
ställningen. »Det torde eljest hända», tillade han,
»att den tid kom, då på dem kunde lämpas ett ställe i
skriften, der det heter, att de, som eder dräpa, skola
mena sig göra Gudi en tjenst dermed.» Tessin, som fann
sin ställning alltmera odräglig, begärde slutligen
afsked från sina befattningar, men hans ansökan
bifölls endast i afseende på kanslipresidentskapet,
hvilket öfvertogs af riksrådet baron Höpken (1752). I
riksdagsbeslutet erhöll han formligt erkännande.

Men hofvets fysionomi blef för honom allt mera
surmulen, och han beslöt att tillbringa sommaren på
Leckö i Westergötland. Till hans missräkning utsåg
man under tiden riksrådet grefve Stromberg till
vice guvernör för kronprinsen. Detta smärtade honom
synbarligen djupt. Han skref nu under ledigheten
sina förut påbörjade »En gammal Mans utvalda Bref
till en Ung Prins». Dessa bref uppmana dels direkt,
dels indirekt genom små berättelser, fabler, sagor
och dylikt till dygd, rättsinne och gudsfruktan. De
börja med år 1751, då prinsen var fem år, och gå till
år 1756.

Under Tessins frånvaro på landet arbetade hans ovänner
emot honom af alla krafter. Kabalen, partiintrigen,
afundsspindlarnes alla nät samverkade emot den
nyss förut så mäktige mannen. Denne, som fann
sina permissionsansökningar blifva lätt beviljade,
begagnade sig af landtlifvets lugn och hvila tills
hösten 1753, då han åter infann sig i Stockholm. Här
möttes han vid hofvet af stel köld, och då han skulle
återtaga guvernörskapet hos prinsen, ville denne ej
lyssna till honom. Grefve Tessin framhärdade ett par
månader i att söka återvinna prinsens förtroende,
men motarbetades i 
hemlighet af' drottningen sjelf, så att han slutligen fann sig 
nödsakad att klaga hos henne. Det var en vårafton 1754 på
Ulriksdal. Konungen och drottningen kommo med
förebråelser, Tessin besvarade dem stolt, och följden
blef, att konungen å sin sida klagade inför riksrådet
samt skiljde Tessin från så väl hans guvernörskap
som öfverste-marskalks-embete. Man har anmärkt emot
Tessin såsom en tillvitelse att han bibragte prins
Gustaf en så ytlig uppfostran, att dermed denne
konungs sinne mera riktades på flärd och franska
seder, än det fylldes med detta allvar och denna
svenskhet, som höfdes en konung öfver ett fattigt
land. Men man bör erinra sig, att Tessin ej egentligen
handledde prinsens uppfostran längre, än till hans
sjette år, hvarefter den öfvertogs af Stromberg. I
den blifvande konungens sinne för teatern torde
deremot Tessin haft större del. Han berättar sjelf
i sina anteckningar, att han lättast bibringade den
unge prinsen undervisning i äfven de hvardagligaste
ämnen på ett dramatiskt sätt, hvarigenom hans håg för
teatern tidigt väcktes. Så måste den gamle guvernören,
för att tillfredsställa prinsens vetgirighet, härma
vissa för gossen obekanta djurs läten, rörelser
och andra egenheter, som kunde mimiskt återgifvas,
liksom handtverkarnes ställningar och handgrepp samt
ljuden af deras verktyg. Sjelf säger han: »I fall
någon hastigt inkommit, hade jag snarare tagits för en
komediant, än för en allvarsam Rikets Embetsmän. Sedan
jag således qvicknat Prinsens sinne och captiverat
hans attention, tvärskar jag ej saken, utan gick
allt småningom ifrån mindre till mer angeläget och
fant alltid med nöje, att han gerna hörde mig.»

Förskjuten från makten, drog den gamle rådsherren sig
tillbaka till sitt gods Åkerö i Södermanland, der han
sysslade dels med landtbruk, dels med litteratur och
konst. Men äfven hit följde honom lyckans ogunst. Till
öfriga bekymmer sällade sig äfven ekonomiska, så
att han måste till slut afyttra sina rika samlingar,
hvilka inköptes af de kunglige, och hafva de sedan
öfvergått till Nationalmuseum, som har derifrån en
bland de berömdaste handteckningssamlingar.

Hans sinne vändes åt studier, han sysslade med sina 
sällsamma stenstilsinskrifter och anförtrodde åt sin »Journal»,
i samband med sjelfbiografiska tänkvärdigheter,
äfven allmännare historiska, politiska, religiösa,
estetiska. Han berömde sig af förakt för verlden och
dess flärd. »Hans ålderdoms fåfänga», säger Malmström,
»är hans stora gudaktighet och hans husliga dygd,
hvaraf hans dagboksanteckningar äro fulla ... Han
skref nästan dagligen om den lycka, han nu ändtligen
åtnjöt, skiljd från den stora verldens buller; men
det sätt, hvarpå han oupphörligt återkommer till
detta ämne under lofsjungandet af ensligheten och den
filosofiska resignationen, bevisar tillräckligt, att
Tessin för länge andats hofluften, för att någonsin
kunna rätt smälta grämelsen öfver dess förlust.»
Liksom den gamla koketten gerna söker att i konstlad
fromhet och verldsförakt glömma omöjligheten af att
längre kunna göra någon eröfring, men ler åt hvarje
villa derom;   så   med  den  gamle  hofmannen och
fursteynnesten.

Dock, 1769 lemnades han, barnlös, alldeles ensam af
sin maka, som han städse egnat en med det finaste
galanteri parad hyllning, och året derpå, den
7 Januari, följde han henne sjelf, framstaplande
under de sista andetagen: Tandem felix! (Ändtligen
är jag lycklig!)

Äfven efter döden följde honom hofvets ogunst
i paskillen, i det torra krystade skämtet bakom
sorgefräset och lavendeln, och kallt bräcktes i
ceremoniös ståt den Tessinska vapenskölden öfver den
bortgångne senatorns stoft.

Riddarhuset förvarar, bland sina landtmarskalkar,
äfven Tessins porträtt. Det visar oss en man med
den eleganta hållningen, den demonstrerande gesten,
det förbindliga leendet, den spirituella blicken,
som utmärkte den tidens framstående personligheter
och blifvit typiska.

Med Tessin bortgick en varm fosterlandsvän, som
visserligen delade sin tids svaghetssynd: egoismen,
det lätta sinnet; men hvars hjerta likväl klappade
varmt för det svenska bakom den fransyska frasen,
den glatta qvickheten, den teatraliska affektationen --
och det skall alltid vara hans berömmelse.

Axel Krook.



Posilippo-grottan i Italien.

Monte  di  Posilippo  är ett berg i det gamla
Campania, som å ena sidan beherrskar hafvet mot
Pozzuoli och å   den   andra   staden  Neapel;
det bildar en bugt af i Neapolitanska viken, i thy
att det utskjuter i hafvet midt emot den lilla
ön Nisida, som synes hafva blifvit lössliten  från
det samma.    Detta berg är från ena sidan till den
andra genombrutet af en lång grotta, som mäter omkring
tusen fot i längd, åttatio till nittio fots höjd vid
ingången samt trettio till fyratio fot   i   midten
och   en   bredd   af tjugoåtta fot, så att trenne
vagnar derstädes kunna passera i bredd.


Posilippo-grottan vid Neapel.

Denna temmeligen  egendomliga väg, hvars grund,
bildad af  lavablock,   är  jemn,   begagnas   af
de   resande, som vilja
färdas från Neapel till Pozzuoli, Baia, Cumæ och
andra ställen på kusten, utan att begifva sig till
sjös eller vara tvungna att klättra uppför berget
och sedan stiga utför det samma. Man har der tak
öfver hufvudet, när det regnar, men man är färdig att
qväfvas af dam och kan icke se tydligt framför sig;
man måste dessutom bokstafligen smyga sig utefter
muren, för att icke stöta tillsammans med dem, som
komma i motsatt riktning; och om någon olägenhet
inträffar med vagnarne och hästarne, har man mycken
möda att få den afhjelpt i mörkret.

Tvenne  gånger om året, i Februari och Oktober,
tränga solens   sista   strålar genom hela grottan
under några minuter.
Under den öfriga tiden af året är det nästan omöjligt
att färdas derstädes utan fara, om dagen åtminstone;
om natten sprides en tillräcklig belysning af här och
der i grottans groft tillhuggna tak upphängda lampor.

Det är ett sällsamt skådespel, att i ett svagt,
genomskinligt dunkel se den rörelse, som oupphörligt
herrskar i detta långa galleri; man kan svårligen,
utan att i början känna en viss rysning, höra på samma
gång rullningarne af hvarje slags från motsatta sidan
kommande vagnar, hästarnes stampning och gnäggande,
de bräkande och ramande hjordarne, de gåendes och
åkandes stämmor och rop, alla dessa sammanblandade
ljud, återstudsande under hvalfvet och genom ekon
mångfaldigande sig i de fördjupningar, som här och der
å båda sidor öppna sig och intränga under bergsudden.

Man vet icke, till hvilken urminnes tidsperiod detta
sällsamma arbete går tillbaka och hvem som varit
dess upphofsman. Den ryktbare grekiske geografen och
historieskrifvaren Strabo, död under Tiberius omkring
år 25 af den kristna 
tidräkningen, och Seneca, filosofen, död omkring år 65
under Nero, tala derom i sina skrifter. Man vet också,
att Alphonso I, konung af Neapel och Aragonien,
förbättrade ingången till detta galleri, som var
liksom igenmuradt af buskar och törnen, att han
dessutom utvidgade det och att man derstädes på
hans befallning inrättade lufthål. Peter af Toledo,
vice-konung af Neapel under Carl V, lät också
derstädes anordna öppningar för luftvexlingen.

När man kommer till slutet af denna grotta, går man
ett hundratal steg mellan, i klippan framställda,
höga murar.

Nära östra ingången finnes en romersk graf, eller
snarare ett columbarium, ett rum om femton fot i
qvadrat med fönster, hvälfdt tak och tio nischer
i väggarne för krukor till uppbevarande af de
aflidnas aska, och man påstår, att den store skalden
Virgilii aska blifvit nedsatt här. Man har velat
bestrida äktheten af detta monument, men de noggranna
meddelanden, som gifvits af de gamle författarne,
vittnesbörd, som bilda en nästan oafbruten kedja, allt
ifrån den ryktbare skaldens död ända till vår tid,
tillåta knappast, att man hyser något tvifvel i detta
hänseende. Många historiska händelser, som betraktas
såsom säkert angifna, äro långt ifrån försedda med
så många bevis. Fordom blomstrade en lager å denna
graf, den existerar ej mera, men när folket passerar
stället, gör
det korstecken och knäböjer såsom framför qvarlefvorna
af något okändt helgon; främlingarne stanna framför
stenen, för att derå inrista sina namn, eller för att
drömma om det snille, åt hvars minne den är helgad.




Alnarps landtbruksinstitut.
(Se texten, sid. 75.)



Den egna torfvan.

Några siffror att börja med.

Sveriges fastland och öar innehålla omkring
79,550,090 tunnland. Den häraf indelade ytan utgöres
af 67,400 mantal, hvilka åter äro styckade i 288,600
brukningsdelar och 180,000 jordtorp. Arealen af åker
och annan odlad jord är 4,937,300 och af trädgårdsjord
49,750 tunnland. Den
naturliga   ängen   uppgår   till 3,943,000 tunnland.
Detta allt räknadt i runda tal, närmast de uppgifna
verkliga.

Antalet ägare och brukare af odlad jord efter dennas
ägovidd utgör: ägare: 63,181 af 4 tunnland och
derunder; 153,379 af från 4 till och med 40 tunnland;
22,744
af från 40 till och med 200 tunnland; 2,588 af öfver
200 tunnland; -- brukare: 91,858 af 4 tunnland ock derunder;
98,665 af från 4 till med 40 tunnland; 13,390 af
från 40 till och med 200 tunnland; 1,648 af öfver
200 tunnland.

Dessa siffror Hämtade ur statistiska byråns sednast
offentliggjorda sammandrag af hushållningssällskapens
berättelser., jemförda med dylika uppgifter
för föregående år, bestyrka en redan förut
gjord iakttagelse, som innebär flera anledningar
till hugnesamma reflexioner, den nämligen, att
den jordägande befolkningens antal år efter
år ökas. Detta är icke uteslutande eller ens
hufvudsakligen en följd af folkökningen eller den nya
lagen om hemmansklyfningen, ehuru båda naturligtvis
något dertill medverkat, ty man finner icke största
tillökningen inom gruppen af dem, som äga 4 tunnland
och derunder, utan bland dem, som äro ägare af större
areal. Betydelsen af denna tillökning motverkas icke
af minskning i brukarnes eller arrendatorernas antal,
hvilket högst obetydligt nedgått. Utan förbiseende af
de andra faktorer, som medverka till detta resultat,
torde det förtjena särskilt anmärkas, att statistiken
icke blott konstaterar en ökad och städse sig ökande
välmåga, utan äfven att den växande förmögenheten,
hvilket är en vigtig omständighet, så att säga breder
ut sig, fördelar sig på ett större antal händer och
derigenom äfven är inne i den bästa riktningen för
att blifva fullt fruktbar.

Dessa siffror, huru torra och frånstötande de än
kunna förefalla, i synnerhet dem, -- jag fruktar de äro
många -- hvilka i en bok ej vilja finna annat än den
eviga historien, ju olyckligare desto bättre, eller
en uppskakande skildring af en uppdiktad bofs lefverne
och ändalykt, ju gräsligare desto appetitligare, eller
en frostbiten själs andliga mjeltsjuka, uttalad i ett
salvelsefullt sirupsspråk, ju sliskigare desto mer
fängslande; -- dessa siffror utgöra för den, som vill
bedöma lifvets förhållanden, sådana de äro, och som
älskar sitt fädernesland på en annan grund än den,
som sväfvar i vida rymder, en förlåt, bakom hvilken
de mest omvexlande och intressanta scenerier upprulla
sig.

Dessa siffror representera nämligen vårt lands
förnämsta lifskraft, de representera allt det arbete,
som, ljuft i sig sjelft, förljufvar lifvet, gör jorden
fruktbar och frigör bergens skatter; de representera
den omtanke, som bereder åt tillvaron så många behag,
som gör det svenska hemmet för oss så kärt och det
svenska landet till »det bästa land, som Gud har
skapat»; de representera slutligen den stabilitet
i tänkesätt och handlingskraft, hvarförutan intet
samhälle kan bestå, intet folk bevara sin kärlek till
oberoende och sin förmåga att vara fritt.

Det är, med ett ord, nio tiondedelar af landets hela
befolkning, som innefattas i ofvan anförda siffertal,
det är alla dem, hvilka alltjemt utveckla landets
modernäring, alltjemt hafva för sina blickar ett mål
fixeradt: att gifva ökadt behag och ökadt värde åt
»den egna torfvan».

Att odla jorden är ett yrke, hvilket, om vi hålla
oss till Moses' skapelsehistoria, först utöfvades
af Adam, som för öfrigt är den första menniska,
vi känna till. Yrket har således tillräckligt gamla
anor, för att vara vördnadsvärdt, ehuru det haft sina
långa perioder af förfall, och det i vida högre grad,
än hvaröfver man på senare tider klagat.

Många länder, som nu lefva nästan uteslutande af
åkerbruk, kunna emellertid icke räkna sig till de
äldst odlade. Bland dessa är vårt, ehuru ingen saga
berättar, när Sveriges bygd först började brytas.

De första grunddragen af den svenska jordens
odlingshistoria förlora sig nämligen i de aflägsna
tider, om hvilkas förhållande vi endast hafva den
dunklaste kännedom eller alls ingen. Vår historia
är dock icke gammal. Emellertid kan det antagas som
säkert, att åkerbruket ej var absolut främmande för
detta lands bebyggare, hvilka af Sigge Fridulfsson
och hans invandrande skaror undanträngdes, ehuru han
till dessa från den tidens civiliserade länder långt
aflägsna nejder förde med sig nya hjelpmedel i en
jemförelsevis hög kultur, som grundlade en ny tingens
ordning i norden, och en mångfaldig konstskicklighet
i flera riktningar, hvars höjd bäst 
bevisas deraf, att den beredde honom äran af att utan
protest få räkna slägtskap med gudarne.

Odlingens gång i norden har af ålder haft samma
riktning som nu: från söder till norr. Söder om
Smålands skogsbygd, på Skånes bördiga fält, och
dernäst på slättlandet öster och vester om Vettern
hafva vi att söka de första spåren af jordbruket
som yrke, som näringsfång. Sednare framträngde
odlingen genom skogarne Kolmorden och Tiveden och
rotfästade sig kring Mälarens stränder, der den,
påträffande en bördig jordmån, så att säga slog ut
i blom. Det har varit vår tid förbehållet att äfven
sprida ett vägledande ljus öfver vår jords äldsta
odlingsförhållanden, ett ljus, som skingrat många i
detta fall hittills som sanningar ansedda villor. Vi
hafva härför, förnämligast, att tacka vår landsman
prof. Sven Nilsson och dansken J. J. A. Worsaae. Det
är jorden sjelf, som genom deras mun förtäljt sin
historia, det är fornlemningarnes runor, de tydt,
det är de under årtusenden tillslutna grafvarnes
hemligheter, de uppenbarat. Deraf har framgått,
att odlingen sent nådde »hjertat af Svithiod»,
Mälaredalen; långt förut var den hemmastadd,
nämligen så pass den kunde vara det bland den tidens
halfnomadiska folk, söder om de stora skogarne
Kolmorden och Tiveden; men äldsta anorna har dock
den nordiska halföns odling i Skåne.

Första åkern i Sverige var svedjelandet: jordbrukets
första ändamål att skaffa vinterförråd af foder åt
boskapshjordarne. Så upptäcktes jordens fruktbarhet,
och man började odla säd, vårsäd -- korn först och
främst. Höstsäden blef här sent hemmastadd. Råg och
hvete nämnas i ett påfligt bref till Strengnäsbispen
ännu 1466 såsom »nya och ovanliga sädesslag ofvan
skogen Kolmorden, af hvilka man icke borde försumma
att taga tionde».

Intet civiliseradt folk saknar åkerbruk, och intet
land, icke ens de mest och äldst odlade, saknar heller
ännu obruten mark -- Sverige är, relativt till arealen,
näst Ryssland i Europa det minst odlade. Men huru än
gränserna för den odlade jorden allt mer vidgats, huru
man än med en vetenskaps hela systematiska omsigt sökt
bereda sig ökade utvägar till förvärf på jordbrukets
område, den ene på ett sätt, den andre på ett annat,
äro dock de odlade växterna till antalet ytterst
begränsade och för alla gemensamma. Vetenskapen
står handfallen och stum i fråga om sädesslagens
uppkomst och första utbredning. Man har genomsökt
alla länder, men ännu ej fått bekräftelse på, att
våra odlade sädesarter någonstädes förekomma i vildt
tillstånd. De kunna icke heller förvildas. Under
nyare tider har man upptäckt tusentals nya växter,
men ej lyckats finna ett enda nytt sädesslag. »Det
synes», anmärker Agardh, »som sädesslagen skulle vara
menniskorna gifna direkt ur Skaparens hand.»

Konsten att odla dessa växter har först på senaste
tiden blifvit en vetenskap. Den var från början
mycket enkel. I den ofullständigt luckrade jordytan
nedlade man fröet och bergade tacksam in skörden --
om det blef någon. Man sådde, bokstafligen taget,
på en förhoppning och ställde jordbruket under Guds
omedelbara försyn. Der den blomhöljda ängen bredde
ut sin fägring, der insjöstranden eller floddalen
lockade, der slog man upp sitt stockhus, der tog man
utan vidare en obegränsad areal, som ingen rådde om,
i besittning och började med den enklaste redskap,
yxan, kroken eller hackan, att bryta en tomt, början
till den omgärdade tegen eller gärdet. Af detta
odlarens hem blef hans hemman.

Vårt jordbruks alla anor stamma från nybyggaren,
och våra dagars nybyggen i Norrlands vildmarker
lemna en trogen bild af jordbrukets begynnelse i
Sverige. Marken, som låg mellan de enskiltas intagor,
gällde af ålder som allmän egendom: de kringboendes
allmänning. När olika orters enskilta sammanslutat sig
till ett helt, med gemensamma intressen och behof,
och staten stadgat sina former, blef allmänningen
förklarad för statens egendom, ett rättsbegrepp, som
formulerades i Gustaf I:s bekanta ord: »Sådana ägor,
som obyggda ligga, höra Gud, konungen och Sveriges
krona till». I sammanhang
härmed blef äfven äganderättsförhållandet de
enskilta emellan i någon mån regleradt, och
derigenom fick begreppet »den egna torfvan»
sin stora betydelse. Deromkring knöt sig landets
lifskraft; kring detta begrepp bildade sig vårt folks
alltid friska kärna.

Hvilka omhvälfningar vi än varit underkastade -- den
egna torfvan har dock stått qvar orubbad, trogen och
fruktbar. Vi hafva sett vår politiska makt utsträcka
giriga armar och huru eröfringslustan i vild brånad
rusat fram genom vår halfva verldsdel, för att
åter slungas tillbaka och sammankrympa inom de egna
naturliga gränserna; vi hafva sett medeltidens och den
s. k. frihetstidens aristokrati växa ut till ofantliga
dimensioner och ofantlig makt, underläggande sig
största delen af landets jord och skapande furstliga
herresäten; vi hafva sett oerhörda rikedomar, genom
lyckliga spekulationer, genom våld och list, samlas
på ett fåtal händer, för att åter lika hastigt liksom
spårlöst blåsas bort. Men under alla dessa vexlingar
har landets egentliga jordbrukande befolkning,
den egna torfvans bebyggare, trots allt svek, allt
förtryck och alla af de mäktige förvållade olyckor,
stadigt gått framåt i sakta, någon gång stannad, men 
säker utveckling och förkofran. De hastigt skapade och
konstigt sammanfogade stora possessionerna försvinna,
de stora godsägarnes antal blir allt mindre, under
det de, som offra sitt lif, sin intelligens, sina
armars kraft och sitt hjertas kärlek för vinnande af
en egen liten torfva, blifva allt flere.

Den ovärderliga vinsten för fosterlandet af detta
lyckliga förhållande ligger i öppen dag och synes
bäst, om man jemför en daglönare med en sjelfägande
man, äfven en sådan, hvars egna torfva ej utgör mer
än 3 à 4 tunnland, men som der har sitt säkra hem.

Sjelfständighetskänslan väcker hos honom krafter och
binder honom vid lifvet med intressen, om hvilka den
förre ej har aning och aldrig skall få aning, förr
än äfven han står på egen torfva. Och det är denna
känsla, som föder en nations lifskraft, som gör den
obetvinglig. Den svenska jorden känner icke heller
några andra eröfrare än dem, som kommit med plogen
och spaden, och annat skall förhållandet ej heller
blifva, så länge den jordägande klassen år efter år
ökas. Hon har aldrig låtit taga sig annat än genom
flit och kärlek, trogen kärlek framför allt. Hon
är odalmannens ärbara hustru, icke lättingens fala
synderska, och derföre är hon också dyrbar, derföre
äges hon ock af en odalmannaklass, bland hvilken
ärbarheten ännu icke blifvit ett af dessa gamla mynt,
hvilka man som kuriositeter gömmer, utan går och
gäller för mer än perlor och guld.

Allt för länge dröjde staten, som haft tillgångar
till så mycket, angående hvilket man med skäl kan
fråga, hvad det egentligen tjenat till, att kraftigt
taga landets modernäring under armarna. Det behöfdes i
detta, som i nästan allt annat, att utlandets exempel
centnertungt skulle falla öfver oss, förr än det blef
allvar af. Skottland, England, Belgien, Tyskland och
det lilla Danmark, existerande under vida gynnsammare
naturförhållanden än vi, hade gjort betydligt mer för
sitt jordbruks höjande, än Sverige för sitt, oaktadt
vi hade så många naturvidrigheter att bekämpa och
redan derför bort vara främst i afseende på omtanka
och användning af alla tillgängliga hjelpmedel.

Men tonen var här en annan.

Det var ej långt ifrån att det talades med ett
visst förakt om »landtbrukare» och »landtbruket» i de
tongifvande kretsarne, bland dem, som anse all jordens
lycksalighet bestå uti att »vara i statens tjenst». --
»Han duger ej till något annat än till landtbrukare»,
hette det -- och så skickade den förnäma familjen sin
odugling till son ned i en aflägsen landsort, der
han blef, hvad naturen eller en förvänd uppfostran
gjort honom till -- en odugling. Denna föreställning,
beklagligen allmän, återverkade hämmande på
jordbrukets utveckling. Det var intelligens, som
fattades; okunnighet och dumhufvuden hade man
tillräckligt förut.

Ändtligen grep staten in. En landtbruksskola
upprättades i hvarje län, och Ultuna förvandlades
till landtbruksinstitut. Dermed började en friskare
vind blåsa, hvarvid äfven den föraktfulla tonen
nedstämdes. Vetenskapsmän ställde sina kunskaper
till jordbrukets tjenst, och de väckte, kan man säga,
nytt lif i myllan, nya, oerhörda krafter för arbetet,
de undervisade och röjde bort fördomarnes ogräs, de
stampade skördar ur jorden. En fullständig revolution
försiggick och öppnade en ny och stor framtid, som
nu med jättekrafter håller på att eröfras.

»Mera kunskap!» blef lösen, och behofvet af ett
nytt landtbruksinstitut för södra Sverige uppstod
snart och måste fyllas. Kungsgården Alnarp, i Bara
härad af Malmöhus län och anslagen till boställe
åt detta läns höfding, föreföll särdeles lämplig
att förvandlas till rikets andra högskola för
landtmannabildningen. Riksdagen var frikostig
på anslag till det nya institutet. Derigenom blef
den förut oansenligt bebyggda gården försedd med
slottslika åbyggnader, hvilka till och med obehöfligt
stöta litet på lyx, såsom den å sid. 73 förekommande
teckningen af Alnarps hufvudbyggnad visar. Egendomen,
som har särdeles väl danad jordmån, består af
10 7/10 mantal och gaf förut i arrende 1,400 tunnor
spannmål. 1862 öppnades institutet, som från början
haft till föreståndare professor Hjalmar Nathhorst,
en man, som redan förut gjort sig ett namn såsom
skicklig teoretisk jordbrukare. Sedermera har vid
detta institut anlagts äfven ganska storartade
trädgårdar, från hvars trädskolor årligen tusentals
ädlare fruktträd skola utplanteras i de närgränsande
länen och der sprida ökadt behag, väcka håg för det
prydliga och lära på nytt att »menniskan icke lefver
af bröd allena».

Dessa instituters och skolors verksamhet har
redan burit riklig frukt. Af alla de framsteg,
vi varit lyckliga nog att i många riktningar få
bevittna, har intet varit så i ögonen fallande som
jordbrukets. Jordens produktionsförmåga har under
en mansålder fördubblats, och odlingen framgår mera
raskt och säkert. Der vilda stenören för några år
sedan stängde vägen för oss, der ogräset frodades,
der kärret spridde sina osunda ångor -- der vagga
nu sädesfälten sitt guld inför odlarens segerglada
och rörda blickar. Den egna torfvan, hvars värde
fördubblats, har derigenom äfven fått ökad betydelse
för vår framtid. Dess innehafvare känner sig stå på
säkrare grund än förr, och bättre än förr vet han,
att det är han, som bär vår framtid på sina skuldror,
att hos honom, mer än hos den indelta arméen och
hela vårt försvarsverk, har landet sin trygghet,
sitt försvar. Det fordras mer flit, mer tålamod och
mer kärlek att komma framåt på jordbrukarens väg än
på andra: der möta motgången, olyckan, hindret oftare
än på andra vägar, och den lyckliga slumpen ses der
ytterst sällan. Men hvad som fordrar strid, är just
det, som lockar, och det motsträfviga skänka vi
oftast vår varmaste kärlek. Så äfven här. Ju svårare
den egna torfvan är att få, desto kärare blir hon,
en gång vunnen.

Strid är lif. Derför ära åt dem, som strida, för att
lefva; ära åt dem, som arbeta tyst, men oförtrutet,
för odlingens utbredning, på byggandet af vår framtids
säkraste grund; ära åt dem, som med uppoffringar
och försakelser visa sin fosterlandskärlek och
gifva föredömen af stora exempel! Kärleken till
fosterjorden, denna vår moder, som gifver oss
allt och derför äfven har rätt att fordra allt, är
menniskohjertats renaste och derför äfven starkaste
känsla och bildar den orubbliga grundpelaren för
ett folks nationella lif. Den enskiltes kärlek till
den egna torfvan, som för honom är allt och ofta
resultatet af ett långt lifs mödor och arbete, är
i smått, hvad ett folks kärlek till dess land är i
större skala. Och denna kärlek är såsom kungsträdet
eken i vårt lands skogar. Under det den med starka
hjertrötter näres af jorden, gifver den sjelf skydd
och näring åt henne, brottas med stormen och höjer
sin krona mot himlen.

"Sprid sällhet, Du, o Fader,
Kring Sveriges täcka floder
Och dessa floders stränder
Och dessa stränders lundar
Och dessa lundars hyddor!"

A.-E.


Lifvet i jorden.

III.

Det blifver stundom nödvändigt att nedstiga
i grufgåugar, som äro fulla med dödande gaser,
vare sig för att komma qväfda arbetare till hjelp,
eller för att undersöka gamla arbeten. Derföre
har man måst förse sig med en andningsapparat, som
innehåller en tillräcklig qvantitet luft. Sådana
apparater hafva länge användts, men en mera fulländad
mekanism har för några få år sedan blifvit uppfunnen
af en hr Rouquayrol, ingeniör vid kolgrufvorna i
Aveyron. Reservoaren hos denna apparat (se teckningen
å följande sida) består af tjockt jernbleck, med kraft
att emotstå ända till fyratio atmosferers tryck. Man
inför luften medelst sinnrika pumpar, som hafva
fasta pistånger och rörliga cylindrar. Apparaten
bäres på ryggen liksom en soldatrensel och luften
derur tillföres munnen medelst en slang. En sorts bälgmekanism ofvan
reservoaren gör, att luften, oaktadt ett ganska starkt
tryck, blott med vanlig kraft inträder i lungorna. En
liten yttre klaff, bildad af tvenne kautschukblad,
som atmosferens tyngd håller slutna intill hvarandra,
öppnar sig, för att utsläppa den förbrukade luften.

Innan säkerhetslamporna blefvo uppfunna, måste
understundom gasen i stenkolsremnorna spela deras
roll. Dessa voro med andra ord naturliga gasometrar,
hvarigenom man förskaffade sig belysning och hvilkas
ljus betraktades som ett slags eviga lampor. En af
dessa sannerligen vestaliska lågor brann icke mindre
än nitton år i en kolgrufva i Newcastle. Den i rör
samlade gasen utfördes ur grufvan och antändes. Den
brann med en låga af åtta till nio fots längd och
åstadkom ett buller liknande dånet af en blåsmaskin.

I vissa grufvor var det förr sedvanligt att hvarje
natt antända denna gas. I Rive de Gier i Frankrike
minnes man
ännu den tid, då en arbetare hvarje afton antände
grufgasen, för att framkalla en explosion, så att
arbetarne dagen derefter skulle kunna sysselsätta
sig utan fara i sina orter. Höljd i ett ylle- eller
lädertäcke, med en mask för ansigtet och hufvudet
insvept i en munkkapuschong, kröp han fram till
öppningen längs marken, för att så mycket som möjligt
kunna hålla sig i frisk luft. De farliga gaserna
äro nämligen lättare än luften och stiga alltid upp
till de högre delarna af orten. I ena handen höll han
en lång staf, hvarpå en brinnande lampa var fästad,
och rustad på detta sätt kröp han längre och längre
och frambragte, genom att skjuta lampan framför sig,
åtskilliga urladdningar, hvilka neutraliserade den
skadliga gasen. Hade han antändt en gasöppning,
så måste han
ändra ställning och gå upprätt, emedan den genom
explosionen frambragta kolsyran hastigt bildade det
understa luftlagret. Man kallade denne man botgöraren,
emedan hans drägt förlänade honom ett visst munklikt
utseende; men detta namn kan också hafva uppkommit
genom ett grymt skämt, emedan det ofta nog hände,
att botgöraren blef offer för en gasexplosion.


Grufgas-explosion.

Det finnes verkligen ingen naturföreteelse, huru
förskräcklig den än må vara, som kan jemföras med
en antändning af en större mängd grufgas, denna
sammansättning af väte och kol, denna lysgasens
broder, som grufarbetarne hafva gifvit benämningen
den vilda elden. Må man föreställa sig ett af dessa
himmelens plågoris, som synas hafva blifvit uppfunna
till mensklighetens straff, ett åskslag, en orkan,
en cyklon, ett skydrag, förbrännande, kullstörtande,
förstörande allt på dess väg, och man skall dock
dervid ej på långt när hafva
en fullständig idé om de verkningar, som frambringas
genom en explosion af nämda gas, der den i massa
förefinnes. En kanon, laddad med drufhagel och
afskjuten mot ett kompani soldater; en krutkammare,
fattande eld midt ibland en kår fyrverkare; en
gasometer, uppflammande i en fabrik -- kunna knappt
gifva en föreställning om en antändning af grufgas,
som plötsligt öfverraskar arbetarne.

Knappt är gasen i beröring med en lamplåga, förrän
en förfärande knall uppkommer. Det är verkningen utaf
föreningen af grufgasens särskilta elementer, väte och
kol, med luftens syre. De båda kropparne skilja sig
från hvarandra, för att hvar för sig ingå förening med
syret, hvarmed de hafva största frändskap. Det dubbla
fenomenet uppkommer blott vid en hög temperatur: utan
lamplågan försiggår det ej. Det verkar med åskslagets
hastighet. Explosionen fortplantas ögonblickligen i
alla gallerier af grufvan; den kullkastar vagnar och
träskrank, uppstiger i schakten och kastar åt skilda
håll de plankor, som omgifva öppningen. Menniskorna
bländas, kastas till marken och förbrännas. Ofta
fatta deras kläder eld. När man försöker att skynda
till deras hjelp, är det för sent: man finner endast
knappt igenkännliga lik. Må grufgångarne sysselsätta
hundra eller tvåhundra arbetare, plågoriset skonar
ingen; döden utbreder sig i hvarje del af grufvan,
hvarest gasen fanns, der explosionen ägde rum.

Luftportarne hafva blifvit nedslagna, luftvexlingen
är rubbad, den underjordiska atmosferen
förskämd genom grufgasens förbränning. Vattenånga
och kolsyra hafva uppfyllt hvalfven. Stundom stiger
temperaturen så högt, att kolet utefter galleriernas
väggar förvandlas till coaks, och skakningen är
så våldsam, att till och med de barrikader, som
blifvit uppförda till skydd mot vatten, eld och
jord, förstöras. Då kommer till denna redan i och
för sig obeskrifliga scen af förödelse ytterligare --
öfversvämning, jordras, brand, liksom explosionen
icke redan skördat allt för många offer! Skola vi
afslöja fasan i ännu hägre grad? Den skämda luften
utbreder sig i grufvan, och qväfningen gör slut
på dem, hos hvilka en gnista af lif ännu fanns qvar.

Man har nu vidtagit sådana förbättringar med
Davys först konstruerade säkerhetslampa, att
man kan begagna henne, utan att utsätta sig för
faran af en explosion. Men intet skyddsmedel har
man hittills lyckats finna mot de olyckshändelser,
som näst explosionerna äro de farligaste, nämligen
öfversvämningarna, som uppstå dels genom det i
sjelfva grufvan sig samlande vattnet, dels och
hufvudsakligen genom det från öfvergifna gångar
inträngande vattuflödet. Ett enda slag med hackan
kan framkalla stor olycka. En gammal engelsk
arbetare trodde fullt och fast, att jorden var
ett lefvande väsen, och förliknade de vattenådror,
som man anträffar i bergverken, med menniskokroppens
vener och arterer. »Då vattnet bryter in i vår ort»,
sade han, »så är det jordens hämd, derför att vi
hafva genomskurit en af hennes ådror.»

Användning af Rouquayrols andningsapparat.



Fågelfängaren.
Berättelse af Marie Sophie Schwartz.

För några år tillbaka stod, en vacker vårdag, på
Gustaf Adolfs torg en liten fågelfängare med sin bur,
hvaruti funnos flera slag af svenska fåglar.

Gossen såg på de förbigående, som ej fästade någon
uppmärksamhet vid hans lefvande varor.

Då eftermiddagen stundade och ingen köpare hördes
af, betraktade han de små rädda stackarne i buren, liksom
öfverläggande med sig sjelf, om han skulle gå hem eller
stanna längre.

»Hvad har du för fåglar i buren?» frågade helt
plötsligt en ungdomsfrisk stämma. Gossen lyftade genast
upp hufvudet.
»Hämplingar, grönsiskor och steglitser, en korsnäbb
och en domherre», svarade han och blickade på frågaren,
en yngling om tjugo år med studentmössa på hufvudet. Tre
kamrater hade tillika med honom stannat, för att
betrakta burens innehåll.

»Huru mycket vill du hafva för hela surfven?»

»För alle sammans», upprepade gossen och såg förbluffad
ut.

»Ja, alla tillsammans.»

»Åh, det blir mycket penningar», menade den unge
säljaren och lyftade upp buren. »De äro tio, och jag
brukar få 1 rdr stycket för steglitserna, för........»

»Det der rörer mig icke, ditt nöt», afbröt honom
studenten. «Jag vill köpa dem i klunga. Är du
nöjd med 10 rdr?»

»Vist är jag det», blef svaret.

Ynglingen  framtog en 10-rdrs-sedel och gaf den åt
gossen, under det hans kamrater gjorde sina
betraktelser öfver de stackars djurens flaxande.

»Nu äro ju fåglarna mina?» sade köparen.

»Det är säkert, som banko det. Hvart vill herrn jag
skall bära dem.»

»Du skall strax få veta det.» Ynglingen öppnade
luckan på buren, och i nästa minut var det lilla
fängelset tomt. De tre kamraterna skrattade.

»Det var bra gjordt, August», sade de; fria studenter
tåla ej se fångar, utan att frigifva dem.

Gossen tog den tomma buren och vandrade hem. Han var
glad öfver affären, han gjort, men kunde likväl
icke afhålla sig ifrån att tänka på de ord,
studenterna uttalat, och icke heller på att han,
som köpte fåglarna, genast släppte ut dem. Det var,
liksom om detta grumlat hans glädje.

Han hade lång väg att gå. Först på Roslagstulls-gatan
gick han genom porten på ett grått plank och in
på en stor gård, full af streck med upphängda rena
kläder. En qvinna, stark och frisk till sitt utseende,
höll på att hänga upp ännu mera af den tvätt, hon
gjort, och nickade vänligt åt pilten, i det hon sade:

»Är du hemma redan, Oscar lilla, jag väntade dig icke
så snart.»

»Och med buren tom, kära moster. Jag har sålt
hvareviga en.»

»Godt och väl det, kära barn; men jag begriper
icke, hvarför du håller på med det der välsignade
fågelfängeriet, då du icke för nöd behöfver drifva
omkring först i skogen och sedan på torg och gator,
för att bjuda ut de arma kräken.»

»Jo, ser moster, jag gör det derför, att jag vill bli
rik med tiden, så att moster som gammal skall slippa
att släpa, som hon nu gör. Jag har mina tankar för
mig, jag. Moster vet, att jag ej har håg för något
handtverk, men väl för handel, och derför handlar jag
med den vara, jag kan förskaffa mig, utan att behöfva
köpa den. I morgon sätta vi in de här 10 riksdalrarne
på sparbanken. Jag har fem rdr der förut.»

»Men du försummar att läsa, är jag rädd för. Jag
har icke velat fråga presten, hur pass du är i dina
stycken; men det säger jag, att det skulle blifva
en evig skam för mig, om du ej får ett vackert
prestbetyg, när du läst dig fram.»

Oscar log ett öfverlägset leende åt mosters farhågor
och förklarade, att då Christi-himmelsfärdsdag nu
snart var inne, finge hon vid storförhöret öfvertyga
sig, att den oron allt varit öfverflödig. Nu var han
hungrig, och moster skulle allt vara snäll, om hon
gåfve honom något litet att äta, sedan skulle han ut
i skogen igen med sina limstickor, för att få flera
fåglar. Dem han hade, ville han icke sälja förr än
längre fram; det var rara fåglar det.

Mostern smålog belåtet mot honom, tog
10-rdrs-sedeln och lofvade att sätta in den på
sparbanken, och så gingo de in i deras gemensamma
boning, som låg bredvid tvättstugan.

Det var rent och snyggt i madam Ekmans rum, och man såg genast,
att hennes arbete skyddade dem från nöd.

På ett bord, försedt med vaxduk, framsatte
madamen smör, bröd, sill, kall potatis och en
mugg dricka; men innan
Oscar lät sig väl smaka af dessa anrättningar, gick
han fram till en stor bur, hvaruti funnos flera fåglar
af olika slag. De
tycktes en längre tid hafva vistats der; ty de voro
icke så vilda, som dem han försålt åt studenten, ehuru
ganska rädda. Oscar följde deras oroliga hoppande från
pinnarna till ståltrådarna, från ståltrådarna till
pinnarna, med uppmärksamhet. Han erfor, för första
gången, ett obehag vid åsynen af deras obelåtna
utseende. Slutligen gick han ifrån dem och till
häckburen med kanariefåglarna. Dessa voro tama och
helsade honom med att qvittrande komma nära gallret,
liksom begärde de något. De voro födda och uppfödda
i buren och funno sig bra i att vara fångar.

Han öppnade burdörren och gick sedan att äta.

De befriade fåglarna slogo sig ned på bordet jemte
maten, plockade upp smulor, som Oscar kastade åt dem,
och åto ur hans hand eller sutto på hans hufvud,
glada åt att få sällskapa med honom.

Efter slutad måltid gick han ut på gården och satte
sig att skära pinnar af rörpipor.

»Moster», sade han, »tycker ni, att det är synd att
fånga fåglar och sälja dem.»

»Nej, kära barn, det tycker jag icke. I Guds ord
står ju, att bara vi icke plåga och pina djuren, så
äro de gifna till menniskans nytta. Annat vore det,
om du för fågelfångsten glömde att läsa din katekes,
då blefve det en synd.»

»Men fåglarna tycka icke om att vara i buren, moster»,
invände Oscar.

»Oxen tycker icke om att blifva slagtad», genmälde
madam Ekman, »men han får ändå släppa till lifvet,
derför att det är oss till gagn, och när det är
tillåtet att slagta, då är det......»

Någon bultade på porten. Madam Ekman blef härigenom
afbruten och Oscar upptog icke samtalsämnet, sedan
den, som sökte tvätterskan, aflägsnat sig, utan begaf
sig bort med sina limstänger.

*

Någon tid derefter, en afton, såg man åter ung Oscar
med sin fågelbur på Gustaf Adolfs torg. Han hade sålt
ett par grönsiskor och ett par andra voro borttingade,
så att han var belåten med sin dag. Att gå hem,
ansåg han likväl för tidigt. Det kunde ju hända,
att några flera köpare kommo. Oscar räknade öfver
sina penningar med mycken förnöjelse.

»Är du nu här igen med dina olyckliga fåglar!»
utropade en hurtig stämma. Oscar såg upp. Samma
student, som köpt och lössläppt den bevingade varan,
stod framför honom.

»Hvarför fångar du dessa arma kräk och säljer dem
åt andra, lika grymma som du, hvilka skola hålla dem
instängda? Är du så fattig eller så oduglig, att du
ej på något bättre sätt kan förtjena ditt uppehälle?»
frågade studenten.

Oscar blef röd i ansigtet. Med en femtonårig ynglings
hela stolthet svarade han:

»Att fånga och sälja fåglar är tillåtet, och med
det jag nu förtjenar tänker jag skaffa mig utvägar,
så att jag i framtiden kan hjelpa min moster, som nu
försörjer både mig och sig med sitt arbete.»

»Ja så, du tänker på framtiden du?» inföll studenten,
»men för f--n, pojke, icke är det någon framtid att
vara fågelfängare. Det yrket förskaffar dig några
styfrar för stunden och dem erhåller du till på köpet
genom ett lidande för dessa oskyldiga små varelser,
ett långvarigt lidande. Lär du dig ett handtverk och
drif icke omkring på gatorna med din bur, det är mitt
råd.»

I samma ögonblick han sade detta, öppnade han burens
lucka, och innan gossen hann förhindra det, voro alla
fåglarna sin kos. Ett utrop undföll de befriades
fångvaktare. Studenten skrattade och tog fram sin
plånbok.

»Jag gaf dig 10 rdr sist för burens innehåll. I dag
ger jag dig 20 rdr, men mot vilkor, att du aldrig
mer fångar och säljer fåglar. Nå, hvad säger du om
detta?»

Oscar såg på de båda tiorna och fick ett villrådigt
utseende.
»Besluta dig snart, eller får du endast 5 rdr. Är det
så svårt att afstå ifrån att vara de glada sångarnes
plågoande?»

»Icke det, men......»

»Inga men; vill du hafva penningarne och upphöra med
din dåliga industri? ja, eller nej!»

»Jag vill hafva penningarne.»

»Och du lofvar att icke mera ockra på fåglarnas
frihet?»

»Jag lofvar det.»

»Hvad heter du?»

»Oscar Örnström.»

Studenten gaf honom penningarne och fick reda på,
hvar gossen bodde, hvarefter de åtskildes.

*

Madam Ekman hade mycket brådt om med att draga
ut kläder. Tvätten skulle vara i ordning till
midsommaren. Den raska qvinnan såg likväl icke så
glad ut, som hon brukade, då hon arbetade.

Porten öppnades och en ung herre steg in.

»Bor Oscar Örnström här?» frågade han.

»Oscar är icke hemma», svarade madamen och suckade.

»Hvar är han då?»

»Huru skall jag veta det. Han gick hemifrån för öfver
en vecka sedan och skulle vandra omkring med sin
låda, som han har försett med alla möjliga småsaker,
dem han tänkte sälja, efter han fått tillstånd att
begifva sig ut på landsbygden. Nu är det alldeles
rysligt tomt efter den kära gossen.»

Madam Ekmans ögon fingo en våt glans; men hon sväljde
tårarna och sporde, hvad främlingen ville.

»Jag ville höra efter, om han hade några fåglar att
sälja», blef svaret.

»Tycker herrn det. Han släppte ut dem alla, utom
kanariefåglarne, innan han gaf sig på väg bort. Han
gjorde det, derföre att en student gifvit honom
penningar mot det, att han skulle gifva kräken
deras frihet. För penningarne köpte han sitt lilla
varulager, och när det är utsåldt, kommer han hem
för att skaffa sig ett nytt. Se, gossen har alltid
tyckt om handel och aldrig passat för att blifva
handtverkare.»

Den unge mannen gick och madam Ekman återtog sitt
arbete med de rena kläderna.

*

På det vackra Edsfors' stora veranda satt den unge
ägaren och rökte sin cigarr, under det han läste i
en tidning. Ett stycke från honom hade hans fru tagit
plats, och på gården, under uppsigt af en sköterska,
lekte tvenne små barn.

Det unga paret och de lekande barnen, omgifna af en
vacker natur och belysta af sommarsolen, hade erbjudit
en ganska vacker anblick, i fall makarnes ansigten
utvisat den lycka och belåtenhet, man väntat att finna
återspeglade der. Detta var icke händelsen. Mannens
min var trött och likgiltig, hustrun missnöjd och
otålig.

Med en ljudlig gäspning lade August Skog bort
tidningen, sträckte ut sig och intog en beqväm
ställning i hvilstolen.

Frun, ett vackert fruntimmer, kastade på honom en
förtörnad blick och sade i skarp ton:

»Man kan icke annat än erkänna, att du har
ett ogeneradt sätt, min bästa August.»

»Skall jag då genera mig för min egen hustru?» frågade
August skrattande. »Det kan väl icke vara din mening,
min söta Hilda.» Han steg upp och gick till henne,
bifogande: »För att vara uppriktig, så måste jag
medgifva, att idyllen här på landet i längden blir
förb--t enformig. Den passar hvarken för ditt eller
mitt lynne. Hvad säger du derför om en resa till
Schweiz? Der hafva vi icke varit förr.»

Den unga fruns ansigte ljusnade. Hon såg upp på mannen
med ett vackert och lifligt uttryck.

»Ja, låt oss resa», utropade hon, »det blir rysligt
att stanna här hela sommaren.»

Stackars qvinna, hon fann det »rysligt» att lefva
tillsammans med man och barn på en naturskön egendom
under den vackra årstiden. Huru mycket var hon icke
att beklaga!

Grinden till gården öppnades. En ung, snyggt klädd
karl, med en stor låda på ryggen, inträdde. De små
tultade honom till mötes och fruns lilla knähund
rusade skällande emot den kringvandrande köpmannen.

»Der hafva vi en smålänning», sade herrn. »Vi skola
väl taga hans varor i skärskådande, eller huru, Hilda
lilla? Det blir genast en förströelse. Kanske har
han några leksaker, som passa barnen, eller spetsar,
som du behöfver; ty mins jag rätt, så är ditt behof
af spetsar otillfredsställbart.»

Smålänningen, såsom herr Skog kallade honom, nalkades
verandan och frågade, om herrskapet ville handla. När
härpå svarades, att man ville se varorna, satte han
ned sin låda på en af bänkarna, rätade upp sig och
drog ett djupt andetag.

Han stod nu midt för egaren af Edsfors och deras ögon
möttes. Handelsmannen hade ett vackert, öppet ansigte
och kunde vara omkring två och tjugo år.

August Skog hade varit bildskön, och den, som en
gång sett dessa regelbundna drag, kunde omöjligt
glömma dem, ehuru de redan voro förslappade, håret
tunnt och ögonen infallna. Han tycktes, att döma
efter det yttre, vara omkring fyratio år; men hade
i verkligheten upplefvat endast trettio. Han hade
i ynglingaåren så smakat på nöjets nektar, att han
druckit sig öfvermätt; men bakom den lefnadströtta
ytan framskymtade likväl hjertats godhet, den hade
ingen njutningslystnad förmått qväfva.

Efter att ett ögonblick hafva betraktat hvarandra,
log handelsmannen helt gladt och sade, i det han
uppläste sin låda:

»Det är icke första gången jag och herr brukspatron
hafva affärer med hvarandra. Ni har handlat af mig
förr.»

»Har jag! Mycket möjligt, hit komma ganska ofta
handelsmän af er klass. Det förefaller mig också,
som ert ansigte vore mig bekant. Är ni från Småland?»

»Icke så alldeles. Far och mor voro visserligen
derifrån, men jag är född i Stockholm; och der var
det ni köpte af mina första varor, som den tiden voro
af annat slag, än de nu äro.»

Handelsmannen hade fått upp lådan och utbredde
innehållet till beskådande.

Skog såg uppmärksamt på honom och syntes leta i sitt
minne. Helt plötsligt utropade han:

»Nu har jag det, ni är den lilla fågelfängaren.»

»Alldeles, och det är herr brukspatrons frikostighet
den tiden, jag hade att tacka för möjligheten att
börja såsom handlande. Edra penningar hafva fört
stor välsignelse med sig; jag skall aldrig glömma
detta. Går handeln fortfarande lika bra några år,
så tänker jag slå mig ned i Stockholm och börja i
större skala. Moster min får det då så bra, att hon
skall må som perla i guld. Allt detta blir ert verk,
herr brukspatron.»

Skog svarade, skrattande, att i så fall vore det enda
gången hans bortkastade pengar fört välsignelse med
sig.

Den frikostiga brukspatronen köpte för 75 rdr
och Oscar undfägnades dessutom på bästa vis. Han
erbjöds äfven att hvila öfver till morgonen derpå,
hvilket han också gjorde. I dagningen begaf han sig
likväl på väg, men efterlemnade en skrifven lapp till
brukspatron Skog. På den stodo endast dessa ord:

»Lyckan är icke att lita på. Hon sviker
alla och kan äfven svika er. Om så illa
skulle ske, erinra er då den tacksamme
Oscar Örnström.»

August log, då han läste dessa ord, och kastade
biljetten i sin papperskorg, utan att vidare erinra
sig den.

(Forts.)


Sigtuna.

I mjuka draperier lägrade sig vinterns svepningsskrud
öfver jorden och från himlen föll ett silfverskir,
som svepte berg och dalar i sitt dimmiga hölje och
ur hvilket blott de närmaste föremålen framträdde
med någorlunda klarhet. Sigtunas ruiner reste sig i
töcknet likt gamla kämpar, som tysta och gråa sågo
tillbaka på flydda, herrliga ungdomsdagar, kämpar
med bruten kraft, hvilka i det förgångna se sin enda
ljuspunkt och i framtiden blott en graf.

Så ungefärligen tänkte en storväxt man, höljd i en
vargskinnspels, och som i stora bottforer banade sig
en väg fram genom de höga drifvor, som här och der
nyckfullt kastat sig i försåt för stadens fredliga
invånare och lurande lågo utanför deras portar,
sökande hindra all trafik till handelsmannen, hvilken
med trånsjuka ögon bemödade sig att blicka ut genom
isrosorna på boddörrens rutor. Med ett skrällande
ljud ryckte han nu upp låset, gjorde ett artigt
ställningssteg i den perlfärgade ramen, på detta sätt mottagande en qvinna,
höljd i en grå ullschal, i det han synbart visade
sig angenämt berörd af att se en mensklig varelse.

»En half 'fjerndel' kaffe, herr Sandelin!» sade
qvinnan, som nu stod bredvid mannen i boddörren, under
det båda vände sig ut emot gatan och nu med stora
ögon, från topp till tå, mönstrade den pelsklädde
främlingen.

»Det är en, som väntar på skjuts», sade de på en gång
till hvarandra, såsom ett resultat af hvad en lång
erfarenhet lärt dem; hvarefter låset bakom dem for
hastigt tillsammans.

Främlingen gick allt vidare på den långa, öde gatan,
under det han med svårighet drog fram ett ur bakom den
ljusa fäll, som hängde ned ifrån hans axlar. »Ännu
halfannan timma!» mumlade han och betraktade
timvisaren med en viss otålighet. »Jag känner mig,
min själ, som lefvande begrafven här!» Hans ögon
öfverforo de långa husraderna, som på krökta ryggar
balanserade skorstenar och rökhvirflar -- icke
olika pjaltiga jonglörer, som kanske i bättre dagar
och under andra  förhållanden skådat samma platser
och samma himmel.

Denna stumma tafla afbröts af hundskall, och en jägare
klef med långa steg öfver snöfälten -- det var, som om
ett friskt lif strömmat emot den ensamme vandraren,
och han stannade, i det han sade:

»En skarp köld!»

»Dålig jagt», svarade den andre, misslynt skakande sin
jagtväska, -- »inte ett harspår en gång! Satan!» och
han skickade en gäll hvissling efter den bortilande
hunden.

»Har ni långt hem?» frågade den pelsklädde, kanske
inte obenägen att fördrifva en timme framför en brasa,
lyssnande på jagthistorier. Det syntes, som ordet
hem skulle hafva satt jägarens galla i rörelse,
då han svarade:

»Jag är som ruinen här, och endast den fläck jag står
på, eller den, der jag för tillfället kastar mig ner,
är min!»


Sigtuna ruiner.

De båda männens ögon möttes.

»Det är med mig, som med Sigtuna», fortfor jägaren. --
»Jag har kanske haft min gyllene tid.» Han nickade
och aflägsnade sig några steg.

»Har ni icke lust», skållade den andres röst efter
honom, »att med mig låna hus på gästgifvaregården och
hjelpa mig att tömma en flaska varm punsch? Vi hafva
mötts på alfariväg, och en bål och hundväder passa
till hvarandra som två vattendroppar. Följer ni med?»

»Får gå!»    Jägaren lät åter höra en gäll hvissling.

»Menniskan är ett sällskapsdjur, om jag inte funnit
er, vet jag inte, hvad jag för ögonblicket skulle
tagit mig till.»

Det låg ett visst förakt i den blick, hvarmed jägaren
mätte det runda, välmående ansigte, som tittade fram
ur vargskinnet.

»Se så, nu är det, som jag tänkt mig», fortfor den
bjudande och lät sin gäst sitta ner framför brasan,
som sprakade i gästgifvaresalen.
»Ni är jägare?»

«Ja.»

»Skål! Det är inte utan, att jag också handterat
bössa; men det är tusan så tröttsamt att luffa omkring
bland skog och mark!»

»Jo, jo; men vildbrådet har det icke beqvämare! Ici!»
Den långhåriga jagthunden kröp ihop vid hans fötter.

»Ja, kan det vara en tröst, så -- men hvem kan för
resten sätta sig in i sådana djuriska känslor!»

»Jag har gjort det på ett ganska naturligt sätt. Ni
har bjudit mig hit, för att jag skall hjelpa er att
fördrifva en timma eller så. Er kassa är bättre
än min, ni har tagit in punsch, jag dukar upp en
historia, och så äro vi qvitt.»

»Topp!» svarade den andre och drog sin stol närmare
gästen.

»Mitt ämne är en jagt, der jag sjelf var vildbrådet.»
Han höll upp några ögonblick och stirrade i elden,
som kastade brandgula flammor öfver hans magra,
väderbitna ansigte och svarta, stripiga hår, hvarefter
han fortfor:

»Jag har inte alltid skött bössan, mitt jägarelif
började jag med att sjelf vara jagad. Hvad jag
egentligen varit, hör inte hit. Det är nog, att också
jag haft ett hem, en qvinna, som jag arbetade för,
och en lika späckad plånbok, som ni. Det var ett
paradis, om ni så vill -- sjelf tyckte jag så. Sagan
om ormen är icke utan grund -- under en väns skepnad
smög han sig in i vårt eden. Det fanns intet, som
jag icke skulle kunnat göra för honom; min hustru
kallade oss skämtande 'Orestes och Pylades!'

»Jag har ju sagt er, att min vän var en orm --
frestaren kunde inte använda större list för att
locka en Eva, än han. Småningom vände han hennes
hjerta ifrån mig och slutligen -- ja! hon hade inte
större styrka, än vår stammoder inför den förbjudna
frukten. Ingenting kan jemföras med en förälskad mans
blindhet -- fallet passerade, medan jag drömde om min
lyckas oförgänglighet.

»Vid denna tid blef ett stort alarm öfver en
stöld. Det var många tusentals riksdaler ur en kassa,
som var mig betrodd. Jag vill inte trötta er med
beskrifningen öfver en lång och invecklad rättegång;
blott resultatet vill jag nämna: skenet föll emot
mig. Anklagad och misstänkt, blef jag häktad. Min
hustru» -- han tystnade plötsligen, derpå höjde han upp
hufvudet med den energi, som tycktes tillhöra honom,
och med ett kast på nacken, hvilket hans lyssnande
värd ungefärligen uttydde till -- har jag sagt a så
vill jag också säga b! återtog han: »Min hustru ryckte
då bindeln från mina ögon -- jag såg mig drifven ur
mitt paradis och mina äktenskapliga band slitna.

»Jag tänkte knappast på det brott, för hvilket jag
var anklagad, men jag ville återfå min frihet, för
att ställa mannen till svars för sitt verk. För allt
annat var jag likgiltig och huru man än advocerade
för rätt eller orätt, när man ändå oupphörligt höll
mig i fängsligt förvar.

»Ju mera det led, ju mera törstade jag efter ljus
och luft och efter att fritt få röra mina lemmar. Den
list, jag utvecklade, för att nå detta mål, hör
inte hit. En höstqväll låg fängelset bakom mig,
men jag sökte inte fria fältet, jag sökte en af
stadens förnämsta gator. I ett gammalt skjul, icke
långt från den mannens bostad -- den mannens, hvilken
jag  ansett som en vän, men som svekfullt mördat
min lycka --,  lurade jag hela natten, för att, då
hans husport öppnades, osedd smyga mig in. Slutligen
vreds en nyckel om i låset, portarne kastades upp,
men på samma gång rullade en vagn ut igenom dem --
mannen satt i vagnen. Jag var just i begrepp att
störta fram, för att hejda hans hästar, då jag såg
några vaktkarlar komma ilande. Hastigt skylde jag mig
igen, och så godt jag kunde, blickade jag ut genom en
af väggfogningarnes springor. Blott några stenkast
ifrån mig stannade vagnen, och jag såg mannen luta
sig framåt, medan han vexlade några ord med karlarne.

»'Med de hästarne är han i Sigtuna innan middagen,
och då kan han, som sagdt, vara igen om tre dagar',
hörde jag en af karlarne säga nära intill mitt
gömställe. Jag lutade mig
djupare ned bakom en hög uppstaplade bräder.
Jag såg intet mera,   men  jag   hörde ett häftigt
tramp af fötter, på samma gång som en basröst ropade:
'Hvad står på, har någon rymt?' hvarpå ljudet af mitt
namn dog bort i rymden. 

»Således till Sigtuna! tänkte jag.

»Klockan hade nyss slagit fem, och rörelsen på stadens
gator var ännu icke börjad. Skjulets ena gafvel vette
ut åt en bakgata; jag sparkade bort några plankor och
smög mig ut. Min spanande blick fann blott nedfällda
rullgardiner och slutna portar. Nästan utan att hämta
andan, ilade jag gatan framåt och var snart på fria
fältet. Med den kännedom, jag hade om trakten, var
det inte svårt för mig att undvika landsvägarne och
likväl finna den kosa, jag borde, för att nå mitt
mål. Jag kände hvarken hunger, törst eller trötthet:
allt gick upp i den vilda glädjen, att få stå ansigte
mot ansigte med min fiende. Vid nattens inbrott såg
jag ruinerna efter S:t Lars, S:t Per och S:t Olof
dyka upp likt sjörån öfver målarens vatten. Jag hade
som barn lekt mellan de gamla murarne och kände hvar
sten: jag var så godt som barnfödd mellan dem. Min
mor bodde inte hundra steg från den plats, der
jag stod. Först i detta ögonblick kom jag att tänka
på henne. Mannen! Detta enda ord hade under veckor
fängslat alla mina sinnen.

»Liksom en brottsling smög jag mig nu bort mot hennes
bostad. Jag ville hvila ut hos henne och der göra
mig underrättad, hvar jag skulle söka honom. Just
som jag var i begrepp att smyga om hörnet till
Prestgatan, der hon bodde, träffades mitt öra af
ljudet från några dämpade röster, som ifrigt talade
med hvarandra. Tryckande mig intill husmuren, stannade
jag och lyssnade.

»'Först klockan fem, hvad tusan, hade han då inte på
qvällen ...'

»Jo, det är naturligt, men han har kanske, som råttan
i fällan, sprungit omkring staden; han har inte varit
rätt redig sedan han blef knipen ...'

»'Ja, att på bar gerning blifva gripen med stulna
tjufgodset ...'

»'Åh, så på bar gerning var det väl inte. Men skyldig
är han, det är klart; hvarföre skulle han annars
schappat sin väg? Men hade inte Gullbergs Lotta sett
honom springa som en yrande vind framåt gatan och
utåt vestertull, så skulle vi inte haft det ringaste
spår. Jo, det var min själ inte dumt!' 

»'Det var inte
heller dumt, att jag mötte vagnen, just då han for
af till Sigtuna ... det var han, som framkastade,
att hans mor ...

»'Det är naturligt, han skall gömma sig hos henne,
tills han kan komma ur landet.'

»'Men  de voro ju sådana vänner.'

»'Slägt och vänner äro värst! Han har lofvat att komma
hit och hjelpa oss att spåra -- tyst! hvad är det för
ett buller?' 

»Det blef nu en dödstystnad. Jag drog mig
ohörbart ifrån hörnet, sökande den närmaste förstuga,
i hopp att der få ett skygd, och hade just lyckligt
hunnit inom dess tröskel, då en dörr öppnades, ett
ljussken föll öfver mig på samma gång och jag stod
ansigte mot ansigte med en qvinna. Denna gaf till ett
gällt skri -- ryktet om det brott, jag skulle hafva
begått, hade nått hit -- Clara Gunnarsson, min gamla
lekkamrat, släppte det ämbar, hon höll i handen,
och rusade bort, smällande dörren igen efter sig.

»Ett tumultuariskt sorl ljöd hastigt omkring mig, allt
hvad jag hade klart, var, att jag sprang, som om jag
flög.  Ömsom hörde jag rop och skri bakom mig, ömsom
kom något hojtande föremål emot mig; allt, hvad som
kom i min väg, stötte jag omkull eller kastade till
marken. Det var icke någon mörk qväll, fast himlen
var molnfull, och då och då bröt en månglimt fram
öfver denna hetsjagt, der vildbrådet sökte försvara
sig till det yttersta. Nej, de skulle inte gripa mig,
förr än jag stått ansigte mot ansigte med min fiende!

»Ett stängsel hindrade mig plötsligen. Jag hoppade
öfver det, men sjönk dervid ned i en djup grop. Detta
var just vid en af de skarpaste svängningarne utmed
vägen förbi ruinerna. Skälfvande och halft bedöfvad
af smärta vid fallet, låg jag orörlig och hörde mina
förföljare rusa förbi. Endast
med svårighet kunde jag röra händer och fötter. Jag
förnam åter ljudet af steg och röster, mina
förföljares antal hade förökat och mångdubblat
sig. Försigtigt lyfte jag hufvudet och såg tornet
till S:t Pers kyrka rakt framför mig. Krypande på
mina händer, nådde jag den förfallna grundmuren. Der
sökte jag de djupaste skuggorna, min 
sjelfbevarelseinstinkt dref mig allt vidare, och klängande
mig fast vid tornets yttre ojemnheter, uppnådde jag
dess nedersta glugg, der jag, dragande mig tillbaka,
så långt jag kunde, betäcktes af nattens dunkel.

»Sjelf hade jag en fri utsigt. Jag såg månstrålar
vattra Mälarviken, jag såg kullar och berg träda
fram med blåaktigt sken eller svepa sig i mörker,
medan de spridda boningshusen sökte på stadsmaner
bilda tvenne gatrader, hvars prunkande namn af
Prest- och Kungsgatan, likt en präktig mantel öfver
tiggarens trasor, likväl icke förmådde dölja dess
iråkade elände. Och liknade ej detta elände mitt eget? 
De flydda solskensstunderna stucko blott fram sina
skarpa dagrar för att låta det närvarandes natt desto
bjertare framstå.

»Ja, denna urgamla stad, der man behöfde sex timmars
tid för en promenad kring dess vallar, inom hvilka
fyra borgmästare på en gång stoltserat och hvars
rikedom och glans kommo snikna röfvarehopar från
fjerran österled att klappa på dess lockande,
praktfulla silfverportar; till hvilken dverg hade
ej den förgängliga tiden hopkrymt dess storhet -- nu
skulle knappt den bettlande trashanken anse mödan värd
att ställa sin kosa hit! Jag kunde ej underlåta att
sammanväfva dess historia med min egen. En forntida
makt, en nutida och en tillkommande vanmakt -- det
var min egen spegelbild!»

Han sträckte ut handen efter eldgaffeln, rörde om
brasan och slående på en rykande brand, fortsatte
han:

»Medan jag så låg till hälften sammankrupen,
lyssnande efter något buller, som kanske åter
skulle jaga mig upp i mitt gömsle, passerade,
som sagdt, denna stads gamla minnen en sorts revy
för mina inre blickar. Jag tänkte på den tid, då
Asarne först tågade in i norden, och att det varit
denna plats, deras vise anförare Sigge Fridulfsson
föredragit, framför så mången annan, och att han
här hållit sitt hof. Här hade de tappra vikingarne
slagit sina sköldar, sökt ättestupor, hållit ting,
druckit fostbrödralag eller i berserkagång nedgjort
hvarandra. Här, på utskjutande klippor, hade mången
mö förgäfves spanat efter en aldrig återvändande
drake, tills hon, en vissnad lilja, sjunkit ned mot
kullen. Här hade man efter striden vid Samsö fört till
Ingeborg Hjalmars ring med hans sista helsningsord:
'Henne till ett sorgebud, det hon aldrig får se mig'.
Här hade Hagbart, för att fresta Signilds trohet,
bedt, att man före honom skulle hänga hans mantel i
galgen, på det att han skulle få se, huru han tog sig
ut som död, och när då jungfruburen steg i flammor
mot skyn, ropade han hänryckt: 'Nu låten mig hurtigt
bestiga den kalla hästen, att jag må följa min brud,
der hon far i de brakande lågor till Frejas sal.' Och
folkvisan qväder:

'När de kommo i Rosendelund, 
så var Hagbart död,
och när de kommo till buren, 
var Signild bränd till glöd.'

»Men öfver de älskandes saga hägrar i namnen
'Signildsberg' och 'Haborsfjärd' ett återsken.

»Den tiden förstod man att älska och hata, man aktade
ära och tro, och sveket var en fläck, som blott
plånades ut med blod. Hade jag i det ögonblicket haft
min dödsfiende framför mig, jag skulle följt de gamle
vikingarnes sed.»

Jägaren tystnade några sekunder; den häftighet,
hvarmed han talat de sista orden, försvann och han
återtog långsamt, utan att flytta ögonen från den
fladdrande glödhögen:

»Ja, denna nejds många hågkomster hade aldrig så
tilltalat mig, som i denna stund, då jag låg, jagad
och gömd, i det gamla tempeltornet. Detta torn,
som kanske var bygdt på den plats, der Ansgarius
hållit några af sina första predikningar, för att i
dessa bistra vikingars själar ingjuta försoningens
och kärlekens lära, hvilken skänker lifvet ett högre
mål och anden den höga flygt, som sträcker sig ofvan
tiden. Den
första regent, som bekände sig till denna lära,
var Olof Skötkonung, och det var här i Sigtuna han
antog namn af Sveas Konung -- efter att från Upsala
hafva flyttat hit sitt residens. Denna lära, som
presterskapet sedan allt mer förvirrade med ceremonier
och dogmer! Denna lära, hvarigenom de ockrade guld och
som skänkte istermagar åt prelater och munkar, hvars
'Soli Deo Gloria!' jag tyckte mig höra återljuda
i de gamla hvalfven! Men reformationen kom och
vecklade ut friare åsigter, för hvilka ceremonier
och dogmer föllo till stoft och aska. Det var Kung
Gustaf, som höjde detta frihetsbaner, det var han,
som ropade åt biskopar, klerker och munkar sitt:
'va la banque!' Och banken sprängdes. Likt en skock
falska spelare drefvos de från sitt 'rouge et noir',
kyrkor och kloster måste lemna en rik tribut eller
nedrefvos i grund och man förde till Svartsjö
slottsbyggnad huggen sten och marmorprydnader ifrån
dem. Sigtuna, som flera gånger rest sig efter de
åtskilliga härjningar, hvilka pest, brand och örlig
spridt inom och öfver dess murar, repade sig aldrig
riktigt efter katolska lärans fall, i synnerhet efter
kung Gustafs påbud, det alla förmögnare köpmän skulle
flytta till Stockholm. Ty Gustaf, liksom den store
Jarlen, delade icke Odins förkärlek för dessa hällar,
de första, som fårades af runtecknaren, och till
dessa torfvor, de första som ristades af plogbillen;
men så länge en torfva finnes, en sten står qvar,
skall Norden icke glömma denna forntid, hvars ära
barderna sjungit. Och sagans poetiska doft skall med
oförvansklig glans lägra sig öfver Sigtuna, hvarest
det första bladet bröts till den ärorika minneskrans,
som betecknar Sveriges historia!

»Så drömde jag vaken om detta land, från hvilket
jag ansåg mig biltog; och alla dessa hågkomster,
som barndomssägnerna gömt qvar i min själ, stodo
tecknade för mig med saknadens eldskrift.

»Det enda ljud, som förnams, var då vinden suckande
for mellan de brustna murarne. Himlen var molnfri
och månen steg allt högre och kastade en silfverlik
dager öfver jorden. Hade mina förföljare slutat sitt
skall, och vågade jag begifva mig från mitt gömställe,
för att nå det mål, hvarefter jag trängtade?

»Ett svagt buller störde då stillheten. Jag lutade
mig utåt och såg tvenne rörliga skuggor liksom fladdra
öfver gräsmattan och strax derpå varseblef jag tvenne
män, som stego upp på de kringvräkta stenblocken under
tornet, medan de allt mera närmade sig under den
plats, der jag var dold. De hade sina ögon riktade
på den hvalfbåge, genom hvilken jag sökte göra mina
observationer.

»'Något rörde sig deruppe', sade en af männen och
stannade.

»'Omöjligt, hur skulle han komma dit?' Vid den rösten
började mitt blod sjuda som eld.

»'Sådana våghalsar, som han och hans likar, sky intet
för att skaka af sig boja och black.'

»'Men då ha' ni honom som råttan i fällan; han kan
icke undkomma er.'

»Det var hans röst!    Det var mannen jag hatade!

»I samma stund stod jag upprätt i gluggen. Huru jag
sedan kom ner, vet jag icke, men på den nedrasade
stenmuren under tornet brottades nu han och jag.

»Det var en kamp, som de gamle vikingarne skulle
haft en lust af att åse.

»Han slant plötsligen med fötterna och störtade
baklänges ned för branten.

»Jag följde honom i fallet, mina händer hade inte
släppt hans strupe.

»Der låg han nu vid mina fötter som en liflös
klump. Mitt bröst höjde ett lättadt andetag.

»'Han är död!' ropade man omkring mig, och i samma
stund kände jag mig bunden till händer och fötter.

»Jag lät gripa mig; att jag åter var fängslad,
qvittade mig nu lika.

»Jag trodde honom död, men han var det icke; fallet 
hade endast döfvat honom, han var blott ur stånd att röra sig.

»Rundt omkring mig sade man: ’Och dessa båda, som 
varit sådana vänner! Är han vid sina fulla sinnen?’ Så 
förde man oss bort.

»Några dagar härefter öppnade man min fängelsedörr. 
Jag var fri, min oskuld uppdagad.

»Han hade på tvenne sätt stulit min ära. Han hade 
begått den stöld, man anklagat mig för. Man hade i hans 
tillhörigheter funnit alltför påtagliga bevis för hans brottslighet; 
ännu sjuk efter fallet och kanske slagen af sitt samvete hade 
han genast erkänt, det han några ögonblick varit ensam inne 
på mitt kontor, der nyckeln satt i kassakistan. Frestelsen hade 
varit honom för stark och hans affärer på obestånd.

»Fri och rentvådd från det grofva brottet, tackar jag Gud, 
att han icke låtit mig begå dråp. ’Hämden är min och jag 
skall vedergälla’, säger Herran. 

»Men en fridlös ande, har jag sedan irrat omkring; mitt 
paradis var försvunnet från jorden. Jag är som den grusade 
ruinen och skall aldrig resa mig mera. Jag är en kropp utan 
själ, och passar för Sigtuna -- detta lik, som nu hvilar på 
sina förgångna minnens ’lit de parade’!»

»Märra ä’ för dörra!» ljöd i samma ögonblick hållkarlens 
röst från förstugan.

	Sigurd Winge.

*




Den första sippan.

Himmelens öga
Ser från det höga
Ned, och med ens börja bäckarnes lopp.
Vinden blir stilla,
Blåsippan lilla
Lyfter nu upp öfver mossan sin knopp.

Hvarför, o blomma,
Skulle du komma
Hit i den kylande vårluftens bad?
»Kärlek till ljuset
Dref mig ur gruset,
Derför jag höjde de darrande blad!»

Sade dig ingen:
Strålande vingen
Solen skall sänka, då dagen är all,
Natten i spåren
Följer och tåren,
Blomkalkens perla, blir frusen och kall?

»Solen mig bådat,
Henne jag skådat:
Är det ej nog för att känna mig nöjd?
Lifvet hon gaf mig,
Ta’r hon det af mig,
Går jag mitt öde till mötes med fröjd.»

Dock, du ej trädde
Fram och iklädde
Prunkande drägt utan ringaste mål?
Brudsmyckad tärna
Ser väl ej gerna
Döden sig bringas af törstande stål.

»Kärleken, fröjden
Dock ifrån höjden
Stamma och lyda ock himmelens bud:
Är det hans vilja,
Från hvarann’ skilja
Sig både brudgum och älskande brud.»

Vårvinden rymmer,
Se, hur det skymmer!
Skyarne sticka din likduk af snö;
Isstjernor kalla
Snart på dig falla,
Mörker och köld -- o, säg räds du ej dö?

»Om jag ock hade,
Såsom du sade,
Ännu förtjenat en stund utaf fröjd,
Skall jag ej klaga,
Lugn vill jag taga
Bittraste bägar’n och tömma den nöjd.

Ty se’n jag somnat,
Lifskraften domnat,
Rör mig ej mera de lefvandes qval.
Dock -- det kan hända,
Vår utan ända
Väcker mig åter i grönskande dal.»

 Hafvets son.

*




Sicilien och dess befolkning.

Sicilien, den mest berömda ön i Medelhafvet, kallades 
fordomtima Trinakria och erhöll sitt nuvarande namn 
af sikelioterna, ett iberiskt folkslag, som hit invandrade 
öfver Italien. Senare grundlade också fenicier, araber och 
hellener nybyggen på Sicilien och sålunda uppstod ett stort 
antal blomstrande kolonier, hvilka efter mångfaldiga öden 
slutligen kommo under det allsmäktiga Roms öfverherrskap. 
Men med det väldiga rikets fall delade också Sicilien dess 
oerhörda besittningars öde, i thy att det oupphörligt vexlade 
öfverherrar, tills slutligen, efter långvariga blodiga strider, den 
herrliga ön genom normannerkonungen Roger blef undanryckt 
saracenerna och sedan denna tid förblef under kristen regering. 
Men denna förmådde icke återgifva landet det länge saknade 
lugnet; ty liksom de volkaniska krafter, på hvilka ön är grundad, 
jäste och rörde sig ständigt ett vildt, blodigt öde öfver 
henne, och ända in i nyaste tiden förblef Sicilien skådeplatsen 
för rysliga partistrider, hvartill knappast något annat land kan 
uppvisa motstycke.

Det är ett paradisiskt land, detta Sicilien, och kallades 
för årtusenden tillbaka »Roms kornbod», hvarföre det också 
helgades åt gudinnan Ceres och ansågs som hennes käraste 
vistelseort. På Strabos tid bestodo Siciliens exportartiklar af 
hvete, ett stort antal förträffliga frukter, utmärkt vin, olja, 
saffran, betor, åbrodd, cactus, dvergpalmer, selleri, slagtboskap, 
ull, hudar, honung, vax, ätliga musslor, jordbeck, marienglas och 
många andra artiklar. Konster och vetenskaper vårdades med 
stor förkärlek och folket ansågs som det idogaste i hela Italien. 
Men allt detta har blifvit annorlunda, sedan den i yppighet 
och frosseri försjunkna befolkningen, slutligen en blandning af 
saracener, greker, romare, afrikaner, fransoser, spaniorer och 
tyskar, under förtrycket af främmande öfverherrskap förlorade 
sinnet för allt stort, skönt och upphöjdt. Från den tiden 
antog sicilianarens karakter den instinktmessiga elasticitet, som 
tillåter honom på samma gång vara godmodig och illistig, ifrig 
och likgiltig, stolt och krypande, vinningslysten och lat, nykter 
och utsväfvande. Under det att han kommer främlingen vänlig
till mötes, hyser den gemene sicilianaren i sitt hjerta ett dolskt 
misstroende och hånar honom fegt; han kryper slafviskt för den 
förnäme och misshandlar den underlydande. Klemande med de 
sina, utöfvar han en viss stränghet mot sig sjelf, och trots 
sina få behof känner han intet mått, intet mål i slöseriet vid 
fester och karnevaler. Äggad af personlig passion, eller upprörd 
af nationalhämd, förvandlas sicilianaren till en mordlysten tiger.

I sicilianarens yttre företeelse är den grekiska typen 
förherrskande. Han är vacker, stark och regelmessigt byggd, 
med olivfärgad hud, mörkt och eldigt öga, uttrycksfulla 
ansigtsdrag. Qvinnorna öfverträffas af männen i afseende på 
dessa kroppsliga företräden.

Folkdrägter på Sicilien.

Till sicilianarens goda egenskaper hör, näst en svärmisk 
kärlek till fäderneslandet, gästvänskap samt måttlighet i mat 
och dryck. Äfven har han god fattningsförmåga, är fyndig, 
men, visserligen af brist på undervisning, också okunnig och 
vidskeplig; ty han är fast öfvertygad, att helvetet befinner sig 
i svalget af Etna. Det högsta materiella behofvet, till och 
med för den fattigaste, är isen och någon sötvara; denna 
njutning köper han för sin sista bajocco, ehuru ofta hela året 
om icke en köttbit kommer på hans bord. Sällskapslifvet är 
ej sicilianarens svaga sida: adliga eller rika familjers umgänge 
sträcker sig i allmänhet blott till prokuratorn, barberaren och 
biktfadern. Folkmassan roar sig mest vid heliga fester, af 
hvilka den mest storartade ostridligen är den heliga Rosalies, 
hvilken firas i Palermo med oerhörd prakt och lyx af hvarjehanda 
slag.

Sicilianskorna äro i allmänhet icke vackra och de dela 
med alla söderns qvinnor den olyckliga egenskapen att åldras 
mycket tidigt och blifva då anmärkningsvärdt fula. Till deras 
drägt hör en öppen korsett, med stora uppslag samt en 
hufvudbetäckning af linne eller siden; dock ser man äfven stundom 
ännu qvarlefvor af fornmorisk drägt. Naturligtvis sträcker 
sig denna nationaldrägt blott till de lägre folkklasserna, 
ty bland de högre stånden angifver Paris moderna äfven här 
-- såsom tyvärr öfverallt.

Den bättre klassen af befolkningen, isynnerhet i städerna, 
utmärker sig genom artighet och tjenstaktighet mot 
främlingar. Så är redan en flyktig, på kaffehuset knuten bekantskap 
nog för att förvandla den bildade sicilianaren till en villig 
vägvisare och ledsagare. Dervid underlåter han dock aldrig 
att för sin bekantskap uttala sitt missnöje öfver Siciliens 
sjunkna storhet. Denna allmänna, djupt rotade harm har 
redan vid flera tillfällen utbrutit i ljus låga, och det är ganska 
sannolikt, att en fullkomlig omgestaltning af de sicilianska 
förhållandena icke mer torde vara aflägsen.

*




Fågelfängaren.

Berättelse af Marie Sophie Schwartz.

(Forts. fr. sid. 79.)

Några dagar efter denna händelse reste Skog med hustru 
och barn till Schweiz. Affärerna lemnades åt förvaltaren, 
som fick sköta dem efter samvete.

Några år senare, och de hade blifvit så väl vårdade, att 
Skog måste sälja Edsfors.

Samtidigt härmed öppnade Oscar Örnström kontorshandel 
i Stockholm, hyrde en liten våning och tog mostern till sig.

Gumman slapp nu tvätta åt andra. Hon var lycklig och 
stolt då hon fick syssla endast med deras lilla hushåll och om 
aftnarna undfägna systersonen med hans favoriträtt, sill och potatis.
Lyckan hade i sitt synnerliga hägn tagit
fågelfängaren. Affärerna på kontoret gingo ännu
bättre, än när han vandrade omkring med sin låda. Alla
hans spekulationer slogo väl ut och han förtjenade
hvarje år allt större och större summor. Man förutsåg,
att han, inom en ganska kort tid, skulle blifva en
förmögen man, något, som vid den tiden icke var så
underbart inom köpmansverlden; och än i dag händer
det, att af en fattig yngling blir en rik man;
men hvad som var anmärkningsvärdt, var, att Oscar
bibehöll sina enkla vanor, sitt flärdlösa väsende
och indragna lefnadssätt.

Bland köpmännen var han allmänt omtyckt och mycket
ansedd, och det oaktadt alla kände att han i flera år
gått omkring med låda på ryggen, alldeles som
en simpel smålänning eller knalle. Detta förringade
på intet vis det anseende, han vunnit genom sin
redbarhet och stora duglighet såsom affärsman.

Efter att hela dagen hafva suttit vid sin pulpet,
gick han om aftnarna till sitt anspråkslösa hem, der
hans gamla anförvandt mötte honom med ett fryntligt
ansigte. Medan de åto tillsammans, talade gumman om
flydda tider eller om sina framtidsdrömmar, huru det
skulle blifva, då Oscar gifte sig.

En afton kom Oscar hem med en mindre belåten min.

»Hvad fattas dig, barn?» frågade mostern. »Du ser ut,
som om icke alla getterna vore hemma.»

»Det kan nog hända det», sade Oscar och iklädde sig
den nattrock, gumman Ekman räckte honom. »Jag har hört
talas om Skog, och det har bedröfvat mig. Redan för
flera år tillbaka visste jag, att han i det närmaste
var ruinerad; att han med familj och det lilla
af förmögenheten, som återstod, begifvit sig till
Amerika; men huru det gick för honom der, hörde man
icke talas om. I dag fick jag ändtligen veta det.»

»Är han död?» frågade mostern.

»Icke, som det vill synas. För något öfver ett
år tillbaka återvände han till Sverige, för att
tillfredsställa hustruns hemlängtan. I Amerika hade
han så användt sitt lilla kapital, att han betydligt
förökat det, men var nog oförsigtig att föra pengarna
med sig. Fartyget förliste och han förlorade icke
allenast alla sina ägodelar, utan äfven hustru och ett
barn, som blifvit födt i Amerika. Sjuk och utblottad,
ankom han till Göteborg, och hvart han sedan tagit
vägen, känner man icke. Moster förstår väl, att
jag måste hafva reda på, hvar den mannen finnes,
som varit orsaken till min uppkomst, så att jag nu
i min tur kan blifva hans hjelpare.»

»Visst begriper jag det, men huru skall du bära dig
åt, för att få fatt i honom.»

»Jag skall lysa i tidningarne, och det på ett sätt,
att han måste gifva sig tillkänna. Jo, det vore just
en vacker historia, om han och barn skulle lida nöd,
utan att jag gjorde något, för att få reda på dem.»

I alla Stockholms tidningar lästes derefter att
f. d. brukspatron Skog skulle uppgifva sin adress
till grosshandlaren Örnström, på det att en gammal
gäldenär skulle få tillfälle återbetala sin skuld.

Intet svar erhölls härpå.

Grosshandlare Örnström höll på att jemte sin moster
äta middag, då tjenarinnan inträdde med en fågelbur
i handen.

»Det är en fattig yngling, som bjuder ut den», sade
hon.

Oscar besåg buren. Den var ett litet konststycke i
sitt slag, sammansatt af endast rör, men vackert och
ändamålsenligt gjord. Priset var tio riksdaler.

»Bed ynglingen vänta, till dess jag slutat min måltid»,
sade grosshandlaren. Han var stor vän till samt ägare
af flera kanariefåglar.

Ynglingen trädde in.

Han var lång och skranglig,
snyggt, men tarfligt klädd.

»Hvem har gjort den här buren?» frågade Oscar
och betraktade den unge säljarens ansigte, der
förlägenhet, sorg och betryck stodo att läsa.

»Min far», blef svaret, som afgafs med osäker röst.

»I så fall kan jag få beställa ett par till», återtog
Oscar.

Ynglingen bugade sig jakande, och grosshandlaren
gjorde upp om priset för tvenne större, samt betalte
den nu utbjudne.

Han frågade derpå efter den unge säljarens namn. Vid
denna fråga blef gossen mörkröd, och svarade efter
litet betänkande:

»Jag heter -- Ed....Edberg.»

Oscar Örnström fixerade honom. Det föreföll misstänkt,
att han icke gerna uppgaf sitt namn.

»Hvar bor ni?» sporde Oscar vidare, allt med ögonen
fästade på ynglingen.

Åter samma tvekan och samma förlägenhet, innan han
uppgaf, att det var på Humlegårdsgatan.

»Skulle den stackars pojken stulit buren», tänkte
Oscar, och lät ynglingen gå, utan att vidfoga några
vidare frågor; men han tog hatt och rock, för att
följa efter honom.

Nedkommen på gatan igenkände Oscar hans skrangliga
figur, belyst af gaslyktorna, och följde efter på
tillbörligt afstånd, tänkande för sig sjelf:

De resandes träd.
(Se texten, sid. 87.)
»Om den fattige saten stulit buren, skall jag hafva
reda derpå. Han har då gjort det af nöd, och jag vill
hjelpa honom från eländet, så att detta icke må fresta
honom till flera sådana handlingar.»

På Humlegårdsgatan gick ynglingen in i ett trähus af
föga trefligt utseende.

Oscar tog ut stegen och var snart i den låga
porten. Han hörde steg i trätrappan, som förde till
rummen i öfra bottenvåningen.

»Bor här någon Edberg, som gör fågelburar», sporde
Oscar med grof röst.

Stegen i trappan stannade. En dörr öppnades; ett matt
ljussken nedströmmade från den smala trappan och en
ungdomlig qvinnoröst yttrade:

»Är det Henric, har du fått pengar?»

Henric hann icke gifva något svar härpå, ty Oscar
upprepade sin fråga och var med några raska språng
jemte ynglingen i en liten, trång förstuga.

Den enda dörr, som fanns der, var uppslagen och
på tröskeln stod en ung flicka, med ett talgljus i
handen. Skenet deraf upplyste icke allenast förstugan,
utan äfven det rum, från hvilket hon kom.

»Ursäkta», sade Oscar, som på ynglingens ansigte läste
uttrycket af den pinsammaste förlägenhet. »Jag har
helt nyss tillhandlat mig en bur af denne unge herre,
och jag önskade få tala några ord med honom, om ni
det tillåter», fortsatte han vänd till flickan och
gjorde min af att inträda i rummet. Helt ofrivilligt
trädde flickan åt sidan; men ynglingen fattade om
Oscars arm och sade, allvarligt bedjande:

»Gå ej in, min stackars far blifver så nedslagen,
då han får se främmande.»

Det låg något bevekande i tonen, men det oaktadt
uppmanade honom en inre röst att icke låta röra sig
deraf. Han inträdde i det illa möblerade rummet,
der fattigdomen stod tydlig och osminkad för hans
ögon. En dörr från en inre kammare öppnades, och en
man med gråsprängdt hår och lutad kroppsställning
kom ut derifrån.

Vid åsynen af den främmande stannade han, rätade upp
sig, såg stadigt på Oscar och frågade i skarp ton:

»Hvad söker ni här, min herre?»

Oscar svarade icke genast. Han betraktade detta i
förtid åldrade ansigte, med dess outplånliga spår af
manlig skönhet. Han kände dem; ty hvarken tid eller
lidande hade kunnat göra dem oigenkänliga för Oscar.

»Jag söker August Skog, som nu kallar sig Edberg,
och jag har funnit honom», svarade Oscar och räckte
ut handen. »Har ni glömt fågelfängaren Örnström? Ni
nedsatte hos honom ett kapital, som har räntat bra
utaf sig, troligen derföre, att ni lärde honom att
aldrig söka en vinst genom andras lidande. Jag är
här för att tacka er och betala min skuld.»

August Skogs ansigte ljusnade, han tog den framräckta
handen, och ett matt leende gled öfver hans ansigte,
då han sade:

»Ni fångade såsom gosse fåglar, och jag gör såsom
gubbe burar. I mina glada ungdomsår tålde jag icke
tankan på fängelse för någon lefvande varelse, men
tiden har förändrat mycket och icke mig minst.»

*

Tiden förändrade verkligen mycket.

August Skog och Örnström blefvo kompanjoner, och den
förres son kom på Örnströms kontor.

Dottern sattes i en pension och hade i gumman Ekman
en moderlig vårdarinna.

Den slösaktige Skog blef vid sidan af
f. d. fågelfängaren en arbetsam och sparsam man, som,
med dennes biträde och egna krafter, skapade sig och
de sina en ekonomiskt oberoende ställning.

Vid några och fyratio års ålder, sedan han njutit
allt och förlorat allt af verldsliga fördelar, lärde
han sig arbetets värde och välsignelse. Han fann icke
mera lifvet enformigt och tråkigt, ty för ledsnaden
hade han ej några stunder.

Kompanjonerna voro och förblefvo oskiljaktiga vänner,
äfven sedan barnen blifvit vuxna och gifta. Oaktadt
moster Ekman gick till hvila, lefde de ändå
tillsammans, och då de slutligen drogo sig från
affärerna öfvertogos dessa af Skogs son, som, jemte
systern, var utsedd att ärfva f. d. fågelfängaren.




Tidig vår.

Mitt hjerta klappar. Det är vårens skuld:
Han kommer som en liten gud och dansar
På lätta skyar, lefnadsfrisk och huld,
Med blommor som han fått för solens guld,
Att smycka skog och äng med blad och kransar.

Vi ha ju knappast mera än April,
Och ändå vågar han sig upp mot polen.
Men han är van att göra, som han vill,
Och så kanhända gör det också till,
Att han gjort res-sällskap med sjelfva solen.

Han hela attiraljen med sig har,
Gullvifvor, fjär'lar, sippor och penséer.
Men hofkapellet dröjer några da'r;
Ty gökarna på vägen stannat qvar,
Att ge i Skåne några matinéer.

Han vet nog, hvad han gör. Han tänkte visst
På fädrens vishet, som vi än sentera:
Att när som göken gal på naken qvist,
Blir öfver landet säd- och foderbrist,
Och vi se helst att slippa beggedera!

Likgodt! Nu är han här med hopp och tröst,
Och gladt vi vända gubben Vinter ryggen.
Vi hellre lyssna till naturens röst,
Då våren hyllas af hvart men'skobröst --
Ja, ända ned till bromsarna och myggen.

Och lärkan jublar uti solens bad,
Och sången klingar öfver höjd och slätter.
I hvarje buske nickar en dryad
Och bäcken sjunger, lefvande och glad,
Med lilla Zephyr sina små duetter.

Min ande gläds af bäckens friska språng,
Af böljans svall och molnens fantasier.
All konst får vara till en annan gång:
Hvad är väl harpans klang och skaldens sång
Emot naturens enkla harmonier?

Och hör jag än, en vacker sommardag,
Piano klinkas uti qvafva salar,
Då leds jag först, och sedan svettas jag
Och längtar ut och hör med mer behag,
Hur korna böla uti berg och dalar.

Och så det varit har, så långt jag mins,
Ty men'skan skaptes att naturen prisa:
I hennes anletsdrag en gudom fins,
I hennes sköte mår jag som en Prins,
Och henne ger jag nu min lilla visa.

E. S--dt.


En vegetationsbild från Madagaskar.

(Till illustrationen, sid. 85.)

Bland de trädslag, man finner på Madagaskar, må väl 
såsom en märklig egendomlighet anses det, som kallas 
»de resandes träd». Af infödingarne benämnes det 
Ravinal (skogsblad), men dess vetenskapliga namn är Urania 
speciosa.

På midten af stammen på detta tropiska träd utlöpa 
långa, breda blad, och det hela liknar i viss mån ett slags parasoll. 
Sedan stammen uppnått en höjd af tolf fot och deröfver, hårdnar 
och torkar den nedre delen af yttre beklädnaden och på 
denna stam hvilar nu en krona, bestående af circa trettio 
stycken sex till åtta fot långa blad.

Trädet företer en herrlig anblick och är af icke ringa 
nytta. Sjelfva stammen begagnas vid byggande af boningarne 
och bladen tjena till täckning deraf. När ådrorna utdragas, 
så vinnes af bladet en slags bordduk eller tallrik, på hvilken 
infödingarne upplägga sin af ris beredda måltid. Vidare kan 
man af bladen göra ett slags skedar och äfven bägarformiga 
skålar, ur hvilka betsa-betsa (en art bränvin) drickes; ja man 
länsar till och med sina båtar med tillhjelp af dessa blad. 
Men hvad som är det märkligaste, är, att detta träd under 
den varma årstiden bildar en källa till vederqvickelse för den, 
som färdas på denna rikt grönskande ö. De stammen 
bildande bladstjelkarnes slidor innehålla nämligen alltid 
atmosferiskt vatten, som rikligen utströmmar, om man borrar i 
närheten af den punkt, der bladstjelken utlöper ur stammen. Man 
skulle kanske vara hågad draga denna uppgift i tvifvelsmål, 
men den engelske resanden Ellis har öfvertygat sig om 
riktigheten häraf och
bestyrkt densamma.

»Vi gjorde halt», säger Ellis, »vid en trädgrupp. En 
bärare stack med sitt spjut fyra till fem tum djupt in i den 
fasta delen af bladstjelken, ungefär sex tum från stammen. 
Då han åter drog ut spjutet, utströmmade klart vatten. Vi 
uppfångade deraf mer än en fjerdedels kanna i en bägare 
samt njöto af denna kyliga, klara och sötaktiga dryck. Vid 
närmare undersökning fann jag, att vattnet icke trängde genom 
någon del af växten, utan att vid basen af hvarje stängel 
finnes ett slags håla eller förvaringsrum. Vattnet, som samlar 
sig på ytan af bladet, flyter ned i denna naturliga reservoir 
samt lemnar trädet näring och den resande en angenäm och 
svalkande dryck.»

*




I qvällens timma.

(Till illustrationen å följande sida.)

En ynglinga-gestalt, så hög,
så stolt och hög, 
igenom parkens skymning smög,
så varligt smög;
hans mantel fladdrar fritt för vind; 
men längtan brinner på hans kind.

Tyst går han dit, der Ada satt,
hans älskling satt 
och spanade i stjernljus natt,
i stjernklar natt, 
skön, obeslöjad, kärleksvarm,
--  en Venusbild vid fönstrets karm.

Hör mandolinens veka ljud, --
ack, vid dess ljud 
han sjunger för sitt hjertas brud,
sin ljufva brud. 
Hon lyssnar till den unges röst,
--  en ton ur hennes eget bröst.

Kom till din trogne Pedro, kom!
Ja kom, o kom! 
Och inga »men» och inga »om»,
nej inga om!
så kort är ju vår lefnadsvår: 
minuter blifva snart till år.

Men en sekund, blott en, hos dig,
o, blott hos dig, 
är himmelsk salighet för mig,
ack ja, för mig!
Din röst, så mild som vårvinds sus, 
ger tröst, -- din blick gör natten ljus.

Uti den tysta, stilla dal,
den väna dal, 
der sjunger nu en näktergal,
en näktergal,
om hjertats fröjd, om hjertats ve, 
o, följ mig dit och gråt och -- le!

Der fins en doftrik myrtenlund,
ack, myrtenlund; 
der vandra vi i qvällens stund,
ja, qvällens stund;
--  hur mörk sig natten för oss ter, 
med själens öga jag dig ser.

Men vill i öde nejd du gå,
vill der du gå, 
der törnig stråt vi vandra få,
vi vandra få;
--  ack, vet jag blott, att du är när, 
en blomsterstig för mig den är.

Hon hörde sången -- och en blick,
en själfull blick, 
ett stjernfall lik, från ögat gick,
till honom gick;
så smög hon ned, så mild, så täck. 
De möttes vid en rosenhäck.

Der brann en kyss, en eldig kyss,
en ljuflig kyss, 
och näktergalen sjelf då lyss,
han sjelf der lyss, 
och älskogsstjernan skiner klar,
med glans så skön, så underbar.

Maximilian Axelson.

I qvällens timma.
(Tillhör poemet å föreg. sida.)



En tafla af Guido Reni.

I vår uppsats om Guidos »Morgonrodnaden» 
Sv. Familj-Journalen Band. IX, sid. 49:
"Morgonrodnaden på Hôtel de Suède". 
hafva vi antydt, huru efter målarkonstens förnämsta
blomstringsperiod uti Italien -- »renaissancens» tid --
en manierism inträdde, hvilken dock på ett segrande
sätt bekämpades af de nu uppträdande »väljarne»
(eklektikerne), så kallade efter deras grundprincip:
»att af de bästa (föregångarne under den stora tiden)
taga det bästa etc.», och sålunda 
återföra konsten till dess rätta urkälla. Lodovico
Carracci (1555-1619), jemte sin broder Annibale,
och en kusin Agostino, hvilka stiftade den berömda
akademien i Bologna, ställde som
sin uppgift att verka i denna anda. Den förstnämde
följde sin lärares (Tintorettos) valspråk:
»Michel Angelos teckning och Tizians kolorit!»
Summan af deras teori var emellertid: för formen
den antika skulpturen; för figurernas rörelser och
attityder florentinarne Leonardo da Vinci och Michel
Angelo; för kompositionen och uttrycket Rafael,
och för koloriten de venetianska mästarne såsom
mönster. Detta program fick genom Annibale Carracci,
sedan han kommit att skåda Correggios målningar i
Parma-dômens kupol, ett ytterligare tillägg: för
att befordra det storartade i kompositionen, vore
Correggios belysning det lämpligaste medlet.

Också lyckades Carraccierna och dess skola att
gifva en värdefull efterglans åt den dem föregående
konstperioden, måleriets verkliga storhetstid.

Dominico Zampieri, kallad Dominichino, och Guido Reni
framstodo slutligen såsom de förnämsta eleverna
ur Carracciernas skola. Vi hafva förut, i ofvan
åberopade uppsats, berört karakteren af dessa båda
konstnärers skaplynne: hos den förre innerlighet
och djup, hos den sednare framför allt elegans och
formskönhet. Till följe häraf gör sig också uti Guidos
arbeten studiet efter mönstret af grekisk plastik
framför allt gällande. Vi hafva ock sett detta vara
förhållandet med hans mest betydande arbete: »Aurora»
eller »Morgonrodnaden» i palatset Rospigliosi i
Rom. Hans flyktiga tycken kommo honom att ibland i
sina målningar afvika från den »silfverklara» ton,
som är honom så egen -- utmärkande för det nyssnämda
mästerverket --, hvarom vittnar hans framställning af
Petri

korsfästelse, som han målade i den dystre Carravaggios
mörka maner; dock detta såsom en täflingsstrid med
den sednare.

Quirinalpalatset i Rom, hvilket Guido smyckat
med flera alster af sin pensel, äger, utom de
alfresco-målningar, som pryda väggarne i det påfliga
privatkapellet, äfven i samma kapell en altartafla
af hans hand -- »Marie bebådelse» --, hvilken romarne
sjelfva anse som en af deras stads förnämsta
konstskatter, och af hvilken vi å föregående sida
lemnat en afbildning.

Ehuru ej jemförlig med Guidos grandiosa komposition
af den, vid morgonens annalkande, framför solgudens
spann lätt
sväfvande och blomsterströende Aurora, vittnar
dock äfven denna tafla om mästarens framstående
egenskaper -- en lätt och luftig ton öfver en plastisk
formbildning.

Men framför allt utmärker sig den öfver gruppen
af Jungfru Maria och bebådelsens engel sväfvande
englakedjan för en glädtig och ljuf skönhet, genom
det verkligt poetiska skimmer, som hvilar öfver denna
oskuldsfulla och himmelska barnaskara, ett motiv,
som konstnären ock ofta med förkärlek behandlat. Vi
erinra om hans »musicerande englar», hvilka icke
minst bidragit till Guido Renis verldsrykte.

Svante.



En barndomsdröm.

Skiss af Onkel Adam.

1. 

En liten menniskovarelse.

För många år sedan fanns det en liten grå stuga,
omgifven af ett potatesland, några hundra alnar från
en grind, som -- ingen visste huru länge -- hängt på
en hake och således måste släpas upp och igen; men
ungefär en fjerdedels mil derifrån låg kyrkan och
prestgården och klockarebostället och rike nämdeman
Pehr i Hilleberga, som han allmänneligen kallades.

I den lilla stugan bodde en medelålders qvinna,
som hvarken var hustru eller enka, utan så der midt
emellan; ty mannen var, sade de, som känt honom, både
»si och så» och hade blifvit borta eller rymt, några
år innan vår berättelse börjar. Sällan såg man qvinnan
ute; ty hon satt inne och arbetade åt fattigvården --
det vill säga, spann blånor och stickade strumpor; men
alla, som foro vägen fram, sågo en liten flicktulta,
som, efter flere somrars växande, hunnit så långt,
att hon, om den vägfarande hade god tid att vänta,
hann med att släpa upp den tunga grinden och förstod
att i vägdammet söka upp den kastade slanten.

Det var ett litet vackert barn med ljust, guldgult
hår, som blekts i solen till nära silfverhvitt, och
ett par, de allra som sötaste, blåa ögon. Hon hade med
de der ögonen funnit nåd inför många resande och fått
sig en »batting» Så kallas i Östergötland de gamla kopparslantarna
af 1/4 skilling banko valör.   Red. anm. 
för denna naturens gåfva och en
batting till för det vackra småleendet, som krusade
hennes läppar, då hon, barfotad och barbent, iklädd
en liten kort kjol, »stöpte ljus» så snällt, till
tack för slanten. Mer än en gammal herre, som hade
råd att köpa taflor och således var en »konstvän»,
ansåg flickan för en alldeles ypperlig modell till en
liten Guds engel på någon altartafla och hade säkert
för detta ändamål medtagit henne, om ej verlden varit,
sådan den är, och kunnat sprida ut, att han hade någon
slägtskap med den lilla engeln; ty det ville han för
ingen del misstänkas för. Emellertid var det många,
som tyckte om det älskliga barnet; men välviljan
steg aldrig högre, än till några slantar och ett
vänligt ord. En fru, som for vägen fram, var den enda;
ty hon var sjelf mor och hade en jemnårig dotter
med sig och tillställde, medan hästarne pustade,
någonting rörande vid den tunga grinden. Lilla Amelie
fick nämligen i uppdrag att skänka »det lilla kräket»
kransar och pepparkakor ur en påse -- emedan det var
så nyttigt för moralen, att barnen tidigt vandes
vid att öfva barmhertighet mot de fattiga. Hennes
nåd brukade sedan ofta vid teet för sitt främmande
berätta, huru rörande det varit, att se lilla Amelies
kärleksfulla hjertelag och den lilla grindflickans
innerliga tacksamhet, och hur hon kysste Amelie på
handen -- icke på munnen --, och hvilken urskiljning
bevisade, att tiggarbarnet hade ett naturligt anlag
och takt i uppförandet. 

Klockaren i Hilleberga,
som var en utmärkt kommunalman och menniskokännare,
kunde aldrig förlåta fattigt folk, som höll sig hund,
men fattigt folk hafva vanligen ingen enda trogen
vän, om de icke hafva en så kallad »hundracka», som
sofver vid sängfötterna och välkomnar med svansen
och följer med öfverallt, utan att få särdeles för
besväret. Klockaren
Löfstedt hade anmält att Mårtensonskan på Kilen ägde
en hund, och således icke förtjenade någon fattigdel --
men detta var icke hennes skull, utan lilla Olavas,
som bedt så vackert för Rapp, då mor påstod, att hon
måste göra sig af med honom. Familjen bestod således
af Mårtensonskan sjelf, lilla Olava och Rapp, förutom
en del gråsparfvar och ett par svalor, som bodde under
samma tak. Der var visst fattigt; men allt gick sin
gilla gång, och lilla Olava öppnade sin tunga grind
och lekte med Rapp, som var en klumpig persedel, då
han skulle leka och på intet sätt hade så fina maner,
som prostinnans lilla King-Charleshund, som låg på en
stoppad puta och måste förargas för att äta skorpor
i kaffet.

En vacker sommardag satt Olava på en liten pall
utanför stugan   och   tittade med de stora, klarblåa
ögonen på en tupp, som stod afmålad i en liten  bok.
Det  var   en   ABC-bok, som modren fått; men Olava
hade i lärdomen icke kommit längre än till tuppen.
Rapp var borta med mor -- man var »mol   ensam»   hemma
med   sparfvarne,   svalorna,   enbuskarne och
skogen, och grinden med, forstås!

Då   kom Rapp   plötsligen   med   fart mot stugan,   men
hviftade icke med svansen, utan sprang rätt fram
till flickan, satte sig   der och   fastade   sina
kloka ögon på barnet, under det att han lät höra
ett klagande gnäll och skakade på hufvudet. Sådan
hade Rapp aldrig varit, och dessutom   var han våt --
men det   var ej så   sällsynt, att han badade sig i
en å, som brusade fram öfver rötter och stenar i en
djup dalkjusa, som gick fram genom skogen.

Det var bestämdt något Rapp ville; men Olava kunde
icke gissa något.    Emellertid var det så tydligt, att
Rapp ville hafva henne med sig, att hon följde honom genom skogen;
ty der, på andra sidan, skulle mor vara, för att klappa upp
litet kläder.

Rapp   sprang   före   och   Olava efter genom skogen,
utan att det tycktes   det allra minsta besvära  henne
att med bara fötter trampa på barr och ris och tallkottar  och
enrisqvistar, som törnbeströdde hennes stig.

De kommo till ån -- Rapp snokade omkring och stannade
på ett ställe, der han började tjuta. Stackars Rapp --
han var ledsen öfver att han ej hittade mor!

Olava förstod   ej att bli   orolig, ty mor kom alltid
hem just då solen gick i skogen och detta hade  aldrig
slagit felt; men   Rapp   var   det  så   mycket   mera och
fortsatte sin gång nedåt   ån,    beständigt   påminnande    Olava   att
följa   honom, om hon trött satte sig   på en sten.     Och så
gick vandringen ända till mot qvällen; men fastän Rapp syntes
outtröttlig, var detta ej fallet med Olava, som allt oftare ville
hvila och som nu började känna till, att hon hade allt för fina
fotsulor för en dylik långresa.   Hon ville återvända, men Rapp
hindrade henne. Han bet i den lilla kjorteln,   morrade   sakta
och drog flickan framåt ett stycke, liksom han velat   säga: Du skall
lyda mig, du lilla   menniskovarelse.     Så gick vandringen,
och solen var längesedan nere -- natten bredde på, och  sjelfva Rapp
fann att en smula hvila behöfdes; och som han tydligen
ansåg sig
för den enda riktigt förnuftiga varelsen och
i besittning af verldserfarenhet, började han
söka efter ett passande nattläger för sig och sin
skyddling. Han fann det ändtligen i ett öppet skjul,
der han vidare fann något hö, som han krafsade ihop,
och der Olava snart under hans skydd somnade in.

Det var så tyst, så tyst, utan att man hörde det
aflägsna bruset af vatten och närmare det sakta
susandet i några aspar, som stodo »i klunga» ej långt
från skjulet. Och natten gick och dimman föll på
öfver dal och skog, öfver å och sjö -- men Olava sof
med begge ögonen, under det att Rapp sof med blott ett
öga i sender och med halfspända öron, för att lyssna;
ty Rapp hade erfarenhet, han, och trodde just icke
menniskorna om det bästa.

*

2.

En barndomsdröm.

»Det är verkligen mycket bittida; jag begriper inte
Jaquette, som stiger upp före solen -- hä -- hvad
säger ni, Grönström?»

»Det är så grefvinnans vana, särdeles när hon dricker
sitt helsovatten.»

»Ja, Rakoczy, ja -- jag vet. Hon har förhårdningar,
säger lifmedikus Patersson -- förhårdningar i hjertat --
nej, i lefvern var det; men att gå så bittida upp --
före solen!»

»Nej, herr hofjunkare, solen har varit uppe i tre
timmar.»

»Jaha -- jaså -- ja, hon går mycket bittida upp vid
denna tiden; ty jag minnes i min ungdom, att jag
och mina vänner ofta ej slutade en liten sexa på
Djurgården, förr än solen redan stod på himmelen och
glindrade på Brunnsviken. O, det var en annan tid;
men man blir äldre med tiden, min kära Grönström. --
Han är gammal vorden, han också, kära Grönström --
det går så med tiden; men nu, när jag ville njuta
af landtlifvets behag, vore det i sanning icke ur
vägen att få vara i frid och ro till klockan elfva
och dricka sitt frukostkaffe klockan tolf -- middag
klockan fem och
--  men se, der är grefvinnan!    Obegripligt  med
hennes eviga sorg efter salig   Adolf von   Lützow. --
Åh ja -- en ganska hygglig och   gentil   karl --
men   ändå.     Det är nu fyra år, sedan salig
Lützow   lade   sina ögon   tillsammans -- sorgåret
är således   för tre   år   sedan   slut -- och ändå
går Jaquette svartklädd -- det är tre gånger värre  än
en hofsorg och öfver  tre hundra   gånger mer   sorg,
än man består främmande prinsessor, hvilken tar slut
på fjorton dagar.»

»Hofjunkaren kunde gerna vara, der han är», sade
Grönström, som var en gammal hemtamd betjent och
således en smula frispråkig.

»Går inte an, Grönström -- Grefvinnan skulle finna
mera --  ja, mera   än   besynnerligt, om   en kusin till
hennes evigt saknade Adolf icke skulle vara en hennes
deltagande vän i fattiga fjorton dagar, då hon kunnat
hålla i hela fyra år eller -- låt se! -- omkring tusen
dagar.»

Hofjunkaren Gyllenpistol hade en egen liten
förmögenhet, stor nog ändå att tillåta honom hafva en
nätt våning i Stockholm och årligen göra lustturer
till slägt och bekanta. Han var en af dessa små
kometer, som hvarje år, på bestämd tid, genomskära
planetbanorna, för att på hösten återvända till solens
-- den bildade Stockholms-societetens -- närhet.

Derifrån hämtade han sitt ljus och sin värme och
kraft till sina utfärder; men han reste ekonomiskt,
och ingen sågs mindre gerna af betjeningen, än lille
hofjunkaren Gyllenpistol, som gaf usla, om ens några,
drickspenningar, men fordrade en alldeles faslig
uppassning. Gamle Grönström på Herlingsberg var dock
ett undantag; ty han var af gamla verlden, då icke
sådana anspråk funnos, som nu i vår tid äro vanliga
hos »betjentlymlar» i allmänhet, sade hofjunkaren.

Hofjunkaren var, som en dylik person bör vara,
liten, men rak -- med kal, tillbakalutad panna och på
sidorna ett yfvigt, hvitt, purrigt, brändt hår, långa
engelska polisonger och så vidare. Han såg ut en smula
exotisk, som en främling från lifvets vändkretsar. Han
var för öfrigt allt och intet. Han var konstkännare,
musikalisk, skref poesi -- hade täflat
i Svenska Akademien och fått mention honorable för en
dikt, kallad »Fattigdomen» -- något, som han aldrig
känt och således ansåg sig klippt och skuren att
måla. När hofjunkaren kom i korridoren, mötte honom
den obehagliga underrättelsen, att grefvinnan länge
sedan gått ut, alldeles ensam, som hon brukade. En
betjent af det nya slägtet tycktes med verklig fägnad
berätta hofjunkaren denna obehagliga nyhet.

»Hvartåt gick grefvinnan? Min Gud -- ensam -- om något
kom vid henne! Hon kunde bli' altererad, svag, dåna --
ja dö, utan betjening -- det är oförsvarligt -- jag
skall säga Jaquette det.» Med dessa ord begaf sig
hofjunkaren, åtföljd af Grönström, i den riktning,
som den yngre betjenten med vårdslös hand visat.

»Besynnerliga promenader, genom daggiga ängar och
öfver tufvor och diken!» mumlade hofjunkaren, med
sina lacklädersstöflor letande efter säkra och torra
punkter; ty han var mycket känslig för väta och hade
bonade golf i Stockholm.

De begge vandringsmännen hade gått länge, då de på
afstånd varseblefvo grefvinnan, som stod vid öppningen
af ett dåligt skjul ej långt från ån.

»Hvad tänker Jaquette på?» ropade hofjunkaren, allt
hvad hans röst ville förslå -- och det var ej mycket;
men grefvinnan vinkade med handen och befallde på
detta sätt tystnad.

»Hvad kan det vara?» frågade hofjunkaren. »Kan
Grönström gissa?»

»Troligen ett fågelbo -- grefvinnan håller så fasligt
mycket af fågelbon och små ungar.»

»Jaha -- sjelf barnlös -- sjelf barnlös! Jag
har ofta slagit fram och sagt: Jaquette, du är
ännu ung och skön -- och -- ja, och så vidare --
Grönström förstår! Och det skulle bli ett annat
lif på Herlingsberg, som är en allt för stor och
god possession att vara ett enkesäte. Hon vinkar om
igen, vi måste gå sakta -- det måste vara en skygg
fågel eller kanske en ekorre eller hvad man kallar
igelkott.»

Smygande på tå, nalkades hofjunkaren grefvinnan
Jaquette, som var en dam af ståtlig växt, med en
ren grekisk profil och ljusa, svallande lockar,
som liksom trängdes om rummet under den med svart
flor prydda lilla hatten. Och hon var svartklädd --
svart från topp till tå -- en modern Niobe, som följer
sina kära. Med upplyftadt finger tystade hon åter
hofjunkaren, som smög sig ända fram, för att få reda
på det rara föremålet.

Se derinne   --   ingenting   annat!   --   ett sofvande
barn --  ett tiggarbarn, tror jag -- och en lurfvig hund,
som icke morrade,   men   grinade   högst gement,
när hofjunkarens »romerska» näsa uppenbarade sig i
dörröppningen.

Det var klart, att hunden hyste förtroende till
grefvinnan, men saknade allt förtroende till
hofjunkarens lilla person. Också kunde hofjunkaren
icke med hundar; »ty dylika bita folk i vadorna» --
fastän ingen mindre än hofjunkaren behöfde frukta
något sådant.

»Ett skönt barn -- i sanning! Skulle göra figur på en
tafla.»

»Morr -- orr -- orr!» svarade hunden.

»Det är en farlig best -- bästa Jaquette akta
er! Rabies har brutit ut i Hjo eller Landskrona --
tror jag.»

»Morr -- orr -- orr!» fortsatte lurfhunden, och barnet
höll på att vakna.

»Tyst, Rapp -- stilla!» hviskade den lilla -- »jag vill
minnas den drömmen», och med slutna ögon fortfor
hon att ligga i en halfslummer midt emellan sömn
och vakande. »En djup dal -- en väg, beströdd med
guld, slingrar fram mellan en äng, som strålar af
juvelblommor, och den lilla bäcken består af äkta
perlor. Bredvid mig sväfvar en skugga
--    det   är  jag   sjelf  --   en   spegelbild.
Hvar är jag -- i fattigdomens   dal --   dit hör du
icke.    Se, der ett berg med afsatser -- jag stiger
uppför.    Der uppe är en grön plan, omgifven af träd.
Se, i hvarje blomma sitter ett litet barnhufvud och
nickar, och bakom hvarje af trädens löf gömmer sig
ett barn.    Hvar är jag? I barnens rike -- der skall
du få arbete och efter arbetet hvila.»

»Hon blundar, den lilla -- hon halfslumrar», hviskade
grefvinnan.
»O, charmant!» ropade hofjunkaren. 

Rapp,  som blott
väntat på någon anledning att komma i gräl, rusade,
under ett häftigt skall, upp och emot hofjunkaren
--    barnets   morgondröm   var slut, det satte sig
upp och såg sig med undrande ögon omkring.

»God morgon, snälla barn», yttrade grefvinnan och
lutade sig öfver den lilla. Detta lät Rapp ske utan
invändning; men hans misstänksamma ögon bevakade
hofjunkarens minsta rörelser
--  och denne hade ingen lust att blifva närmare bekant
med »vilddjuret».


En barndomsdröm.


»Hvar är mamma?» frågade lilla Olava. »Hvarför är
frun så svartklädd?» var den andra frågan.

»Du skall följa med mig», sade grefvinnan, »så skola
vi taga reda på din mor -- kom bara!»

Lilla Olava räckte sin hand åt den svartklädda frun --
hon smålog förtroendefullt; men ett dystert allvar låg
dock qvar på de barnsliga dragen och liksom flammade
i de djupblåa ögonen.

»Men hvar är mor?» blef den oupphörliga frågan under
vandringen till Herlingsbergs vackra herregård.

Hustrun i backstugan var visst fattig, men tiggde
aldrig, och derför hade Olava icke denna noggranna
topografiska kännedom om trakten, som hos vanliga
tiggarbarn är så starkt utvecklad. En tiggare hittar
alla vägar, förmår taga reda på äfven den minsta
stuga, der han får en slant, och misstager sig aldrig
om vägen.

Men denna kunskap saknade Olava, som mest sprungit
mellan stugan och grinden och med modern till kyrkan
och fattigvården,   för   att   hjelpa   till   att   bära
hem blånorna till spånaden.

Hon hade således aldrig varit på Herlingsberg, som
låg en half mil från hennes eget hem och dessutom
i en annan socken. Hon hade således af Rapp blifvit
ordentligen manad till en utrikes resa och tyckte, att
hon var hundra mil från stugan och mor. Med hvilken
förundran såg hon nu dessa praktrum! Hon tyckte,
att hon var rädd, att dessa mattor
liksom brände hennes små fötter -- att dessa speglar
uppslukade hela rummet och henne sjelf. Hon var såsom
förtrollad; men hvart hon kom -- ingen »mor» sågs till
-- blott den svartklädda frun, som jollrade med barnet,
och lilla hofjunkaren, som oupphörligt upprepade:
»Charmant -- charmant!»»

Rapp lunkade med, han; men tycktes ej tåla ordet
»charmant», som han syntes anse för ett oqvädingsord,
det hans lilla herrskarinna icke behöfde tåla.

»Omklädd, bästa Jaquette, blir den lilla engeln
förtjusande -- fina drag, till och med någonting
nobelt i den lilla, blomstrande bondfysionomien och
en säkerhet, en obesvärad hållning -- charmant!»

»Morr - orr!» mumlade Rapp.

*

Ett litet bord framsattes och så en liten korgstol,
och der sattes Olava ned, för att få mat. Icke kunde
hon anklagas för att ej låta maten smaka sig. Hon åt
stark mat, som förskräckte hofjunkaren.

»Hon har en riktig jernnatur, den der lilla engeln --
en matsmältning utan like» -- sade hofjunkaren -- »åh
ja -- 'barnmagen -- stöfvelkragen', säger ordspråket;
men jag skulle dö af ett sådant mål.»

»Det är möjligt, ty det är en stor skilnad mellan
ett friskt barn och en gammal ruin.»

Flickan hade något så när gjort reda för sig, och
grefvinnan hade utskickat bud, för att få veta något
om hennes mor.

Lilla Olava sysselsattes med ett gammalt dockskåp från
grefvinnans egen barndom, då Grönström, den gamle
betjenten, inträdde. Redan på hans uppsyn såg man,
att han hade någon olyckspost att förkunna. Han sade
något mycket sakta till grefvinnan och pekade på det
lekande barnet.

Grefvinnan   bleknade  -- »Tyst! tyst endast ...»

»Faderlös förut», suckade hon med låg röst -- »och nu
moderlös också!» Plötsligen glänste hennes ögon af
fröjd -- hon tyckte, att det var Guds skickelse, och då
den kommer, fröjdas hjertat och glänser blicken. Hon
skyndade upp och bort till det lekande barnet, tog
det upp i sin famn och sade: »Lilla Olava, vill du ha'
mig till din mamma?»

»Ja -- nej -- det tycker icke mor om, hon har bara
mej.»

»Lilla Olava -- din mamma har gått långt bort -- du får
ej träffa henne på länge -- emellertid blif hos mig --
jag skall vara din mamma.»

»Och Rapp med?»

»Ja, Rapp får också vara med!»

»Ja, då blir jag qvar och väntar, tilldess mor kommer
Hon har nog gått in till staden, kan jag tro.»

Sanningen var att modern drunknat i ån -- och Olava
fick vänta länge, länge, innan hon förstod, att hon
var moderlös.

Hon fick, att börja med, en svart klädning och sörjde
med kläderna, långt innan hon ännu sörjde med hjertat. Man
kunde ej se ett skönare barn, än denna lilla
sorgklädda docka, som, ovand vid de fina kängorna,
trippade, i trädgård och park, vid grefvinnans sida
och med Rapp i hälarne efter sig.

»Jag gratulerar lilla Jaquette», sade hofjunkaren,
»att ha' fått sig en liten nätt kammarpiga! Hon
blir en förträfflig kammarjungfru med tiden och
tacksamhetens heliga band skola knyta -- --»

»Nej, det är jag, som är tacksam -- jag, som aldrig
ägt något barn och som mistat den ende, jag älskat --
nej -- nej -- kammarjungfru blir hon inte.»

»Nåh -- ja -- mamsell då -- bra det också; men lilla
Jaquette har smak -- det är ett förtjusande barn. Det
gifves många barn af börd, som icke se så pass ut,
som hon, fastän själsegenskaperna -- --»

»Nog af, bäste Gyllenpistol -- ni är så införlifvad
med romaner och samhällets alla fiktioner -- och med
slägtregister -- att -- --»

»Hvad att, Jaquette?»

»Att ni icke förstår mig.»

*

»Grefvinnan har sina idéer, käre Grönström», sade
hofjunkaren till den gamle trotjenaren; »men hon
är också af borgerligt folk -- salig Adolf hade
ej spik i väggen, då han gifte sig och gjorde
henne till grefvinna. Emellertid är Jaquette ett
charmant fruntimmer; men hon kan väl aldrig vilja,
till vårt förfång, upptaga den der torparungen till
sin arfvinge. -- Men hvad tror Grönström?»

»Ja, ja -- jag vet inte; men grefvinnan har sina egna
åsigter, hon.»

»Men det vore en himmelsskriande orättvisa mot salig
Adolfs slägtingar, och hon kan ej genom en sådan
handling nedsvärta det namn, som hon genom honom
erhållit.»

»Ja, Gu' vet», sade Grönström; men tänkte: »Jaså,
klämmer skon der!»

'Arte et Marte' står der på riddarhuset», fortfor
hofjunkaren ifrigare -- genom vetenskap och tapperhet
har den svenska adeln förvärfvat sig gods och gårdar
och många lagrar -- och så skall en förmögenhet,
som --»

»Som en ofrälse köpman förvärfvat», sade Grönström,
som i själ och hjerta var rabulist, utan att vara
sämre betjent för det; men hade blifvit uppfostrad
hos och af salig kommerserådet och kunde således ej
öfvertygas om, att det vore en orättvisa mot grefvens
slägt, om penningarne tillföll någon annan än dessa.

Hofjunkaren hade andra åsigter; men så är det -- den
ena menniskan har ej samma åsigter, som den andra,
och så måste det vara, för att hålla själslifvet
i rörelse -- det är vågsqvalpet af olika meningar,
som hindrar förruttnelsen.

(Forts.)





Kronolotsens berättelser,

upptecknade af Aldebaran.

VIII. De föregående berättelserna återfinnas i 8:de
och 9:de banden af denna tidskrift.
Red:s anm. 

En björnvisit och ett misslyckadt anfall.

Det var en klar och varm sommardag. Solen lekte
med sina glindrande strålar in igenom de till
hälften tillslutna fönsterluckorna. Jag visste ej,
hvar jag var; en besynnerlig känsla af lidande
genomträngde mitt väsende och åstadkom en smärta, i
synnerhet i mitt hufvud, som gjorde mig i högsta grad
förbryllad. Förgäfves sökte jag i mitt minne återkalla
händelser och personer -- allt bildade ett kaos,
som jag ej är i stånd att beskrifva. Jag befann mig
liggande till sängs och vid min sida satt en person,
som det var mig omöjligt att igenkänna. Jag reste mig
med möda på armbågen och blickade med stirrande ögon
på detta ansigte, som mitt dunkla förstånd ej kunde
gifva något namn, ehuru mitt hjerta 
klappade högre vid dess åsyn, och en onämnbar känsla
sade mig, att jag framför mig hade en person, som
var dyrbar för mitt hjerta.

Med en djup suck sjönk jag åter ned mot örngottet och
kände, i det jag tillslöt ögonen, huru en välvillig
hand höjde mitt hufvud samt mina brännande läppar
svalkades af en kylande dryck.

Efter en längre sömn vaknade jag åter och igenkände
nu min herre, markis de Pontchateau, som välvilligt
betraktade mig, under det hans läkare undersökte
min puls. De första ord jag uppfattade voro den
sistnämdes, hvilken halfhögt yttrade till markisen:

»Jag kan nu glädja eder, nådig herre, med att eder
protegé har genomgått det farligaste ögonblicket af
sin 
sjukdom. Krisen är öfver, och jag tror mig
kunna ansvara för den unge mannens fullkomliga
tillfrisknande. Stillhet och lugn äro nu mera de bästa
medlen, och med den omvårdnad, ni visat vår sjukling,
skall han säkert med det snaraste vara återställd.»

»Tack, herr doktor, tack! Ni vet inte, huru mycket ni
gläder mig med dessa tröstande ord; men var öfvertygad
om, att min erkänsla ...»

»Åh, herr markis!» afbröt läkaren. »Ni har redan
belönat mig mer än tillräckligt ... men jag tror,
att vår unge vän vaknar och vill tala? Jag aflägsnar
mig derföre, bedjande er att använda allt ert
inflytande på honom, för att hindra honom derifrån,
nu till en början, och då han troligen glömt allt
hvad som passerat, så låt honom endast så småningom
återupplefva dessa tilldragelser. Farväl så länge,
herr markis.»

Knappt hade läkaren aflägsnat sig, innan min välgörare
uppsteg och, lutad öfver mig, sakta och med faderlig
ton frågade mig:

»Känner du igen mig, min käre Seeman?»

»Ja, herr markis! -- Men säg mig: hvad har händt. Jag
måste hafva varit sjuk.»

»Tyst, min gosse, tyst, tyst! Det är ej helsosamt
för dig att tala; sof en stund, jag beder dig det,
-- sedan skall jag omtala allt för dig.»

Med dessa ord reste sig herr de Pontchateau och
försvann genom samma dörr, hvarigenom läkaren utgått.

Underligt inom mitt hufvud det susade, 
Fåfängt jag tankarne samlade der; 
För mina öron det ringde, det brusade, 
Liksom af vågor mot splittrade skär.

Ofta jag tyckte, i toppen jag gungade 
Hän öfver Indiens blånande haf; 
Än i orkaner, der blixtarne ljungade, 
Bräcktes min farkost och gick så i qvaf.

Redan af matthet och oro jag domnade, 
Just som mig syntes en stjerna så klar; 
Slutligen, när, i det samma jag somnade, 
Stjernan blef engel -- min älskling det var.

Vid mitt uppvaknande var det natt, -- en af dessa
vackra nätter, som detta underbart sköna Normandie
ofta nog kan uppvisa. En matt lampa upplyste mitt
sjukrum, och vid ett i närheten stående bord, såg
jag en syn, som jag aldrig kan glömma. Vid bordet,
som var betäckt af kartor och papper, satt min ädle
husbonde, markis de Pontchateau. Han hade insomnat,
och hans vackra, fint bildade ansigte, med den höga,
rena pannan och den stolt böjda näsan utvisade, ehuru
en viss trötthet låg utbredd deröfver, denna naturliga
ädelhet, som endast en ren själ kan skapa och ett
ädelt hjerta, trots lifvets stormar och bekymmer,
till sednaste dagar bibehålla. Hans hvila, i början
lugn, fortfor dock ej länge, ty, likt skyar på den
ljusa sommarhimmeln, drog sig den ena skuggan efter
den andra öfver hans anlete.

Så stilla satt han der och lampan lyste, 
Med mildradt sken, uppå hans anletsdrag, 
Han sof så lugnt, ibland hans läppar myste, 
Ett leende så fullt utaf behag. 
Men småningom ett veck på höga pannan 
Sig lade, och hans sköna dröm flög bort, 
En suck framsmög, han drömde nu en annan, 
En smärtsam dröm, men äfven den var kort;
Ty snart ett stilla lugn sig tycktes lägra, 
Utöfver drömmaren med all sin frid. 
Kanhända sköna bilder nu framhägra 
Med ljufva minnen från hans barndomstid?

Vid en rörelse af mig vaknade markisen, och då jag
låtsade sofva, för att ej hindra honom att göra det
samma, gick han fram till min bädd och, strykande
håret från min
svettiga panna, hviskade på sitt vackra modersmål:

»Stackars gosse!»

»Jag tror, ni vakar, herr markis, och det för min skull?
Ni är bra god -- ni öfverhopar mig med välgerningar.    Säg
mig dock nu, hvad som passerat. Endast dunkelt börjar
jag fatta det föregående.»

»Tyst, tyst, min käre Seeman! Du får inte tala, det
har läkaren sagt, men han har tillåtit mig att nu,
när du är redig, omtala allt för dig.»

Och nu började herr de Pontchateau att uppdraga den
ena taflan efter den andra ur mitt föregående lif,
lösryckta bilder, hvilka mitt återvändande minne
småningom infattade i sina af sällsamma skickelser
och personer skulpterade ramar. Aldrig förgäter
jag den faderliga godhet och det milda deltagande,
hvarmed han vidrörde den senaste perioden af mitt
lif -- den händelse, hvilken jag senast berättat för
eder. En moder kunde ej framställt denna förfärliga
tilldragelse på ett ömmare sätt. Jag gret; tårarne
lättade mitt sinne. Markisen omtalade, att jag
blifvit af fader Rémole och hans son förd hem efter
den omtalade katastrofen, och att jag, sedan dess,
sväfvat mellan död och lif eller, rättare, mellan
grafven och dårhuset. Endast min starka natur och den
sorgfälligaste omvårdnad hade räddat mig ur den svåra
hjerninflammation, hvartill min sjukdom hade urartat.

Så satt nu den ädle, och trösten 
Han gaf mig med fullaste mått. 
Jag minnes hvad välljud i rösten,
Fast många år sedan dess gått. 
De herrliga ord, som han lade 
På hjertat, jag minnes dem än. 
Han slutade i det han sade: 
"Du alltid i mig har en vän".

Emellertid började jag, efter en tid, så
småningom återfå krafterna. Mitt minne återkom,
men mitt glada sinne och mina muntra visor, de hade
försvunnit. Allt var så annorlunda. Jag var sjelf
ej mera den samme. Endast markis de Pontchateau och
hans sekreterare Vefour voro de personer, som jag
nu mera önskade umgås med. Långa timmar kunde jag
sitta i deras arbetsrum och försjunka i drömmar, och
om då min välvillige husbonde, hvilket ofta hände,
närmade sig mig och stack en god bok i min hand,
hade jag knappast läst några rader deri, förrän
jag åter försjönk i tankar. Slutligen en dag, några
veckor efter mitt tillfrisknande, yttrade markisen,
i det han steg upp från sitt arbete och satte sig
helt nära mig:

»Det här, min käre Pehr Seeman, går inte an längre! Du
måste företaga dig något, måste komma i arbete,
i omvexling, med ett ord, ifrån detta grubbel,
som ingalunda kan vara nyttigt för dig. Välj nu
sjelf någon passande sysselsättning, -- du vet,
att jag hvarken skall neka dig penningar eller
rekommendationer. Svara mig nu, min vän: hvad vill du
taga dig till? Vill du blifva underofficer i flottan,
eller hvad önskar du?»

»O, herr markis!» svarade jag, rörd af hans godhet
mot mig. »Jag vet verkligen ej, hvad jag önskar;
mitt hufvud är uppfyldt af underliga tankar. Jag
vill ut -- men hvart? Ibland längtar jag af hela min
själ tillbaka till mitt fädernesland. Det lockar mig
med en otrolig styrka; och dock förefaller det mig,
som jag ej kunde skiljas från er.»

»Nej, min vän, inga barnsligheter! Res till ditt
hemland; vi kunna ju återse hvarandra. Fatta ett
förståndigt beslut, och säg mig det snart.»

På eftermiddagen samma dag, som ofvannämda samtal hade
ägt rum, gjorde jag en tur nedåt den del af hamnen,
hvarest handelsfartygen hade sin station. Ett af
dessa fäste min uppmärksamhet. Detta fartyg var,
ehuru ingalunda klumpigt till sina dimensioner, dock
af betydligt starkare byggnadssätt, än de öfriga. Dess
rigg var gröfre, än andra fartyg af samma storlek
och lästetal i allmänhet nyttjade, och det hela
tillkännagaf en utrustning, hvars bestämmelse måste
vara någon annan, än vanlig fraktfart. Under det jag
stod och funderade häröfver, närmade sig en gammal
bekant, nämligen konstapel Martial.

»Hå, min unge vän!» ropade gubben, »står ni nu
och grubblar igen? Det duger inte! Ni förtorkar
här på landbacken. Ut på sjön! Se det är ändå hela
lifvet. Jag har
fått mitt afsked nu och hundra francs om året i
pension, och hus har jag, och gumma har jag; men allt
det der förslår inte, utan nu ska' jag ut igen.» Och
derpå började den raske gubben med dundrande basröst
en af sina improviserade visor eller »blänkare»,
som han kallade dem:

"Ut på den fria, den rullande våg! 
Ditåt mitt sinne mig kallar. 
Hafvet det leker nu uti min håg. 
Hör du dess bölja? Den svallar.

Kom och mig följ till den nordliga pol! 
Der jag vill hvalfiskar fånga. 
Kom dit och se, huru midsommar'ns sol 
Dagarne göra så långa!

Följ mig, o yngling! till faror och fröjd; 
Fröjd -- men ock faror -- är gifvet, 
Hvad du riskerar, det är, på sin höjd, 
Endast det ömkliga lifvet."

En besynnerlig känsla väcktes hos mig. Det var, som
om en genklang af den sista versen utaf Martials
visa hade uppkallat idéer, på hvilka jag förut ej
hade tänkt. Jag närmade mig gubben och frågade honom:

»Ämnar Martial verkligen gå om bord på en
hvalfiskfångare?»

»Om jag ämnar? Jo jo men! eller rättare sagdt nej»,
sade gubben, småskrattande.

»Hvad vill det säga? Nu förstår jag ej», sade jag,
i det jag tog den gamle sjöbussen under armen.

»Jo, si saken är den, att jag redan är ombord på en
hvalfiskfångare, och det en, som heter duga. Ser ni
det der barkskeppet, som ligger der?» Martial pekade
nu på det af mig nyligen besedda fartyget. »Ja»,
fortfor han, »det är »L'Étoile du Nord», den
präktigaste skuta, som någonsin luktat tran; och
vet ni, hvad förste styrman der heter? Nej -- det
kan jag nog tro, ty ni har, ta mig sju millioner
storbrassar! gått och slukat väder en lång tid. Ni
har icke en gång helsat på edra gamla bekanta. Se
så, se så! jag vet, hur det stått till med er, för --
ser ni -- aldrig kom markisen in på varfvet, utan att
gamle Martial var framme och frågade, huru det stod
till med monsieur Seeman. -- -- -- Och nu skall jag säga
er, hvem som är förste styrman på Hvalfiskfångaren;
jo det är Henry François Martial, för detta konstapel
i kejserliga franska flottan, innehafvare af medaljen
för tapperhet till sjös och numera öfverkonstapel i
reserven. Jo jo, det klingar något, tror jag.»

»Åh! jag gratulerar Martial till den dubbla
utnämningen, och det skulle vara mig ett nöje att få
blöta fullmakten i ett godt glas vin här hos madame
Pepin», sade jag, i det jag förde gubben in på det
efter värdinnan så kallade värdshuset.

Här sutto vi nu, förtöjda vid en flaska godt Bordeaux,
och Martial hade mycket att förtälja. I synnerhet
uppehöll han sig vid hvalfiskfångsten, om hvilket
fiske han varit med på fyra expeditioner förut.

»Ja, vet du, min gosse!» fortfor gubben, »bättre
än på en hvalfiskfångare kan man inte ha'; man mår
som i kajutan på en örlogsman, och huru vackert är
der inte! Solen skiner der som -- som gull, ja, och
norrskenet -- norrskenet hm! ja, det skiner som tio
solar. Och här har ni er en 'blänkare', så att ni
kan förstå hur det går till.

Ja, tänk dig bara, hur grant det lyser, 
När solen skiner på berg och is. 
Och om det händer, att der man fryser, 
Man klä'r sig genast i björn-pelis.

När master, vanter och tåg och nockar 
Som silfver lysa i månans sken, 
Man mår så godt uti renskinsrockar,
Med té och skeppsskorpor till supéen;

Och går det lyckligt, som oftast händer, 
Man lastar skutan full utaf tran. 
Till ballast nyttjar man hvalrosständer, 
Och tjenar pengar af blanka fan.

»Så går det till, skall ni veta. Kom derföre med! Vi
skola hafva en tredje styrman denna gång, och jag
är just ute på slag efter en sådan. Platsen är
ledig. Vill ni ha' den, så står den eder öppen.»

»Topp! det är uppgjordt», sade jag hastigt, i det jag
räckte gubben handen, »om blott markis de Pontchateau
ej har någonting deremot.»

»Han skall väl -- vid alla millioner toppläntor,
läsegels-spiror och bramsegels-skot! -- ej vara emot
det, då det just är han, som -- som -- hm!» -- och nu
tystnade Martial och blef mera röd i sitt väderbitna
ansigte, än han förut var brun.

»Hvad menar Martial, 'ham som, som'?»

»Som -- hm! som -- ja! som gifvit mig permission --
förstår han då, min unga herr frågvis?» svarade
Martial med ett temmeligen förläget utseende.

»Permission?» frågade jag; ty det var något hos
den annars så öppne konstapeln, som gjorde mig
nyfiken. »Martial har ju tagit afsked, och då behöfver
han inte permission.»

Martial bet sig först i läppen, men rusade sedan upp
och, slående sin breda näfve i bordet, sade: »Det
var då milimetriska -- hm -- inhalare, uthalare och
taljelöpare -- om ni inte kan begripa, att man, utaf
gammal vana och aktning för sin gamle chef, alltid
af honom begär permission vid stora företag. Och
nu har jag inte tid längre, utan farväl så länge --
vi återse hvarandra i morgon qväll, då ni är god
kommer om bord.» Och härmed rusade gubben på dörren,
gnolande på någon ny »blänkare».

Ehuru jag tyckte, den gamle var mycket besynnerlig,
glömde jag snart hans uppförande, för att tänka på
det beslut, jag tagit, och skyndade mig derföre
hem samt inträdde hos markisen, med föresats att
underrätta honom om mitt beslut. M:r de Pontchateau
var nyligen hemkommen och satt, som vanligt, i sitt
arbetsrum. Vid mitt inträde reste han sig upp och,
förande mig med mildt våld till en soffa, tvingade han
mig att sätta mig ned samt yttrade, i det han vänligt
såg mig i ögonen och lade armen kring min hals:

»Min käre Seeman, jag har någonting att bedja dig om
förlåtelse för.»

»Ni, herr markis?»

»Ja, just jag, min vän! -- jag har nämligen spelat en
liten komedi med dig. Du har i dag träffat Martial
och lofvat honom att som tredje styrman gå ut på
'L'Étoile du Nord'.

»Hvad, herr markis! Ni skulle redan veta ...»

»Ja, min gosse, saken är den, att jag en lång tid
varit mycket bekymrad för din skull. Du har gått och
saknat sysselsättning samt sett hängfärdig ut. Jag
undrar ej derpå, ty äfven jag har lidit, kanske
mer än du -- men en man måste med kraft och mod möta
motgångar och olyckor, mången gång krossa sina egna
känslor och böjelser, och detta utan att verlden bör
få se eller märka en skymt af den förfärliga strid,
han utkämpar. Då är han en man. Emellertid, min vän,
hade jag beslutat, att du skulle resa, men hvart,
derpå funderade jag länge. Här om dagen träffade jag
en ungdomsvän, en nu mera mycket förmögen köpman,
som jag lyckats att göra några tjenster under mitt
guvernat i Indien. Han omtalade, att han utrustade
ett skepp för hvalfiskfångst, och, efter ett kort
samtal, hade han lofvat mig plats for dig som tredje
styrman. Martial har fått göra resten, och jag hoppas,
att du förlåter både honom och mig det lilla spratt,
vi spelat dig.»

»Huru! Tycker ni, herr markis, att jag skulle hafva
något att förlåta er -- Jag, som deremot är skyldig
er så mycken tacksamhet för all er välvilja och
faderliga godhet mot mig? Jag skall nu resa med
det glada hoppet, att få återse er, och skall alltid
försöka att göra mig värdig er godhet.»

(Forts.)


Logogryf.

Jag kläppen i en konstig klocka är,
Som höres öfver hela vida verlden,
Och mera fruktan för mitt ljud man bär
Än nå'nsin för kanonerna och svärden,
Och det naturligt är, ty aldrig än
En mensklig hand i rörelse mig bringat,
Med andar jag förtrogen är och vän
Och rörd af dessa blott min malm har klingat;
Jag ringt till bön, jag ringt till storm och strid,
Jag bådat sällhet och jag bådat tårar,
Jag uppväckt kärlek, oro, qval och frid,
Jag hörts vid bröllopsgillen och vid bårar,
Mitt ljud har stundom upp till himlen nått
Och stundom mörksens furste helsning bringat,
Allt efter som bredvid mig det har stått
En engel eller svartalf och mig svingat,
Ty om mitt väsen råda dessa två
Och bygga genom mig på menskors ögon,
Men att till ständig tystnad mig förmå
Kan blott en enda makt -- och det är döden.
Två gånger tre, sen der mitt väsens grund,
Ett ringa tal, men som i edra händer
Snabbt sättes om och inom en sekund
Till gåtor för er gissningshåg sig vänder.
Mig alltså sägen, hvad den drägten är,
Med hvilken aftondimman blomstren höljer;
Och hvad för hjertat första sorgen är,
Om ock sitt qval det inför verlden döljer;
Hvad gamla tanter oftast bjuda på,
Om man får sätta tro till gamla rykten;
Ett ord, som stora fröjder tyder på
Och   stora qval -- och genast tar till flykten;
Ett lågans fångsel, som med milda band
Den öfverdådiga till nytta tvingar;
En socken i vårt gamla fosterland,
Hvars glada ungdom sig i fårskinn svingar;
Hvad man i Norge nämner jemt sin son
Och som så genomgodt och trefligt låter;
Hvart den gick hän, som vände inifrån
Och till de väntande på fältet åter;
Hvad finnas bör uti bokhålleri
Och är af främmadt ursprung, som man säger;
Hvad förr en grek sig fann förträffligt i,
Men som hos oss ett mindre värde äger;
Hvad utaf godt sin nästa allt man bör
(Och skam få den, som nånsin gjorde annat!);
Ett grundtal, som man ofta nämnas hör
Med unga i förbund, om icke annat;
Hvad prisade kung Ring i fordna dar,
Då mera kraft det fanns hos Nordens söner;
Hvad liten Rosamunda säkert var,
Då friaren fick ja på sina böner;
Ett djur i Afrika, som fint och lätt
Med hofven vidrör ängar, snår och slätter;
Nu är förrådet uttömdt, rätt och slätt.
Jag tar ett kort farväl -- och punkt jag sätter.

Lea.



Gåta.

Snabb, såsom blixten, ilar 
Jag genom verldens rymd;
Aldrig min vinge hvilar, 
Aldrig min blick är skymd;
Bojor och band jag lossar; 
Välde och makt jag krossar;
Fästen och torn och hus
Trampar min fot i grus; 
Löfte och ed jag vräker 
Djupt ned i glömskans flod; 
Hjertesår jag dock läker,
Ingifver kraft och mod; 
Stort har jag gjort till smärre; 
Gods har jag lagt i graf;
Slaf har jag gjort till herre; 
Herre jag gjort till slaf. 
Huru än sanden rinner, 
Aldrig jag hvila finner,
Ty, när ett skifte flytt, 
Börjar jag om, på nytt.

Wilhelmina.



Charad.

Mitt första:
Af mjölk blir jag merendels gjord 
Och kommer till sist uppå bord.

Mitt andra:
Jag brukas, bakfram, i vår nord 
Af många som tilltalsord.

Mitt tredje:
Så göra lammen i en hjord: 
Den saken är ju allmänt spord.

Mitt fjerde:
Jag växer uppå Sverges jord 
Och är ett litet räkneord.

Mitt hela:
Jag läst att der skett mannamord 
På fartyg i hamnen ombord.

And. Er. S.



Schack-Rebus.

Efter Springarens gång.

d      blom tu     skan na    prå   bok   M
na    fö      Stun man  rens en     pan   lar 
ska  om     go    ska  att    strä   pas    El
des  i        äl      lar  Det    Äl      Väckt nas
dold äl      hvad da   ma    För    ler     knop
vet   li       var    ska  pas   san   skö    af
att   af      hop   na   lens   rets  ren    på
der  Skrif  För    mörk vå   det   so      dok

Hafvets son.



Bokstafs-gåta.

Följande bokstäfver och stafvelser, riktigt
sammansatta, bilda l4 ord, hvaraf 
begynnelsebokstäfverna beteckna en italiensk skald, 
deras slutbokstäfver ett af hans arbeten: 
no e d kal ne öd al tio igo ga i tr ey a d tri 
ym d me ion l ric it da im z eho g am h in 
r d he b ei el fe en er im ge ld is i nna tor id.

De 14 orden äro:

1) Hvad man är, när man ej längre är lefvande;
2) Hvad man erhåller vid landtväxters förbränning;
3) Motsatsen af positiv; 
4) En del af geometrien; 
5) En grekisk gud, af Zeus belönad med evig ungdom; 
6) En biflod till Po; 
7) Ett grefskap i irländska provinsen Munster; 
8) En stad i Holstein; 
9) En roffågel; 
10) En stad i Würtemberg; 
11) Ett namn på tvenne konungar af stenkilska ätten; 
12) En stad i Rhenprovinsen; 
13) En italiensk skådespelerska; 
14) Odödlighetens gudinna.

I. l. a.



Rebus-Charad.

Mitt första är en konsonant,
Mitt andra är en konsonant,
Mitt tredje är en konsonant
Uti en annan, det är sant.
När mitt hela läser galant,
Plär han af pappa få en slant. 

And. Er. S.



Palindrom.

Mitt hela har alltid en runder figur; 
Omvänd, talar jag flera språk, eller hur?

And. Er. S.



Rebus.

Rebus


Historiska Bilder.

LXXI. 

Paris eröfradt och franskt land taget af skandinaver.

»Hvem skulle hafva trott, hvem hade kunnat föreställa
sig, hvad vi nu sett tilldraga sig under våra ögon
och som är ämnet för våra suckar och våra tårar, att
en samlad här af sjöröfvare skulle framtränga till
Paris, skulle bränna kyrkor och kloster på Seinens
strand? Hvem skulle hafva tänkt, att stråtröfvare
varit djerfva nog att utföra sådana företag? --
Ack, att ett så namnkunnigt, så befästadt, så
vidsträckt och så befolkadt rike skulle hafva det
ödet att förödmjukas och vanhedras af dessa barbarers
plundringar! För några är tillbaka skulle man icke
väntat sig att se dem bortföra oräkneliga skatter från
våra provinser, härja dessa och bortsläpa invånarne
i fångenskap; -- man skulle icke en gång kunnat ana,
att de skulle vågat sätta sin fot i det inre af
riket.» -- Så utbrister en abbot i Corbeys kloster,
vid namn Paschasius Radbertus, då han berättat om
eröfringen af Paris -- det samma, som det förvånade
Europa i våra dagar bevittnat. Den gamle abboten
lefde i nionde århundradet, således för mycket,
mycket länge sedan, och den förfärliga händelse, som
så mäktigt upprörde honom, var väl icke uthungrandet
af Paris, men uppgifvandet af Paris till -- nordbor,
till skandinaver, en vikingahär af folk från de
tre nordiska rikena, som dragit ut, törstande
efter bragder, ära och guld. 

Händelsen ligger,
såsom läsaren finner, långt tillbaka i tiden, och
är delvis helt och hållet insvept i sagans dunkel;
men detta rörer mera de handlande personerna, än
hvad de utförde. Det land, som dessa nordbor togo i
besittning, var det efter dem benämda Normandie, --
och de utomordentliga händelser, som nu tilldragit
sig för våra ögon just i dessa trakter, hafva
kommit oss att tro, det en kort tillbakablick
på dessa i forntiden timade tilldragelser icke
skulle utan nöje emottagas. 

Eröfringen af Paris
är förknippad med sagonamnen Björn Jernsida och
Hasting, den förre en son af Ragnar Lodbrok, den
sednare hans fosterfader. Björn skall hafva fått sitt
tillnamn Jernsida deraf, att han aldrig blef sårad
i något slag, hvarföre det ryktet gick om honom,
att hans moder genom trolldom gjort honom hård mot
jern och spjut. Dessa två ställde sig i spetsen
för ett vikingatåg, och bud utgingo åt alla håll
inom de nordiska rikena, för att samla deltagare i
färden. En oräknelig skara unga, stridslystna män
samlade sig ock från hela norden, från både Sverige,
Norge och Danmark. Det byggdes, det hamrades, det
smeds med kraft, för att få härskeppen redo, och
dertill sköldar, hjelmar, brynjor,
svärd och spjut; men när allt var färdigt, anställdes
ett offer åt guden Thor, och sedan kämparnes hufvuden
blifvit bestänkta med slagt-offrets blod, uppsattes
märkena Baneren. och man gick om bord samt seglade för en
gynnsam vind utåt hafvet.

Först vände sig äfventyrarne mot det Sydvestra
Frankrike, seglade uppför Loire och intog med
storm den fasta staden Nantes samt förhärjade
landet deromkring. Sedan de derefter åter gått till
skepps och af vinden blifvit förda till nordvestra
Spanien, der de förgäfves sökte taga Corunna,
vände de åter till Frankrike och seglade nu uppför
Garonne, plundrande Bordeaux och en mängd städer
och kloster, som finnas uppräknade i de franska
krönikorna. Enskilta skaror, hvilka, förledda
af sin djerfhet och befolkningens förskräckelse,
fördjupade sig för långt in i landet, blefvo dervid
någon gång öfverfallna och nedgjorda. Ännu i dag
firas i den lilla staden Tarbes vid Adour i sydvestra
Frankrike den 21 Maj till minne af ett nederlag för
nordmännen, när dessa, lastade med byte, öfverraskades
i ett bergpass och nedgjordes till sista man. Man
gifver äran af den lyckliga striden åt den heliga
Missolin; ty det fordrades mer än menskliga krafter,
det fordrades ett helgon, för att kunna öfvervinna
dessa vilda fiender. De franska krönikorna likna de
otaliga vikingahärarne, som öfverföllo och förhärjade
det sköna landet, vid en flod, som, utbrusten från
nordens klippor, öfversvämmade och förödde det
olyckliga landet. Synnerligen har Hasting genom de
förödelser, som utmärkte hans väg, gjort sitt namn
fruktadt och afskydt i Frankrikes annaler. Också äro
så många äfventyr förknippade med det samma, att det i
ordets egentliga bemärkelse bör kallas ett sagonamn.

På samma sätt hemsöktes landet omkring Seine. Det
var i Mars månad år 845 -- heter det -- som en flotta
af etthundratjugo långskepp seglade uppför nämde
flod till Rouen och närmade sig Paris. Denna stad
var då en obetydlighet emot våra dagars Paris. Den
inskränkte sig till den största af de här liggande
Seine-öarne med tvenne förstäder på högra och venstra
flod-stranden. Dessa, med sina rika kloster -- S:t
Martins, S:t Germains och S:t Genevieves -- voro
obefästade, men sjelfva staden, hvars vallgrafvar
bildades af Seines armar, var omgifven af murar
och af torn, som blifvit uppförda vid ändarne af de
bryggor, hvilka förbundo staden med förstäderna. Den
bron, som ledde åt norr, kallades: den stora (nu
Pont-au-Change), den som ledde åt söder: den lilla.
Konungen i Frankrike hette då Carl den skallige
och var sonson till Carl den store, upprättaren af
det vesterländska kejsardömet. Han beslöt att möta
vikingarne och våga en drabbning, och sedan han i
Saint-Denis' kloster anbefallt sig i den heliga Dionysii
beskydd, tågade han med sin här ut mot fienden. Men
han blef slagen, och nu betogs Paris af skräck. Alla,
som kunde, sökte sin räddning i flykten och medtogo
sina förnämsta dyrbarheter. Alla vägar hvimlade af
flyende män, qvinnor och barn, och munkarne buro
framför sig sina klosters heliga reliker. Den slagne
konungen inneslöt sig jemte qvarlefvorna af sin här i
det fasta klostret Saint-Denis, men måste der blifva
en overksam åskådare till nordmännens tåg, när de
nu hejdlöst närmade sig staden. Denna föll i deras
händer, men lemnade dem intet byte, och de spredo sig
omkring i trakten att plundra. En härjande farsot,
föranledd af för mycket förtärande af omogna frukter,
äfvensom af det ovana klimatet, besegrade slutligen
de oöfvervinnelige. Vikingarne sände bud till konung
Carl i Saint-Denis och erbjödo sig att draga bort,
mot en viss summa i silfver. Konungen och hans store
gingo in derpå och utbetalade 7,000 marker silfver,
hvarpå den förfärlige fienden gick till skepps igen
och seglade hem, riktad med ett omätligt byte af
silfver och guld.

På detta sätt fortforo 800-talets vikingar att
förhärja Frankrike. Svärm kom efter svärm; man
köpte sig fred af dem, och så försvunno de blott för
att lemna rum åt nya våldskräktare, tills slutligen
invånarne icke funno annat medel till skydd, än
att gifva sig under fienden. Besittningstagandet af
Normandie bildar slutpunkten i den långa historien om
nordmännens framfart i dessa trakter, en framfart,
som förmådde presterna att insätta i litanian de
bekanta orden: »Från nordmännens raseri bevara oss,
milde Herre Gud!»

Det var Gånge Rolf, som tog Normandie. Han var
son af en mäktig jarl på vestkusten af Norge, som
frivilligt slöt sig till konung Harald Hårfager,
när denne började sitt storverk att underlägga sig
hela Norge. Jarlen vann ock derföre högt anseende hos
konung Harald och åtnjöt mycken gunst af honom. Han
hade, utom Rolf, tvenne söner, alla dugande män
och mycket utmärkte; men ingen af dem vann dock
den verldshistoriska betydelse, som Rolf, ehuru det
visserligen från början såg helt annorlunda ut för
menniskors ögon. Redan från sin tidiga ungdom låg
han ute i viking och svärmade omkring på hafven. Så
kom han en höst till öarne vester om Skotland
(Hebriderna), och emedan vintern hindrade honom från
att gå hem, drog han till England. Här hade han
efter några strider en dröm, att han skulle draga
till Frankrike. Han lösgaf nu de fångar, han tagit,
och mellan honom och konung Alfred den store, som
då regerade i England, uppstod derefter en trofast
vänskap. Om våren skulle han då draga öfver till
Frankrike.

Han lemnade också England, men blef stormdrifven till
ön Walcheren. Här blef han öfverfallen, men segrade
och tågade sedan härjande omkring i frisernes land
samt vände sig derpå till Hennegau. Grefve Raginer af
Hennegau, en tapper och stridbar man, uppbjöd alla
sina krafter, för att hämma Rolfs framträngande,
men förgäfves. Rolf vann seger på seger. Slutligen
lade sig Raginer i bakhåll för Rolf, men blef af denne
öfverraskad och tillfångatagen. Nu blef bestörtningen
stor i landet, och Raginers grefvinna sände bud till
Rolf och bjöd honom tolf i de föregående striderna
tillfångatagna nordmän såsom lösen för sin herre och
man. Sändebuden återkommo med det svar, att grefven
skulle ögonblickligen halshuggas, om icke dessa tolf
män genast frigåfvos och återsändes tillika med allt
det silfver och guld, som fanns i landet. Betagen af
fruktan för sin mans lif, fullgjorde grefvinnan de
hårda vilkoren, skonande dervid icke ens kyrkorna,
och alla dessa skatter sände hon till Rolf med helig
försäkran, att landet icke hade mer att gifva. Då
kallade Rolf grefven inför sig, och sedan han
förebrått honom anfallet på Walcheren, återgaf han
honom friheten. »Jag återgifver dig, ättstore och
stridbare man» -- låter krönikeskrifvaren honom säga --
«jag återgifver dig åt din hustru, jag återgifver
dig ock hälften af allt det guld och silfver, som hon skickat
mig till lösen iör dig; vare det hädanefter ingen
oenighet mellan oss, utan stadig vänskap och fred!» --

Sedan Rolf lemnat detta minne af storsinthet och
ädelmod efter sig i Frisland, drog han bort efter
kusten, aktande sig nu till Frankrike. Men ödet
hade annorlunda beslutat. Bud kom från konung
Alfred i England, som begärde hans hjelp mot
sina fiender. Rolf befann sig redan på väg uppför
Seinen, då konung Alfreds bud hunno honom, och han
vände genast om, hvarpå han en tid uppehöll sig i
England samt derefter åter drog ut i härnad till
åtskilliga länder. Slutligen gjorde han ett tåg inåt
Östersjön, och på återvägen derifrån seglade han till
fäderneslandet, men gjorde dervid enligt vikingased
strandhugg i Wiken, såsom Bohus län då kallades. Med
strandhugg menades att gå i land, taga och nedslagta
all den boskap, man kunde öfverkomma, för att sålunda
förse fartygen med lifsmedel. Konung Harald, som nu
genomfört sitt verk och samlat hela Norge i sin hand,
var en sträng och mäktig konung, som ville hafva
ordning och fred i sitt rike och derföre förbjudit
alla röfverier. Det ville sig nu icke bättre, än att
konungen sjelf befann sig i Wiken, när Rolf der gjorde
sitt strandhugg, och han blef högligen förtörnad öfver
hvad som skett, samt stämde genast Rolf inför sig på
tinget. Med obeveklig stränghet dömde konungen här
den vidtfräjdade mannen till landsflykt. Förgäfves
voro alla den gamla moderns böner om mildring i detta
hårda straff. Konungen stod fast, och Rolf måste för
alltid lemna sin fädernebygd.

Nu styrde han kosan till Frankrike. Det var omkring år
896. När han seglade uppför Seinen, betogos bebyggarne
af skräck för dessa ständigt återkommande anfall
från hafvet, och när hans flotta närmade sig Rouen,
kom erkebiskopen derstädes mot honom, bad å stadens
vägnar om skydd och underkastade sig Rolf. Denne
lofvade skydd, eftersom stadsborna voro fattige och
värnlöse, och när han väl lagt sitt drakskepp vid
S:t Martins-kyrkan och sett, huru öde och förfallen
staden var, lade han råd med sina män, om man skulle
taga landet i besittning eller ej. De tillstyrkte det,
emedan det var ett fruktbart och vackert land, och
så reste sig snart åter murarne och tornen kring
Rouen, der Rolf sjelf tog sin bostad. Derefter
drog han vidare uppför Seinen till Pont de l'Arche,
der den franska hären stod lägrad icke långt ifrån,
vid den lilla floden Eure. Här möter oss åter namnet
Hasting på en nordman, som nu var bosatt i Frankrike
och hade Chartres i förläning -- ett bevis för, huru
sagan älskar att förknippa rätt skilda tilldragelser
vid ett för henne kärt namn. Konungen i Frankrike,
som då hette Carl den enfaldige, och hans härförare
rådgjorde med denne Hasting, hvad som var att göra,
och denne tillstyrkte underhandling samt blef sjelf
jemte tvenne andra nordbor utsedd till sändebud. De
gingo till den ändan fram till stranden af Eure,
på hvars andra strand Rolfs sändebud mötte. Hasting
ropade till de senare: »Hvilka ären j och i hvilken
afsigt hafven j kommit hit?» -- »Vi äro nordmän» --
blef svaret -- »och hafva kommit att underlägga oss
Frankrike.» -- »Hvilken är eder anförare?» -- sporde
Hasting vidare. Härpå svarades, att de alla hade lika
makt. Han sporde åter, om de hade hört något talas om
Hasting, som fordom drog till Frankrike med en väldig
här? -- »Om honom är det sagdt» -- svarade Rolfs män --
»att han börjat manligt och stort, men att han haft
föga gamman och heder af sitt slut.» -- Detta var icke
angenämt för Hasting att höra, men han frågade dock,
om icke äfven de ville taga land i län af franska
konungen. -- »Nej!» -- svarades -- »vi vilja taga oss
land med svärdet och icke underkasta oss någon.» --
Slutligen frågade Hasting, hvad de ämnade företaga,
men fick till svar, att de icke ämnade göra någon
reda derför, hvarpå de gingo sin väg.

När Hasting återkom, öfverlades, om man skulle våga en
drabbning, men Hasting afstyrkte, emedan han funnit,
att nordmannahären bestod af idel ungt och utvaldt
folk. Detta väckte misstankar mot honom, och en af
fransmännen utropade: »Varg fångas icke med varg, räf
icke med räf!» -- hvaröfver Hasting blef så uppbragt,
att han icke vidare deltog i 
rådslagen. Drabbningen beslöts, och konung Carl gick öfver
floden och anföll, men blef i grund slagen. Allt,
som icke kunde fly, blef tillfångataget eller
nedgjordt. På samma sätt gick det med en ny,
ännu starkare fransk här, hvarefter Rolf drog vida
omkring utan motstånd och slutligen gick tillbaka
till Rouen, der han blef stilla någon tid, sysselsatt
med att ordna det nordmanna-nybygge, som här började
uppstå. Derunder höllo biskopar och abboter ett möte,
som öppnades med en klagan öfver de stora lidanden,
man under så många år nödgats utstå, och man fann
orsaken till alla olyckor i de kristnas synder,
hvarigenom deras kraft förlamades, så att de icke
kunde motstå hedningarne.

Midt härunder bröt Rolf upp och drog åter uppför
Seine, på samma gång som andra vikingaskaror drogo
uppför Loire och Garonne, till utseeendet handlande
efter en gemensamt uppgjord plan. Detta satte konung
Carl i den högsta förskräckelse, så att han bad
Rolf om stillestånd på tre månader. -- »Det var en
skymf för Frankrike!» -- skreko konungens vasaller och
började genast fiendtligheterna efter stilleståndets
slut. De hade äfven en framgång vid Chartres, men Rolf
var i sjelfva verket den starkare, och i Frankrike
såg man icke annat än undergång för ögonen. Carl
sammankallade åter sina vasaller till rådplägning,
och nu mera var deras sinne så omstämdt, att de funno
sig böra underkasta sig vida hårdare vilkor, än blott
några månaders stillestånd. De rådde konungen att
gifva nordmannahöfdingen ett stycke land att bebo och
dertill sin dotter Gisela till gemål, för att sålunda
binda honom vid Frankrike och i honom få ett värn
mot nya fiender. Erkebiskop Franco afgick med dessa
förlikningsvilkor till Rolf. Denne fann dem antagliga,
han ingick ett nytt stillestånd, och derefter skulle
man åter sammanträda, för att fullborda freden. Grefve
Robert af Paris slöt särskilt fred och uppmanade Rolf
att antaga kristendomen, och Rolf sade till konungens
utskickade: »Jag samtycker till eder konungs förslag,
han skall vara för mig en fader, och jag vill vara
hans son!» När den slutliga freden uppgjordes,
förklarade dock Rolf, att det land, han fått, var
för litet och fordrade mera. Han fick då Bretagne,
som låg alldeles invid det förra, hvilket efter hans
nordmän började kallas Normandie.

Nu ställdes gisslan å ömse sidor, och Rolf begaf sig
till franska konungens läger. Här beundrade alla
hans höga kämpaskepnad och manliga skönhet, och
Rolf lade sina händer mellan konungens till tecken
af hyllning. Efter skick och bruk, när någon mottog
ett län, skulle nu Rolf kyssa konungens fot, men
det vägrade han. »Jag vill aldrig böja knä för någon
eller kyssa någons fot!» -- sade han. Men då man blef
enträgen, befallde han slutligen en af sina krigare
att göra det i hans ställe. Denne gjorde det ock,
men på det sättet, att han fattade konungens fot
och lyftade den upp till sin mun, så att konungen
dervid föll baklänges. -- Sedan konungen vederbörligen
insatt Rolf i hans förläning, drog han bort, men
grefve Robert och erkebiskopen stannade qvar hos
Rolf, hvilken följande året (912) blef döpt till
kristendomen.

Rolf regerade sedan med kraft och klokhet sitt
land, ordnande dess inre förhållanden på ett sätt,
som i väsendtlig mån skilde det från det öfriga
Frankrike. Nordbons medfödda sjelfständighetskänsla
bibehölls, utan att det helas sammanhållning på något
sätt rubbades. Alla voro, såsom krigaren svarade
Hasting, lika och erkände icke någon mellanmakt mellan
sig och Rolf, -- och detta drag genomgår hela det
normandiska länsväsendet. Rolf dog 931 i Rouen, sedan
han i nitton år varit hertig öfver Normandie. Hans
ben hvila i domkyrkan i Rouen, der man ännu i dag
kan se hans grafvård, midt emot hans sons, i ett af
kyrkans kapell.

Det var naturligt, att nordmännens språk snart skulle
bortblandas, eftersom ganska få af dem förde hustrur
med sig, utan äktade infödda qvinnor, och barnen
således uppföddes i franskt tungomål. Men till en
början var man noga med, att barnen skulle lära
sig att tala sina fäders språk, och detta har äfven
lemnat spår efter sig, som knappast någonsin skola
alldeles utplånas. En mängd namn på orter i Normandie
äro ännu nordiska, ehuru med de förändringar,
som århundradens franskt uttal nödvändigtvis måste
medföra. Så alla de ortnamn, som sluta på beuf eller
boeuf, hvari vi tydligt igenkänna det norska bö eller
det svenska bo, t. ex. Elboeuf (Elfbo), Criqueboeuf
(Kyrkiebo), Limboeuf (Lindbo), Daubeuf (Dalbo). Så
är ock förhållandet med ortnamnen på tot, som icke
är annat än det norska toft, det svenska tofta,
t. ex. Routot (Rolfstofta), Lintot (Lindtofta),
Yvetot (Iwarstofta), Criquetot (Kyrketofta), Gonnetot
(Gunnarstofta) o. s. v. Namn på fleur påminna om det
fornnordiska fljot, t. ex. Fiquefleur (Fiskafljot),
Honfleur (Hindarfljot). Andra ortnamn på bec, det
nordiska bäck -- Caudebec, Bolbec --, på dieppe, det
nordiska djup, och på dale, det nordiska dal, häntyda
äfven på sitt nordiska ursprung. Ännu en mängd ortnamn
finnas, der det nordiska gård blifvit utbytt mot det
romaniska villa eller ville, men namnets första del
blifvit bibehållen, såsom Ingouville (Ingulfsgård),
Herouville (Herjulfsgård), o. m. d.

Men om ock det nordiska målet till slut försvann, så
låg der dock en sådan kraft i den nordiska andan, att
den från Normandie liksom genomträngde och upplyfte
hela den nordfranska adeln både i literatur och
ridderliga idrotter. 

St.



Dufhöken.

Såsom en farlig fiende till våra höns- och
duf-familjer, har dufhöken (Astur palumbarius)
förvärfvat sig ett vidt utbredt och ganska elakartadt
rykte. Han är en stor fågel, hvars längd uppgår ända
till omkring två fot -- honan blifver ännu större --,
och utrustad med krafter och djerfhet i förhållande
till storleken, är han, förklarligt nog, en fasa för
de svagare varelserna, ej blott inom fågelverlden,
utan äfven bland däggdjuren.

Dufhöken är kringspridd öfver en vidsträckt
delafjorden, ehuru på åtskilliga ställen ganska
glest. I hela Skandinavien samt för öfrigt i de
flesta europeiska länder förekommer han. I södra
Europa hörer han dock till sällsyntheterna, och i
nordöstra Afrika träffas han blott oregelmessigt och
högst isoleradt. Det samma gäller äfven för Asien.

Dufhöken älskar skogar, som omvexla med åkrar och
ängar. I större skogar förekommer han dock talrikare
än i mindre.

Denna roffågel är ett ensligt lefvande, osällskapligt
djur, som blott under parnings- och kläckningstiden
umgås med sin maka. Han är ytterst häftig, vild, vig,
stark och derjemte
listig och skygg. Hans flygt är snabb. Han stiger
hastigt uppåt, sväfvar några gånger omkring, störtar
plötsligt ned, flyger med största säkerhet genom
täta träd och befinner sig än högt, än lågt. På
marken är han ovig; han hoppar vanligen och går blott
sällan. Hans stämma är ett på långt afstånd hörbart
vidrigt skri, som dock icke ofta förmärkes.

Man ser dufhöken i rörelse vid hvarje tid på dagen,
äfven under middagstimmarne, som de flesta öfriga
roffåglarne egna åt hvilan. Han genomströfvar ett
stort område temmeligen regelbundet och återvänder
under en längre tid dagligen till det ställe, hvarest
han en gång var lycklig. Hans förvånande glupskhet
tvingar honom till nästan beständig jagt, enär han
sällan är riktigt belåten, utan alltid hungrig eller
åtminstone mordlysten. Hans jagt gäller hvarjehanda
fjäderfä, från trappen och rapphönan ända till de
små finkarne, samt alla däggdjur, som han tror sig på
något sätt kunna besegra. Han störtar ned på haren,
för att döda honom; upplyfter den bitande vesslan från
marken, liksom han bortrycker ekorren ur boet; han
griper lika väl den flygande, som den sittande eller
simmande fågeln, äfvenså det springande däggdjuret;
och han 
förstår till och med att ur dess gömställe framdraga
den varelse, han utsett till sitt rof. En oerhörd
förskräckelse öfverfaller de djur, som se sig
blottställda för honom; den öfverväldigar dem
ofta till den grad, att de blifva sittande stilla
och redan blöda under hökens klor, innan de ännu
hunnit besluta sig för flykten. Hans rofgirighet
öfverträffas af hans fräckhet; hans mordlust öfvergår
både den ena och andra; han känner ingen skonsamhet. I
synnerhet dufvorna förföljer han ständigt, och ett
enda hökpar kan inom få månader föröda det rikaste
dufslag. Dufvorna taga skyndsamt till flykten,
så snart de varseblifva höken; men denne störtar i
sned riktning pilsnabbt efter dem och söker gripa
en, i det han vanligen ofvanifrån kastar sig öfver
henne. Detta sker utan märkbara vingrörelser med
långt framsträckta klor och något indragna vingar,
men med sådan hastighet, att ett hvinande uppstår,
som kan höras på hundra till etthundrafemtio stegs
afstånd. Lyckas det honom icke att genom förföljande
blifva herre öfver dufvorna, så använder han den mest
utstuderade list, för att få dem i sitt våld. Så kan
han hela timmar sitta orörlig i grannskapet af ett dufslag på en plats,
der han väntar att dufvorna omsider skola inställa
sig; men ve dessa, om de komma honom för nära! Om
en hök berättas det, att han dagligen, vid samma
tid, infann sig vid ett dufslag, der han satte sig
på utgångsbrädet, å hvilket han slog med vingarne,
tills han lyckats utdrifva en dufva, hvilken då genast
blef hans byte.


Dufhöken (Astur palumbarius).


Med lika outtröttlig ihärdighet förföljer han de
mindre däggdjuren. Unga harar öfverväldigar han lätt;
men gamla angriper han planmessigt. Försöker jösse
att rädda sig genom flykten, så hugger höken honom
upprepade gånger med näbben; och när haren omsider är
sårad och utmattad, fattar han honom med klorna samt
dödar honom slutligen. En sådan strid varar vanligen
länge.

Kunna flera byten samtidigt erhållas, så åtnöjer
sig höken icke med ett, utan dödar först så många
som möjligt, hvarefter han sedermera förtär dem i
allsköns lugn. Men det är icke blott djur af andra
slägten han mördar;
hans mordlystnad sträcker sig ända derhän, att han
stundom angriper fåglar af sitt eget slägte. Det skall
till och med hafva förekommit, att af fjorton stycken
hökar, som släpptes i samma bur, snart återstodo
endast tvenne; tolf stycken hade således blifvit
uppätna, och detta oaktadt fåglarne under tiden hade
haft riklig föda. Höken uppäter hvarje djur, som han
förmår besegra; åtminstone dödar han det.

Ett obeskrifligt hat möter honom derföre, så snart
han visar sig. I synnerhet kråkorna, hvilka han någon
gång öfverrumplar, då de sitta, äro outtröttliga
i att förfölja honom och störta sig efter honom med
verkligt dödsförakt. Likaledes falken förföljer den
äfven af honom hatade roffågeln, och svalorna göra
sig ofta ett nöje af att under ljudeligt och varnande
skri beledsaga honom.

Dufhöken anlägger sitt näste i skogens högsta och
äldsta träd, merendels på starka grenar. I slutet
af April månad finner man deri två till fyra ägg,
som modern med synnerlig
tillgifvenhet rufvar. Angrepp på afkomman försöka
båda makarne att afvärja, och dervid visa de ett mod,
som stundom öfvergår till oförvägenhet. -- Ungarne
växa hastigt, men äta också otroligt mycket, och
begge föräldrarne hafva fullt upp att göra med att
stilla deras hunger. Nästet blifver då en verklig
slagtbänk. De gamle släpa dit hvad de kunna finna,
till och med, enligt hvad man påstår, hela fågelnästen
med deri befintliga ungar. Att de starkaste
hökungarne, då de lida hunger, öfverfalla och uppäta
sina syskon, torde näppeligen behöfva betviflas. 

Den betydande skada, som dufhöken anställer, gör att också
menniskan hör till hans oförsonligaste fiender. Men
hökjagten är icke lätt, ty den försåtlige röfvarens
klokhet och list gäcka ofta jägarens bemödanden.

En fången hök   är   en lika   så  förhatlig fågel,
som den fritt lefvande. Hans vildhet och elakhet,
hans ofördragsamhet och mordlystnad göra   honom
i  högsta  grad motbjudande.     Deremot   är han
högt  värderad i åtskilliga   trakter   af  Asien,
der   han   dresseras   och användes på samma sätt,
som den för jagt dresserade falken.



Ett fosterländskt Bildergalleri.

XX.

Arvid Bernhard Horn.

En af de märkvärdigaste och på vårt lands öden mest
ingripande statsmän, vår historia har att uppvisa,
är onekligen Arvid Bernhard Horn. Månget vrångvist
omdöme har äfven fälts om honom; men den historiska
kritiken har i mycket återställt hans anseende och
gifvit honom en aktad plats i vårt pantheon. Vår
historia är ej rik på statsmannakarakterer, under
det att den deremot öfverflödar på krigarnamn. En af
de få är den man, hvars minne vi
här skola återkalla i våra läsares erinring genom en
i snabba drag utförd lefnadsteckning.

Arvid Bernhard Horn föddes den 6 April 1664 på
Varentaka, ett af familjens stamgods i Finland; hans
fader var öfversten för Nylands infanteriregemente
Gustaf Horn och hans moder fru Anna Helena von
Gerdten. Vid nio års ålder förlorade han sin far,
som efterlemnade en talrik familj i ingalunda lysande
omständigheter. Efter erhållna skolstudier kom
han till Åbo akademi, der han studerade
krigsvetenskap. 1682 ingick han som volontär vid
kongliga lifgardet, der han i väl ett år fick bära
musköten; 1685 befordrades han till fänrik vid samma
regemente. Men Carl XI:s regering var då fredlig
och syntes blifva det länge, hvarför Horn 1687 tog
anställning vid den kejserliga hären i kriget mot
turkarne, bevistande den namnkunniga bataljen vid
Mohatsch. Under tiden 1690-1695 deltog han i de
förenade makternas krig mot Frankrike och utmärkte
sig. Efter hemkomsten blef han kaptenlöjtnant vid
lifdrabanterna 1696. Anledningen till denna snabba
upphöjelse var följande: Då drottningen en dag under
ett längre vistande i Upsala skulle åka nedför den
branta slottsbacken, skenade hästarne. Konungen
såg faran och frågade, om någon kunde hjelpa. Horn
var då vakthafvande kapten och vågade så häftigt
rida kull mellanhästarne af spannet, att han sjelf
föll tillbaka med dem. Vagnen stannade och olyckan
afböjdes. Konungen tackade ej ens Horn för denna
bravur, men följande dagen kom en tiggare och begärde
att få tala vid kaptenen. Han blef afvisad, men var
så envis, att Horn slutligen måste undersöka hans
pass, då detta befanns vara hans egen fullmakt som
kaptenlöjtnant. Tiggaren var försvunnen.


Arvid Bernhard Horn.


Men konungagunst gör ej alltid hjertats affärer till
sina. Horn älskade sin fränka, en fröken De la Gardie,
och var äfven med henne förlofvad. Konungen ville
höja honom, så att denna förlofning bröts och Horn i
stället förmälde sig med Anna Beata Ehrensten, dotter
till kongliga rådet Ehrensten, hvarigenom han blef
befryndad med Carl XI:s gunstling, grefve Rehnsköld,
och med de äfven för den tiden framstående männen
grefvarne Gyldenstolpe och Wallenstedt.

Kort efter insjuknade Carl XI, som på sotsängen
rekommenderade Horn i den unge konungens nåd, hvilken
äfven blef honom till del. Han måste deltaga i Carls
halsbrytande ungdomslekar och utmärkte sig i dessa
genom en ytterlig djerfhet. Efter fredsbrottet år
1700 fick Horn, som nu mera upphöjts till friherre
och generalmajor, tillfälle att utmärka sig i krigets
allvarligare lek, i det han i spetsen för drabanterna
fick följa konungen öfverallt, der faran var
störst. Vid Narva, Düna, Klissow aflade han lysande
prof på hjeltemod. År 1704 blef han generallöjtnant
och fick sitt första diplomatiska uppdrag. Polsk
riksdag tillstundade i Warschau, och konungen ville
begagna sig af det rådande missnöjet, för att få
konung August afsatt och en ny, Sverige tillgifven,
konung upphöjd på Polens tron. Den politiska planen
häri var, att genom en nära allians mellan Sverige
och Polen grunda en stark motvigt mot Ryssland på
ena sidan och en ny uppväxande styrka i Tyskland
på den andra. Horn lyckades genomdrifva Augusts
afsättning; tronen förklarades ledig och interregnum
inträdde. Kardinal-primas, de missnöjdas 
hufvudman, fordrade nu, att konung Carl skulle afsluta
alliansfördraget med den polska republiken och
upphöra med sina krigsutpressningar i det polska
landet. Men Horn förklarade å sin konungs vägnar,
att republiken ej gaf tillräcklig garanti, utan skulle
utse en ny konung efter Sveriges önskan, med hvilken
fördraget först kunde afslutas. Czaren i Ryssland
hotade kardinalen med, att han skulle härja och
ödelägga hela det polska riket, om det icke lemnade
det svenska förbundet och å nyo underkastade sig
konung August. Denne hade sjelf trupper i Stor-Polen,
som inverkade på befolkningen, och dessutom flera
anhängare, hvilka arbetade i hans intresse. De
missnöjda voro rådvilla; men Horns bestämda språk
och den glans, som redan spridt sig öfver Carl XII,
verkade, jemte penningebelöningars utdelande till
cheferna, så att dagen för val af ny konung utsattes
till d. 9 Juni (1704). Det gällde nu att få en
konung. Konung Carl och hans rådgifvare ville
helst hafva någon af den förre konungens söner;
men den äldste, prins Jacob Sobiesky, och en yngre,
prins Constantin, hade af konung August förts fångna
till Leipzig. Horn vände sig nu till den yngste,
prins Alexander, men denne vägrade, oaktadt
alla Horns öfvertalningar, att emottaga kronan. Såsom
kandidater nämdes nu furst Ragotsky, genom hvilken
några hoppades att kunna vinna Ungern, och prins de
Conti, hvilken understöddes af kardinal-primas. Men
Horn förklarade, att Polens tron skulle besättas
med en infödd ädling, och sedan guldets lockbete
åter anlitats, vanns kardinalen härför. Woiwoden
af Posen Stanislaus Leczinsky hade vid riksdagens
början varit de missnöjdas ombud hos konung Carl
och dervid haft tillfälle att vinna dennes ynnest,
hvadan Horn fick befallning att särdeles lägga sig ut
för honom. Men ju närmare valdagen kom, desto flera
hinder uppsökte den från Frankrike äfven tummade
kardinalen, som nu arbetade skenbarligen för prinsen
af Conti, men i sjelfva verket för sin tillämnade
slägtinge kronfältherren Lubomirsky. För att vinna
tillräckligt med anhängare, ville han hafva valdagen
uppskjuten till Oktober; men Horn handlade med sådan
kraft och fintlighet, att uppskofvet endast blef kort,
och Stanislaus blef den 18 Juli utropad till konung,
oaktadt kardinalens och flera ansedda mäns frånvaro.

Konung Carl underlät emellertid att med vapenmakt
betäcka Warschau, tills den nye konungen krönts och
hans regering stadgats, utan sysselsatte sig i stället
med Lembergs intagande. Begagnande sig häraf, ryckte
konung August skyndsamt med sin armé mot Warschau, för
att hindra kröningen. Redan den 16 Augusti fick Horn
kunskap härom, så att han måste utbyta diplomatens
fredliga karakter mot kommendants-göromålen. Han
satte staden och slottet så mycket som möjligt i
försvarstillstånd och skickade bud till konung Carl
med 
begäran om undsättning, ehuru den uteblef. Konung
Stanislaus, som stod med polska kronarméen 7 mil
från Warschau, blef äfven underrättad och begaf
sig med arméen till staden; men kronfältherren,
som intrigerade i sin riktning, föreslog, att arméen
skulle med svenska kavalleriet undsätta Latowice, der
major Anders Leijonhjelm stod med 273 man, och sedan
återkomma. Horn gick in härpå, och de drogo bort;
men då de kommit undan och i säkerhet, underrättade
de härom Horn, som nu var ensam med 480 svenskar,
för att försvara en nästan öppen hufvudstad utan alla
fästningsverk mot en hel armé. Den 21 på morgonen stod
August med sin armé utanför Warschau. I trenne dagar
kunde Horn hålla sig i staden, men måste derefter
draga in i slottet, hvarest han blott hade fyra små,
nästan odugliga kanoner, »hvilka han uppsökt efter
en afrest biskop, och dylika herrar pläga ej hafva
sina militäriska anstalter i särdeles god ordning»,
heter det i en berättelse.

Han kunde således icke hindra fienden från
att nalkas, och denne sköt slottet i brand. Han
erbjöds kapitulation, men vägrade, tills slutligen
besättningen tvang honom, den 26, då han måste
gifva sig fången. Under sin fångenskap sökte han
medla fred emellan konung August och Carl, men
förgäfves. Slutligen utvexlades han och återkom, nu
såsom enkling, till svenska arméen, der han i Rawitz
(1705) ingick sitt andra gifte med Inga Törnflycht,
svägerska till konung Carls förnämste rådgifvare
Piper. I Augusti 1705 afgick han till konung
Stanislaus i Warschau som ambassadör och afslöt de
ännu oafgjorda freds- och förbundspunkterna. Strax
derpå blef han jemte konungens förnämsta generaler
utsedd till kongligt råd. Af dem stannade endast
Rehnsköld hos konungen. Vare sig, att detta var en
intrig af Rehnsköld eller icke, troligt är, att
det ej blef utan inflytande på Carl XII:s senare
krigsföretag.

Arvid Horn kastades sålunda vid 40 års ålder in
på en ny bana. Han upphöjdes 1706 till grefve,
utsågs till ledamot af kansliet (motsvarande
departementet för utrikes ärenden), 
justitie-revisionen och försvarskomitéen, samt 1707 till
guvernör för konungens systerson, den unge hertigen
af Holstein. Med den jernflit, som utmärkte honom,
skyndade han att sätta sig in i alla dessa för honom
nya ärenden, vinnläggande sig särskilt om de utrikes
angelägenheterna.

Inträffade så det ödesdigra slaget vid Pultava och
konung Carls flykt till Bender, hvarigenom han blef
så aflägsnad från sitt rike, att hela regeringsbördan
nu föll på det hemmavarande rådet. Oändliga
trakasserier uppstodo härigenom, alldenstund den
egentliga makten låg i konungens händer, så att
befallningar från honom, klagomål från folket,
framställningar från utländska regeringar korsade
hvarandra till stort bryderi för rådet. Härunder
var Horn den, som visste att skaffa sig största
inflytandet; men dermed var ock förenad en börda af
allt annat än angenäm art.

Riket var i den farligaste belägenhet. Af allt
det folk, som utgått från krigets början, voro
endast 8,000 man qvar i Lifland och Polen under
general Crassow, för att vid behof vara till
hands och undsätta konung Stanislaus. Men då
Crassow fick kunskap om stora arméens olycka vid
Pultava, drog han sig mot Pommern, der hans styrka
dels smälte bort i småaffärer med fienden, dels
fördelades som garnisoner. Folkmängden inom riket
var ansenligt förminskad och otillräcklig för nya
utskrifningar, om jorden icke skulle blifva alldeles
försummad. Skattkammaren var äfven helt och hållet
uttömd. Sveriges fiender hotade på nytt. Konung August
bröt den nyligen i Alt-Ranstadt slutna freden och
konungen af Danmark inföll i Skåne. Rådet måste skaffa
en ny armé. Det vigtigaste var att få danskarne ur
landet. 12 à 14,000 man samlades verkligen vid Wexiö,
med hvilken småländska bondehär, hvilken likväl
icke var sammanrafsad, såsom sagan vill hafva det,
Magnus Stenbock, som bekant, slog danskarne. Men
oenighet rådde i Finland, som måste försvaras mot
Ryssland. Konung August stod farligare än någonsin,
och en förfärlig pest bröt ut i Sverige och minskade
våldsamt den redan ringa folkmängden. Oaktadt alla
det af Horn, nu mera president i
kanslikollegium, ledda rådets ansträngningar,
förlorades Lifland, Estland, Ingermanland och
Karelen. Stanislaus fördrefs från Polen, och den
fiendtliga trippelalliansen hotade Pommern. Ryssland
skulle hafva de östra Östersjöprovinserna; Sachsen
skulle hafva Pommern och Danmark Skåne, Halland och
Blekinge samt Bremen och Verden.

Under allt detta låg konungen overksam i Bender,
och man kan derföre icke undra öfver, att Horn,
som såg enväldets faror så på nära hand, fann
nödvändigheten fordra, att det inskränktes, om ej
landet skulle gå under. Horn, som förlorat äfven
sin andra hustru, förmälte sig 1711 med grefvinnan
Greta Gyllenstjerna, hvarigenom en ännu närmare
förtrolighet uppstod mellan honom och svärfadern,
kongliga rådet Nils Gyllenstjerna. Det uppgifves
också, att dessa båda omsider fattade det beslut
att genomföra en inskränkning af konungamakten. På
deras uppmaning begärde rådet ifrigt, att konungen
måtte sluta fred och skynda hem, hvartill han svarade:
»Nöden kan ej bättre botas, än genom en hederlig fred,
men denna vinnes icke genom klagliga föreställningar,
utan genom kraftigt försvar ... I bedjen oupphörligt,
att jag skall återvända till fäderneslandet. Om det
är edert allvar, så visen det nu genom att utskicka
trupper, ty om de icke möta, kan jag omöjligen komma
hem till Sverige.» Konungen ville således hvarken
återvända hem eller sluta fred, utan fordrade ständigt
nya trupper. I sitt trångmål beslöt nu rådet att
inkalla rikets ständer till en allmän riksdag och
anmoda konungens syster, prinsessan Ulrika Eleonora,
att i regeringen deltaga, för att sålunda gifva
den mera myndighet och kraft. Prinsessan biföll
och tog säte i rådet på högra sidan om tronen,
ehuru Horn alltjemt var ordförande, och ständerna
sammanträdde den 16 December 1713. Regeringen begärde
ytterligare penningar och manskap, men ständerna voro
nu ej så benägna som förut att lemna sitt bifall,
utan begärde att få deltaga i vissa förutgående
ämnens afgörande. Det är ännu icke fullt utredt,
hvad del Horn häri hade; men Fersen påstår, att Horn
och rådet syftade till en tronafsättning. Till denna
åsigt säger han sig hafva »anledning af ett skrifvet
dokument, innehållande grefve Horns och rådets plan
till denna riksdag, hvilket dokument jag fann bland
riksrådet grefve Carl Gyllenstjernas, min styfmoders
faders, papper på Mälsåkra. Slutet af denna plan var
kortligen: att riket skulle frälsas och freden göras
samt om ock konungen det vägrade, så skulle rikets
ständer sätta sig och riket i säkerhet, kosta hvad
det ville. Detta var tecknadt med de flesta dåvarande
riksråders namn med öfverskrift: 'En för alla och
alla för en'. Dokumentet var kopieradt af grefve
Gyllenstjernas egen hand.» Antagligen umgicks man
med tanken att uppsätta prinsessan på tronen som
regentinna under den unge hertigens af Holstein
minderårighet.

Emellertid synes Carl XII hafva underrättats om
dessa planer, ty ett bref ingick ifrån honom, hvari
han höfligt befriade sin syster från deltagandet
i riksstyrelsen, förklarade sitt missnöje med
ständernas sammankomst och befallde, att de genast
skulle åtskiljas. Grefve Horn inkallade då en
ständer-deputation till rådet och förehöll den slugt,
att det vore tids nog att tänka på prinsessan som
drottning, om något dödligt skulle tillstöta konungen,
och delgaf den konungens befallning. Den hycklande
prinsessan tillade, det hon hoppades, »att deras
goda mening ej sträckte sig till att sätta henne i
embarras, men att hon ej kunde göra någonting emot
konungens disposition; att landtmarskalken väl visste,
hvad han sist talat med henne; men att hon nu, efter
så långt kommit, kunde säga, det hon aldrig lärer
göra något emot sin konung».

Ständerna hemförlofvades, och den tillämnade
revolutionen blef om intet, ty »tvifvelsutan saknade
de konfedererade hjerta och styrka att den utföra»,
säger Fersen. »Konung Carl var vördad och fruktad i
landet.»

Men fienderna trängde allt närmare på: nya skatter
och utskrifningar voro nödiga. Riket stod på yttersta
branten till sin undergång. Man måste söka att få slut
på kriget eller åtminstone genom särskilt fred minska
fiendernas antal. Horn inledde också underhandlingar
i denna riktning med Ryssland, ehuru de strandade
mot konungens vägran att göra några
landafträdelser. En annan underhandling, som kröntes
med bättre framgång, uppdrogs äfven åt Horn, nämligen:
att afsluta äktenskapskontraktet mellan prinsessan
och arfprinsen af Hessen-Kassel.

Missnöjd med rådet, som enligt konungens förmenande
intet uträttat för landets försvar, och isynnerhet
harmsen på grefve Horn, anlände konung Carl omsider
till Stralsund, den 11 November 1714, dit holsteinska
geheime-rådet baron Görtz äfven infann sig. I sin
egenskap af förste minister hos hertigen af Holstein
hade Görtz länge med uppmärksamhet följt Sveriges
politiska angelägenheter, dertill särskilt föranledd
af den beundran, han egnade dess hjeltekonung. Görtz,
som ägde en utomordentlig förmåga att genast intaga
dem, med hvilka han kom i beröring, lyckades äfven för
sig intressera Carl XII, som utnämde honom till sin
finansminister, dock under det af Görtz uttryckligen
bestämda vilkor, att han skulle vara konungen allena
ansvarig för sina åtgärder och ej bero af råd eller
kollegier, utan sjelf välja sina biträden. Detta
uppretade naturligtvis rådets medlemmar emot den
nye gunstlingen, och Horns ovilja mot Görtz blef
lätt förklarlig, då denne snart i sin hand tog alla
de utrikes angelägenheterna, fastän Horn innehade,
som kanslipresident, den befattning, till hvilken
de hörde. Han blef ock snart befriad från den samma
och bragt till en mera anspråkslös ställning -- ett
öde, som han väntat sig efter de ord, med hvilka
konung Carl emottog honom vid deras första möte nu:
»Ni har blifvit ett hufvud högre, sedan vi sågos,
grefve Arvid.»

Allt undergick dock snart ny förändring. Konung
Carl stupade vid Fredrikshall, Lovisa Ulrika lät
hylla sig som drottning, Görtz häktades och Horn
återinträdde i sin embetsutöfning. Besluten
att nu måtta dödshugget åt det konungsliga
enväldet, sysselsatte han drottningens och rådets
uppmärksamhet med öfverläggningar om konung Carls
begrafning och andra småsaker, under det han
med några anhängare uppsatte planen till en ny
regeringsform, lät till rådets protokoll anföra,
att hvarken drottningen eller hertigen af Holstein
hade utan ständernas samtycke rätt till kronan,
och lät inkalla ny riksdag. Riksdagen öppnades af
Horns vän landtmarskalken Ribbing med förkunnande af
tronens ledighet, till hvars besättande ständerna
skulle företaga val, i det de stadfäste de lagar,
efter hvilka Sverige skulle styras. Lovisa Ulrika
uppreste sig häremot i rådet; men Horn uppträdde
med en sådan bestämdhet, att hon, af fruktan för att
bli undanträngd af sin systerson, eftergaf en del af
konungamakten. Hon blef nu vald till drottning och
krönt i Upsala den 17 Mars 1719, under det så liten
uppmärksamhet fastades vid hertigens af Holstein
anspråk, att han vägrades titel af k. höghet och
derför i Maj 1720 lemnade Sverige.

Nu följde i ordningen Görtz, Carl XII:s allsmäktige
minister. Konungaparets hat till honom delades,
enligt trovärdiga uppgifter, af Horn, öfver hvars
namn den sorgligt ryktbara rättegången kastar en
bred skugga. Vi vilja ej undersöka, hvilka skäl som
ledde honom, men faktiskt är, att Horn idkeligen
uppmanade den ransakande kommissionen »att gå
fort tillväga», hvilket drottningen bekräftade
med orden, att »man vill häruti göra slut». Men
den enighet, som i detta fall rådt mellan Horn och
drottningen, skulle snart sprängas. Fråga uppstod om
lösgifvandet af ett holländskt skepp, som uppbragts
till Göteborg. Statssekreteraren tillkännagaf, att
drottningen sjelf gifvit befallning om expedition
till guvernören i Göteborg att frigifva skeppet. Horn
menade, att en dylik expedition endast kunde afgöras
i rådet, enligt den af drottningen nyligen besvurna
regeringsformen. Drottningen blef vredgad häröfver,
och då meningssplittring yppade sig i rådet om
fredsunderhandlingarne, begärde Horn afsked
från kanslipresidentskapet, och beviljades det af
drottningen, som gerna såg sig befriad från denne
man, hvilken höll så strängt på inskränkningen af
konungamakten. Horn reste (i April 1719) till sitt
landtgods Ekebyholm och afvaktade der händelserna.

Horn hade velat fullfölja Carl XII:s och Görtz' plan om
att först söka fred med Ryssland såsom den farligaste
fienden, hvarefter man nog skulle kunna betinga sig
billigare fredsvilkor
med de andra. Denna plan blef nu om intet. Regeringen
lät Ryssland vara och slöt fred, på hårda vilkor,
med England -- Hannover och Preussen, hvarigenom en
del af våra tyska besittningar försvunno. Kriget med
Danmark och Ryssland fortfor, fördt å svensk sida på
ett sätt, som ådrog oss rättvis smälek. Våra kuster
härjades motståndslöst af ryssar och danskar. Under
tiden pågingo intriger om att få drottningens gemål,
landtgrefven, på tronen; han var i sjelfva verket
konungamaktens verklige utöfvare.

Så stodo sakerna, då riksdagen sammanträdde
den 13 Januari 1720 och grefve Horn valdes till
landtmarskalk. Dess första ärende var drottningens
begäran att få sin man till medregent; men då
detta mötte motstånd, förklarade hon sig vilja till
honom öfverlemna hela makten. Den 22 Mars valdes
han ock till Sveriges konung, och då ständerna, som
sågo fredsverket ej taga någon framgång, fordrade,
att Horn skulle åter blifva president i kansliet,
det vill säga premier-minister, måste konungen,
i trots af sin gemåls motarbetningar, finna sig i
att lemna bifall. Horn hade emellertid passat på och
klippt in på konungamakten genom den nya försäkran,
som Fredrik afgaf i enlighet med den af Horn
uppsatta demokratiska regeringsformen, hvilken,
genom den ständerregering, den skapade, tyvärr
äfven skapade en korruption, som bragte oss till
en ny afgrundsrand. Sedan en hård fred afslutats
med Danmark, blef en sådan omsider äfven afslutad
med Ryssland, i hvilken Horn dock begick det felet,
att i viss mån göra Ryssland till garant för den
nya regeringsformen, efter det sedan i Polen följda
systemet, hvarigenom det kunde tillskrifva sig rätt
till inblandning i våra inre angelägenheter.

Sverige hade således fred på alla håll; men denna fred
hade slungat det ned till en underordnad makt. Horn
och de andra ledande männen sökte nu i stället med
ifver att upphjelpa landets genom krigen olyckliga
inre förhållanden.

Det af denna fred alstrade lugnet fick Sverige njuta
i några år under grefve Horns försigtiga styrelse,
hvilken visserligen stördes genom stämplingarne af det
från Rysslands sida understödda holsteinska partiet,
men dock kunde genom en förståndig diplomatisk ledning
undvika alla öppna brytningar.

Emellertid uppväxte inom riket ett parti mot grefve
Horn, hvilket ingalunda var svagt, utan bestod
af flera rådspersoner, bland hvilka grefvarne
Tessin, Gyllenborg och Wellingk. Det uppträdde
första gången öppet den 23 Mars 1725, då fråga
väcktes i rådet om att genom ett särskilt sändebud
i Ryssland kondolera czar Peter I:s död. Horn, som
fruktade några oförsigtigheter, motsatte sig det,
men rådet beslöt dock grefve Cederhjelms afsändande,
hvilket följdes af ett närmande till Ryssland. Men
så kom anbudet om den hannoveranska alliansen, som
Horn biträdde och för hvilken vi förut i Carl Gustaf
Tessins lefnadsteckning omständligare redogjort. Vi
endast antydde der äfven förföljelsen mot riksråden
Tessin, Cederhjelm och Wellingk, af hvilka den siste
häktades på Horns ifriga tillskyndelse och dömdes
till döden. Äfven denna onödigt grymma handling
har, enligt flera historieskrifvare, skuggat Horns
politiska bana, ehuru C. G. Malmström bestämdt påstår,
att Horn ifrigt arbetade för domens mildrande,
nöjd med att hafva fått ur rådet honom, som med
Rysslands tillhjelp arbetade för hertigen af Holstein
och derför kunde bringa nya oredor åstad. Samtiden
tillskref emellertid Horn skulden till förföljelsen,
och denna förmenta hårdhet väckte naturligtvis hos
hans kolleger och andra en viss sjelfängslan. Då en
del nya riksråd skulle utses, valde konungen derför
flera emot Horns vilja, bland dem hofkansleren
grefve Carl Gyllenborg, då tillhörande holsteinska
partiet. Konungens kärlekshandel med fröken Taube
inträffade. Då detta förhållande blef bekant,
beslöto damerna ur hufvudstadens högre societet
att ej umgås med den k. mätressen. Gyllenborg bröt
dock med sin grefvinna den tysta öfverenskommelsen,
hvarigenom han vann insteg hos konungen, der Horn
i samma mån sjönk. Månget land i Europa led då af
mätressvälde i konungaborgar. Sverige skulle äfven
undergå denna smälek; men konungen var ej en svensk
man, utan en tysk.
Medan motståndets krafter började skjuta starkare
brodd, vinnlade sig Horn sorgfälligt om landets
inre angelägenheter. Handeln upphjelptes, sjöfarten
utvidgades till Medelhafvet, fabriker anlades genom
Alströmers initiativ, Ostindiska kompaniet grundlades,
bruks- och fabriksägare bereddes lån i banken mot
pant af effekter, m. m.

1733 dog konung August, och Frankrike sökte ifrigt
att förmå Sverige att biträda det i att åter
sätta Stanislaus på Polens tron; men Horn höll sig
försigtigt tillbaka, väl vetande, att ett bestämdt
uppträdande för Stanislaus skulle åter indraga Sverige
i krig med Ryssland och Preussen. Och då Horn till
och med ville hafva alliansen med Ryssland förnyad
samt äfven i rådet genomdref denna önskan, började
Frankrike understödja hans motståndare, hvilkas antal
växte genom penningegåfvorna, men mest genom nationens
harm mot Ryssland öfver mordet på major Malcolm
Sinclair och genom ett yttrande af konung Fredrik,
hvilken dock nu gynnade Horn. Då dennes parti på
riksdagen en gång slumrat bort ett beslut, utbrast
konungen: »Wenn die Herren mit mir reden, so sind
sie so grosse Leute und haben Hertz wie Löwen;
wenn's aber zum Streiten kommt, so sind sie weich
wie Nachtmützen.» Detta blef kunnigt. Horn och hans
vänner, nu anhängare af alliansen med Ryssland,
kallades »Nattmössor» och det franska partiet
»Hattar». Ingen ville vara nattmössa; hela ungdomen,
ja, större delen af fruntimren kallade sig hattar.

1738 års riksdag anslöt sig, såsom läsaren vet,
till de nya männen, och Horn, som såg sig ej längre
kunna motstå strömmen, begärde afsked, hvilket artigt
beviljades honom,
under särskilt upprepande af att han i femtiosju år
tjent sitt fädernesland, i tretiotre varit riksråd och
i tjugoåtta kanslipresident. Han kunde ock stolt svara
riksrådet Rudenschöld, då denne ännu unge herre rådde
honom att taga afsked, med Timoleons ord: »Jag tackar
Gud, som låtit friheten få rota sig så in bland mina
landsmän, att en sådan man kan fritt säga mig slika
ord.»

Han drog sig tillbaka till Ekebyholm, der han
tillbragte sina återstående dagar, tills hans
lefnadssol gick ned bakom dödens kulle den 17 April
1742.

Horns älsklingsbok var i tiden, förutom Bibeln,
Cromwells historia, hvilken han ständigt läste. Den
engelske republikanarens bild föresväfvade honom
jemt och så lifligt, att han sjelf blef både demokrat
och despot, tvenne karakterer, som för öfrigt ligga
hvarandra mycket nära, och äfven visade sig hård,
kanske grym, mot politiska motståndare, allt under
det han, som Cromwell, lade mycken vigt uppå att synas vara en from
man. Fersen kallar denna fromhet skenhelighet och
berättar, att han ofta syntes med på knäna söndriga
byxor, dem han sade sig hafva uppslitit under sina
andäktiga böner för konung och fädernesland. Det
är dock endast Han deruppe, som kan i det fallet
döma; ty endast Han ransakar själens innersta
gömslen. Biografen bedömer den historiska karakteren
efter handlingarne, ej efter förmodanden, och en
handlingarnes man var Arvid Bernhard Horn, om hvilken
vår häfdatecknare Fryxell säger: »Han var bland
de ärligast välmenande och kraftigast välgörande
styresmän, Sverige någonsin haft.»

Axel Krook.




En ormtjusare i Marocko. (Se texten å följande sida.)

Ormtjusarne i Marocko.

Dessa bilda i Marocko en särskilt menniskoklass
och kallas eisovys samt åtnjuta hos folket stort
anseende. Innan de begynna sina konster, lyfta de
händerna mot himmelen och framsäga under sakta
mumlande en bön till Seedna Eiser, ormtjusarnes
skyddspatron. När åkallandet af skyddspatronen
upphört, ljuder musiken; ormtjusaren börjar med
ursinnig häftighet dansa omkring en videkorg, uti
hvilken reptilierna befinna sig, öfvertäckta med
ett getskinn.

Efter någon stund afstannar dansen. Den nakna armen
införes i korgen, och en »Cobra de Capello» utdrages;
dansen börjar å nyo, och mannen lindar ormarne om
hufvudet, såsom ett slags turban. Derefter läggas
de på en matta eller på bara marken, hvarefter
konstmakaren vänder ansigtet mot dem och
börjar vrida hufvudet, än till höger, än till
venster. Djuren följa nu hans rörelser. De på
marken sittande musikanterna, hvilkas instrumenter
i allmänhet bestå af en tamburin och ett slags
klarinett, som gifver särdeles skarpa ljud ifrån sig,
öfvergå derpå i allt raskare tempo; ormtjusaren dansar
samt låter derunder de ungefär två och en half till
tre fot långa, svart och gult tecknade djuren, hvilka
tyckas girigt fika
efter  byte,   slingra sig omkring de nakna armarne
och benen.
Slutligen kastas de på marken, hvarest de,
upplyftande sig på stjerten, hoppande följa
tonernas takt. Förevisningen slutar mestadels
dermed, att ormtjusaren dansar allt hastigare och
med våld öppnar gapet på en af reptilierna, visar
dess spetsiga tänder för åskådarne och hastigt
berör djuret med armen, hvarvid detta gör ett
bett. Triumferande låter mannen blodet flyta under
ett ögonblick, men förer snart såret till munnen,
utsuger giftet och dignar derpå vanligen utmattad
till marken. 

Ormtjusarne äro i Barbariet särdeles
talrika och påminna i många afseenden om de dansande
dervischerna hos turkarne. Liksom dessa församla de
sig under högtidsdagarne i de hus, som äro afsedda
för utöfvandet af deras kult; och emedan
mången af dem är bekajad med den fixa idéen, att vara
förvandlad till tiger, lejon eller hund, hvilkas olika
läten de äfven efterhärma, så likna dessa menniskor
vansinniga, när de, förfärligt skrikande, rusa fram på
vägarne. Om folket då, såsom ofta sker, mot dem för
en lefvande gumse, så öfverfalla de honom och rifva
honom i stycken samt förtära honom med hull och hår.




Studenthuset i Helsingfors.
(Illustration till art. "Ett nationelt arbete".)


Ett nationelt arbete.

I tider,  då ordning upplöses i oordning, då den
menskliga sträfsamheten med våld förryckes ur sin
naturliga riktning,   då   det   menskliga  sinnet
förvildas och alla dess låga drifter  väckas och
sporras, då den fredliga utvecklingens 
bana afstänges och ofredens gräsliga furier
lössläppas; i tider, då kärlek förvandlas i hat,
då en omensklig statskonst rafflar om tusentals, om
millioners lif och välfärd, då den råa styrkan stiftar
lagar och det råa våldet skipar dem, då heligt
besvurna förpligtelser strafflöst betraktas, såsom
hade de aldrig funnits till; i tider, då föröfvade
våldsgerningar kasta menskligheten tillbaka till
dess ståndpunkt under barbarismens olycksdagar, då
öfvermodet och maktbegäret sköflade civilisationens
frukter, som det behöfts många generationers
gemensamma och trägna ansträngningar att frambringa,
då det glada hoppet om framgång för en sant mensklig
humanitets förbrödringsarbete, om möjligt, bortsköljes
af krigets blodvågor eller krossas af slagfältens
åskor: -- i sådana tider, då menniskovännen är nära
att förtvifla om allt, huru varmt tilltalar icke
då den plötsligt framträdande bilden af en fredlig
idrott, af en verksamhet, hvars hela karakter, hvars
ursprungliga betydelse och framtida bestämmelser,
bildar den bjertaste motsats till förödelsens och
menniskoslagtens styggelser!

Det är, som när, efter långa vinterdagar, efter frost
och död, vårsolen varmt och vänligt blänker fram
och vid vår väg väcker till lif blommor på jorden
och i vår själ tankar för evigheten. Det är, som när
lifvets hopp, på väg att fly, återvänder stärkt och
förskönadt.

Månget sådant fredligt arbete, om ock i synlig måtto
ringa, kan hafva stor betydelse och sträcka sina
märkbara verkningar långt in i framtiden; det kan,
liksom ollonet, vara fröet till ett väldigt träd,
hvilket, på samma gång dess rötter göra sig till godo
jordens fruktbarhet, ständigt ökad genom trädets egna
fallande blad, med sina jättearmar bryter stormens
makt, beredande en lugn tillflyktsort, och med sin
lummiga kronas laboratorium rensar luften och gör
den frisk och helsosam.

Under intrycket af de ödesdigra tilldragelser, hvilka
i sednare hälften af förra året förvandlade stora
vidder af Frankrikes jord till grafvar, och hvilka
Europas mäktige tycktes betrakta med likgiltighet,
under det folken stodo slagna af fasa och betagna
af afsky, bevittnade vårt systerland på andra sidan
Bottniska Hafvet fullbordandet af ett sådant fredens
verk, hvarom dess folk länge drömt och hvarpå dess
bästa krafter nedlagt årslångt arbete.

Den 26 November 1870 hade den finska hufvudstaden ett
ovanligt festligt utseende; den dagen var också af
stor betydelse, icke blott inom den trånga ramen af
det finska universitetslifvets stilla verksamhet,
utan, såsom vi tro, äfven för det finska folkets
nationella intressen och sträfvanden.

Det var den dagen invigningen skedde af studenthuset i
Helsingfors, om hvars utseende teckningen å föregående
sida lemnar läsaren en föreställning.

Vi anmärkte, att det var ett mångårigt arbete, hvars
resultat återgifves i den prydliga byggnaden i hörnet
af Alexanders- och östra Henriksgatorna i Helsingfors;
vi kunna tillägga, att denna byggnads fullbordande
dock endast utgör början eller utgångspunkten
till ett ännu större och långvarigare arbete, ett
arbete, som visserligen icke kan beräknas efter det
vanliga dagsverksmåttet eller taxeras i penningar,
men hvilket, generation efter generation, skall,
såsom vi innerligen hoppas, röja sig för hvarje finskt
öga och i en eller annan form tilltala hvarje finskt
hjerta, liksom i öfrigt hvar och en annan, som fattar
betydelsen af ett bildningsarbete och förstår den i
förevarande fall djupa betydelsen af sanningen, att en
nation ej kan dö, som icke sjelf är död för odlingen.

Att det finska folket, vaksamt och aktgivande, som
det är i följd af sin af läget anvisade ständiga
förposttjenst för den europeiska civilisationen mot
det påträngande slaviska elementet, till fullo insett
nödvändigheten af att på allt sätt kringgärda och
stärka sin nationalitet, att värna sin kultur och
att aldrig släppa ur sigte dennas uppgift och mål,
det har detta folk ofta visat, och ett afgörande
bevis härpå har det lemnat i sitt intresse för den
finska högskolans fullkomnande, hvartill såsom en
ytterst vigtig länk sluter sig det nya studenthuset,
hvars tillkomst inom alla klasser i Finland betraktats
som en verklig nationalangelägenhet.

Denna angelägenhet har upptagits, behandlats och
genomförts helt och hållet på frivillighetens
väg. Studenterna sjelfva, hvilka saken närmast
angick, verkade derför, hvad de i sin mån kunde. Två
generationer af studentsången utsände kring Finland
studentqvartetter, tolf man starka och derför kallade
»tolfvorna», hvilka genom omtyckta konserter samlade
medel för ändamålet. Finlands författare skrefvo
böcker och tidningsartiklar för samma sak. Finlands
ungdom och åldringar arbetade, hvar och en på sitt
sätt, för att drömmen om ett studenthus skulle
blifva en verklighet; men hvad som påskyndade
frågans lösning och måhända gjorde denna möjlig var
den verkliga entusiasm, hvarmed Finlands qvinnor
togo saken om hand. Deklamatoriska och musikaliska
soiréer, sällskaps-spektakler och föreläsningar
aflöste hvarandra i de flesta af landets städer,
qvinnorna anordnade utställningar af arbeten, som
de för ändamålet förfärdigat, och de, som ej kunde
göra någonting annat, skänkte kontanta bidrag. Det på
detta sätt samlade beloppet uppgick till icke mindre
än omkring etthundrafemtiosjutusen mark -- en summa,
som i det närmaste var för ändamålet tillräcklig.

Det är ett upplyftande skådespel att sålunda se ett
helt folk besjäladt af en god tanke, af en vacker
framtidsidé, hvars betydelse är oomtvistad.

För den patriotiske finnens inre öga lyfter sig också
studenthuset vida högre, än det i verkligheten synes,
och dess hörnstenar äro för honom af helt annat slag,
än dem en borgare i Helsingfors skänkte studentkåren.

Då det finska folket byggde ett föreningshus för sin
studerande ungdom, landets blomma, hopp och framtid,
skapade det nämligen på samma gång för sitt nationella
lif en brännpunkt af vida mer afgörande betydelse,
än hvilken offentlig lärosal som helst. Ty mer för
lifvet, än boken, bildar samqvämet, umgänget,
den personliga beröringen, med ett ord: allas
uppfostran genom alla. Vid ett universitet, liksom
vid hvilken annan skola som helst, är ungdomen under
en utvecklingsperiod, då hemmets och familjelifvets
stöd och goda ingifvelser bäst behöfvas för den
växande anden, snart sagdt helt och hållet beröfvad
båda delarna. Den ersättning, som kamratlifvet, der
ett sådant verkligen kan existera, härför lemnar,
är i de flesta fall mycket god och fullvigtig. Det är
för att möjliggöra ett sådant kamratlif, som Finlands
mödrar och döttrar, fäder och söner med sina händers
arbete och sin intelligens skapade detta studenthem,
som man gifvit det betecknande namnet »Aura rediviva»,
det återuppståndna Finland.

Ett sådant nationelt sträfvande är värdt icke blott
erkännande, utan äfven att stå som ett manande exempel
för andra.

Anderson-Edenberg.



Till lärkan.

Välkommen åter, sångarinna, 
Hit upp till Nordens kalla pol! 
Välkommen, lilla tjusarinna, 
Som för i spåren vår och sol!

Din sång så skönt till hjertat talar, 
Från himlens klara azurblå, 
Om kärlek och om blomsterdalar, 
Om lundar, som i vårskrud stå.

Nog är än luften kall och bister, 
Nog ligger böljan fjettrad än; 
Men för din sång snart isen brister,
Ty kölden kan ej tåla den.

Var derför helsad af oss alle -- 
O, var välkommen, hulda mö! 
Ja, eko häraf återskalle 
Från berg och dal, från land och ö!

P. J. Ö-n.


Ett förmak.

Anteckningar af Anonymus -- illustrerade af Hallbeck.

Det största onda på jorden är okunnighet om sanningen.
Plato.

Passionerna synas mig vara: oregelbundna behof,
hvilka till en början behaga, men sluta med att
tyrannisera oss.                 Descuret.

Greift nur hinein ins volle Menschenleben.

Und wo ihr's packt, da ist's interessant!
Goethe.

Lifvet är ett förmak, der vi dröja en tid, för
att bereda oss inträde i den himmelska salen: Guds
rike. Framför detta heliga rum, detta tabernakel,
hänger en förlåt, men den skall remna en dag, då
allt blifver fullkomnadt, och vi skola skåda den
oförvanskliga skönheten, sanningens ursprung, det
eviga ljusets källa.

Verlden är så tjusande. För det oerfarna sinnet reser
den sig likt barnets regnbågskiftande såpbubbla,
men vid erfarenhetens skarpa ilar brister snart dess
bedrägliga hölje och man märker dess lånade glans. Och
under tillvarons böljande svall lurar rundt om den
svikne krossande klippor, lockar alltjemt falska
hägringars sken. Må ej målet då glömmas, må ej blicken
då bländas, må i ögat spegla sig ledande stjernor från
himmelens blå, stjernor, som leda lifvets bräckliga
farkost rätt till det sannas, det evigas hamn!

Kunskapens träd växer ännu och frestaren kommer. Men
må ögonen öppnas, så att det unga sinnet i tid
vänjer sig att älska det goda och afsky det onda,
då skall den frukt, han bjuder, icke alltid bära
syndens kärna. Visheten bär fasan i sin sköld. Må
kunskapen lära menniskan att bära den skölden mot
lifvets frestelser!

Men huru se lifvets vexlande taflor ut; huru
sceneriet, huru figurerna?

Pascal säger: »hvilken chimère är icke menniskan,
hvilken märkvärdighet, hvilket kaos, hvilket föremål
för motsägelser! Domare öfverallt, bräcklig jordmask,
-- ägare af det sanna, samling af ovissheter, --
verldsbyggnadens ära och dess utskott ...»

Lifvets förmak -- ja, der rörer sig en brokig
samling! Slå döbattangerna upp; låt dramat börja!

Ljussken glittrar öfver skimrande speglar, färgrika
mattor, skiftande taflor, antika vaser, statyetter
och doftande rosor; sammet släpar och siden frasar
likt en vacker melodi till mjuka, elastiska rörelser;
svarta frackar trängas bland stjernprydda bröst
och glänsande uniformer; seraflika barn skalkas i
glädtig yra; fladdrande spetsar, lockar, som skifta
från det nattliga dunklet till solljus morgon, från
aftonens purpur till månens silfver, gropar på armar,
på skuldror, på kinder, leende läppar, strålande ögon,
allt detta och det komfortabla lifvets företräden --
detta öfverdåd i nöje och lyx samlar sig för ögat
till en magiskt tjusande bukett.

Men bella Donna -- »vackra mask!» -- du modets och
elegansens strålande drottning, bland dina blommors
doft sprider sig ock mancenillans aromer ...

Se, huru de handlande personerna uppträda; se, huru
de rörliga figurerna afteckna sig mot scenens stolta
dekorering; betraktom närmare några skilda grupper!

*

»Ja, herr N. N. är visserligen en karl med godt
hufvud, presidenten har onekligen rätt häri», säger en
liten herre, med slätt, pomaderadt hår och doftande af
essenser, »men han lär vurma för republik och omstöpta
förhållanden; för min del kan jag inte fatta dylika
spekulationer, nej, det gamla är bäst; när sådana
svärmare, som han, en gång komma till makten, så få
vi se.»

Den kraschanprydde, konservative presidenten småler
ironiskt och föresätter sig att tit. N. N. aldrig
skall »komma till makten».

Den lille herrn småler också. Han känner inom sig,
att han fällt ett ord i rättan tid och att han
på embetsmannabanan skall taga steget framför en
förtjenstfullare kamrat.

*

»Vänta mig icke till supéen, min engel! Det är
ledsamt, men jag blir så länge uppehållen på kontoret
i qväll!»

»Och jag har två splitternya visor, hvilka jag tänkt
sjunga för dig», säger engeln med ett gäckadt hopp
i sin blick. Derpå småler hon ljuft: »ja, då får jag
sjunga dem för barnen».

De vända hvarandra ryggen, men herrn går icke på
kontoret och frun blir hindrad af en vän i huset att
sjunga sina visor.

*

»Jag nekar icke att jag fört ett stormande lif,
Amelie, att jag läppjat på allt och tömt nöjets bägare
i botten, men aldrig har jag träffat en så herrlig
qvinna, som du! Ack, jag har aldrig älskat förr än
nu!» Och den högvälborne grefven trycker en kyss på
sin fästmös läppar samt fortsätter: »i hela verlden
fins blott du och jag -- blott du och jag!»

Fästmön betraktar honom leende, i det hon tänker:
»om detta icke vore en inbillning, så ledsnade jag
väl ihjel».

»I dag om tre veckor äro vi ett!» Den högvälborne är
i högsta extas -- och fortsätter tyst sin räkning:
»jag får etthundratusen öfver på de trehundra, men
när hennes mor dör, så ... det är likväl förbaskadt,
att hon för sig som en gås!»

»Om sex veckor kan jag bli' presenterad på hofvet»,
räknar också å sin sida i tysthet fröken Amelie, der
hon hängifvet lutar sig i hans famn: »det der är ej
så illa för mig, den borgerliga snusmalaredottern.»

*

»Mr Darwin säger vi ha' fullkomlig apnatur, och, min
själ, har han inte rätt! Du är alldeles lik en häst,
Rolf!»

»Häst!» upprepar gardeslöjtnanten och vrider
förgrymmad sina mustacher, sparkar otåligt med ena
foten, och kastar sitt hufvud istadigt och stolt
tillbaka, i det han betraktar sin gamle far, som nu
höjt upp sitt grubblande, gråsprängda hufvud från en
bok.

»En apa tar efter allt, hvad hon ser ... jaha, jaha,
likaså vi -- exemplet är vår läromästare ... således
böra vi framför allt sky dåliga sällskaper. En stor
filosof har sagt: 'menniskans karakter härleder sig
från vanorna'. Hör du, Rolf ... hvar tusan tog pojken
vägen? Min själ, tror jag inte han slår sönder mina
böhmiska glas och mina rara Sèvres-pjeser derute
i förmaket! Man kan då aldrig tala ett ord sundt
förnuft med honom.»

*

»Huru går det med affärerna, herr pastor?» frågar en
ordensprydd man, i det han låter tummarne leka öfver
hvarandra.

»Gudi vare lof, Herrans vingård tilltager i
blomstring! Var så god och stig in, min bäste Iwer;
detta, herr baron, är en af våra mest nitiska
kolportörer!»

»Man angriper oss nu äfven med att hålla ordentliga
föreläsningar emot oss», säger kolportören med
häpenhet och oro.

»Ja, vår Herre ske pris! Var lugn, käre Iwer, vi veta
ju, att vi allt mera vinna en ära, som obestridligen
ställer oss i jemnbredd med Kristi apostlar, och att
det är vår herrliga lott att bära martyrkronan.»

»Ja, tidens ondska», svarar baronen, »gick verkligen
några år ända derhän, att man hvarken nedsvärtade
eller stenkastade oss, men vi hafva gjort underverk
och utdrifvit djeflar ... hm, det var kanske
opolitiskt att vi gingo så långt.»

En blick från pastorn hejdar honom, och, afbrytande
sig, fortsätter han: »huru är det nu med qvinnan? Man
säger ju, att det är herr Iwers predikningar, som
gjort henne grubblande och vansinnig»».

»Jag har verkligen blifvit tilltalad för detta. Men
också sådant måste ske för vårt stora mål. Hon är
hvarken den första eller den sista ...»

»Nej, nej, fortsätt endast den en gång påbörjade
vägen, Iwer, och begagna sitt oskattbara privilegium!»

Och kolportören höjer sitt bleka ansigte och skakar
sitt svarta hår, i det han aflägsnar sig.
De   båda  qvarvarande herrarne vexla ett hastigt
leende, ej olikt romerska augurernas.

*

»Det dröjer inte länge, innan jag blir myndig, men
jag kan, parole d'honneur, inte vänta till dess! I
dag behöfver jag mycket penningar, herr Nathansson!»

»Men jag har mans redan förskjutit så stora summor,
und mit Geld har det sig nu inte så lätt.»

»Nå, säg bara ifrån!»

»Hvarthän, mein guter Herr!»

»Till herr Wentzelmeijer, han krånglar inte så mycket.»

»Inte gör jag det. Sehen Sie, nog har jag mynt,
men denna gång kan jag inte lemna dem under hundert
procent ränta; haben Sie verstanden?»

»Verstanden!   Skrif!»

Herr Nathansson skrifver och tänker: »Gott im Himmel,
jag skulle tro han åt de vackra långschalar, ob ich
nicht wusste, att han är ein Spieler!»

*

»Äktenskapet   är   blott   en   tom   form.
Älskar  du mig Nathalie?»

»Öfver allt annat på jorden, men ...»

»Då följer du mig?    Jag skall strö guld
för dina fötter, sammet, juveler ...»

»Tala inte om guld och juveler!    Att äga
din kärlek är mer än allt annat, men ...»

»Men du vet inte, hvad kärlek är, Thalie; visste du
det, då ...»

»Då?»

»Följde du mig.    Du står ju ensam i verlden ...»

»Men verldens dom!»

»Vi   se   hvarandra  således i dag för
sista gången.    Jag
går inte ifrån  mina principer, du inte från dina.
Det är så  godt, att vi skiljas -- farväl!»

Han går, men hon följer honom.

*

»Mina björnar ta' lifvet af mig!    Bara en enda
droppe i det här glaset: hon är död och jag rik. --
Hon eller jag?» 

Han tömmer icke drycken.

*

»Huru är det, onkel?»

»Dåligt, min gosse, jag kan knappt andas.»

»Nå, så hör upp då», tänker nevön, i det han jemkar
och drar i hufvudkuddarne.

»Ingen har varit så uppmärksam som du, Frans, under
dessa långa månader. Natt och dag har du vakat vid
min säng ... men att Carl inte en enda dag varit
här! Jag tänkte mig känna menniskonaturen och jag
skulle förr trott, att han ... ja, jag hade fäst
mig vid honom, han var en så lustig och glad gosse
... litet obetänksam kanske ... nå, han följer sina
nöjen, och en döende skänker ej sådana ... han
är egoist ... också jag vill vara det. Du, Frans,
blir min universalarfvinge! Gif fort hit det skrifna
dokumentet der, att jag må teckna ditt namn -- se der
står det! Men tyst, hvem går derute? Du, Carl!»

»Dörren stod öppen, men jag lofvar vara så stilla»,
hviskar en ung man, som på tåspetsarne nalkas sängen,
der han lutar sig öfver den sjukes utmerglade
hand. »Det är tre månader, sedan jag fick komma in
till onkel ...»

»Komma in till mig», stammade den sjuke svagt.

»Ja, det är orätt kanske, att jag kom in nu, eftersom
doktorn så strängt förbjudit, att ingen annan än Frans
får vara härinne; men jag kunde inte låta bli' ...»

»Och hvem har förbjudit dig?»

»Frans, förstås, som visat bort mig hvarenda dag.»

»Min son, således svek jag mig icke på dig! Må
bedragaren bli' bedragen! -- -- Min Gud, det skymmer
för mina ögon; jag kan inte ändra!»

Den gamle dör; Frans tillträder arfvet och Carl går
lottlös ut i verlden.

*

»Här   ha'  kommit   bort några smycken», säger
en juvelerare och vänder ut och in på sitt
bijouteri-lager, »jag hade
dem i går qväll, då butiken stängdes. Nu finnas de
inte, jag är bestulen!»

»Ni kan då vara lugn», säger hans associé. »I dag på
morgonen har här blott varit den engelska prinsen,
underståthållaren och en löjtnant ...»

»Nå, då reder det sig!»

*

»Tvenne personer söka dig härute, och de ha' en min,
som skrämmer mig, jag vet icke rätt hvarföre. Du blir
så blek, Gustaf! Min Gud, förbarma dig öfver mig! Hvad
har du gjort? Ditt lynne har så länge varit oroligt,
din blick så skygg ... jag har ofta tänkt tala med dig
härom, men saknat mod. Ingen står dig närmare än jag,
anförtro dig åt din mor!»

Då sluter sonen sig krampaktigt intill henne och gör
en brådskande, osammanhängande beskrifning öfver det
sorgliga lif, som väntar dem. Från att vara ruinerad,
har han blifvit förfalskare, och hans brott är
upptäckt.

Och modren knäpper sina händer samman, hon ransakar
sitt hjerta. Huru har hon icke burit detta barn på
sina händer, vakat öfver det, lidit för det?

Men ack, icke nog vakat, icke nog väckt hans aktning
för arbetet, icke lärt honom nog klart fatta sitt
menskliga värde, hvilket under hemsökelsens dagar
skulle upprätthållit honom på hederns raka väg.

Hon står stilla. Det är, liksom en blixtstråle hade
träffat henne, men på strålen följer bara natt och
fasa. Då, liksom för Saulus, föllo fjällen från hennes
ögon, hon blickade klart på det förgångnas dårskaper,
på det ytliga lif, hon fört, det falska sken,
den lyx och elegans, denna flärdens och fåfängans
gyllene kalf, för hvilken hon knäböjt och åt hvilken
hon offrat sina bästa gåfvor, sin intelligens, sin
samvetsfrid. Hon böjer sitt hufvud djupt och hviskar:
»Fader, förlåt honom, min är synden! Jag har glömt
att lära honom, det endast en klar, rättrådig blick
åt Gud ger stort förstånd.»

Och hon följer sin son den tunga, sorgliga
vandringen. Vid de blickar, som träffa, är hon
färdig att ropa: »berg och högar fallen öfver mig
och skylen mitt ansigte!» Hon skulle vilja skria
till menskligheten: »min är skulden, jag har inte
nog vakat öfver honom!» Hon skulle vilja försvara
sitt barn och gifva sig sjelf i stället; hon skulle
vilja tala till folket och säga, huru god, huru ren,
huru barnsligt jollrande han en gång varit -- och kunde
hon lefva sitt lif igen, han skulle då inte behöfva gå
här bredvid henne med blygselrodnaden på sin panna.

Hennes fötter, nyss brännande som eld, som om hon
vandrat på glödgadt jern, känna plötsligen dödens
iskyla och förlamning, och med vidöppna ögon slukar
hon några svarta bokstäfver, som bränna sig in i
hennes hjerna. Hon tänker på Dantes förfärliga ord:

»Lasciati ogni speranza voi che'ntrate» -- medan hon
läser: »Poliskammarens förmak.»

»Förmak» -- hvilken bitter ironi i detta ord, hvilka
minnen förer det icke med sig åt henne!

I ett virrvarr tränger sig för hennes själ speglar,
divaner, förgyllningar, sammet, musseliner, blommor,
juveler -- hon slår händerna för sina ögon, och då hon
åter blickar upp, har hon ledsagat sin son genom den
ödesdigra dörren.

Försvunna äro de doftande essenserna, borta
förgyllningen, sönderrifna draperierna, mattorna
förmultnade. -- Insug mefitiska ångor från en förpestad
atmosfer och hvila de skälfvande lemmarne på hårda
bänkar! Se detta »förmak» i all sin nakenhet! Naket
-- men med lefvande draperier af lömskhetens och
hatets Nessosmantel: en rörlig dekorering likt
sammangyttrade ringlar af etterspyende ormar i den
mörka Hels Nastrandsgemak. Se dessa ansigten, åt
hvilka ett helt samhälle lemnat sin sorgliga tribut
af förderf och elände!

Huru omärkbara äro icke de första frön, som gro
i lastens jordmån och sedan skjuta upp till ett
väldigt ogräs, hvilket förqväfver hvarenda spirande
planta, hvars knoppning den gode såningsmannen i
sin barmhertighet utkastat i menniskosjälen. Huru
omärkbara äro ej de första spåren, som

"Poliskammarens förmak."
(Komposition och teckning af C. S. Hallbeck.)

bana väg för dessa dårskapens iltåg, hvilka rusa
åstad till ett mål -- brottets.

Dante läser öfver ingången till »L'Inferno»:

»I, som inträden, lemnen hoppet efter eder!»
"Lasciati ogni speranza voi che'ntrate."


Den som en gång sjunkit i lastens dy reser sig sällan.

*

Lifvets förmak.     Hvilken brokig   samling rörer
sig der icke: från den i lyx och öfverflöd frossande till den
uthungrade trashanken, från den forskande lärde till
den råe okunnige, från snillet till idioten. Det är en
ständigt fortgående kedja, med omärkliga öfvergångar
i hvarje länk -- länkar, skiftande i det godas dag
och i ondskans natt.

Lifvets förmak -- för visheten ett tempelrum, der
idéens stridsmän höja sig i förevigande bilder
mellan mäktiga och symmetriska kolonnader, hvilkas
persvektiv -- en Jakobs stege lik -- förer hän mot det
eviga ljusets urhem. Jordlifvets frestelser sväfva
i lockande och skiftande scenerier kring adepten,
men vid templets himmelska ljus ser han genom
det tjusande höljet fåfänglighetens narrerier,
lasternas och brottets irrgångar, och han öfvas
föra vishetens skyddande, fast tunga egid --
Gudinnans med fasans gorgonbild tecknade sköld --
-- -- -- -- -- -- -- -- -- -- -- -- -- -- -- -- -- -- -- -- -- -- -- --

Taflor:

Det är så lustigt, så lustigt! Man drar fracken på,
man störtar sig in i festsalen, champagnekorkar
smälla, sånger ljuda, tal flöda, musiken strömmar
i yrande hvirflar, det är så gladt, så berusande,
man dansar, ack, dansar! Man märker ej, att golfvet
sluttar utföre och att dess yttersta rand stupar
lodrätt ned i afgrunden.

»Det var tusan så löjligt!» skrattar Rolf, under det
han fingrar på sina yfviga polisonger, »jag slog
sönder gubbens böhmiska glas och Sèvres-porslin;
jag behöfde den motionen för att kunna smälta hans
reflekteranden, och sedan hade jag en dust med några
lådhuggare ...»

»Men uniformen ... godt, du har den inte! Se, der
dansar Nathalie, ser du cancan i hvarenda hennes
rörelse. Hon var ärbar, jag tror min själ hon var det;
men nu öfverträffar henne ingen, den nymfen.»

»Den dåraktiga, hon trodde på kärlekens trohet --
trohet, den finnes hvarken i bunden eller obunden
form. Min hustru sitter hemma och sjunger vaggvisor
och tror som vanligt, att jag är på kontoret. Nej,
fy tusan, hvad han börjar se ruggig ut, den der! Han
kommer hitåt, nu börjar den eviga visan om penninglån
igen, min kassakista skulle snart bli' tom, om ...»

»Lemna mig femhundra riksdaler, du skall här få en
inteckning på femtusen ...»

»Du går på i ullvantarne, Frans, snart har du gjort
slut på din onkels förmögenhet.»

»Än sedan, jag har en gallsjuk tant i perspektiv,
som jag för närvarande uppvaktar.»

»En sådan gosse, som du, har alltid säkra papper,
jag tar ditt som godt och skall hjelpa dig med
kontanterna.» Meine lieben Brüder ha lärt mig att
sätta värde på procenten. Nu är jag myndig: 'skänk i,
låt saften svalla!'  På rulettbordet skall jag kasta
din inteckning.»

»Ach, mein Gott, snart får jag i rätten bevaka hans
konkurs.»

»Herr Nathansson, var god och följ ett ungt, oskyldigt
fruntimmer hem, här äro två herrar, som ...»

»Nej, min sköna, ni skall följa med till vaktkontoret,
ni har fört stoj och oväsende på gatorna ...»

»Jag! nå då skall jag taga min värdinna och min
väninna med, herrar konstaplarne skola få höra, att de
kunna vittna om min oskuld!» Och den sköna svänger på
hufvudet, så att de glittrande stigbyglarne i öronen
skramla, och den lilla koketta hatten synes i harmen
vilja kasta sig ned från chignonens ättestupa,
men hindras hastigt af den uppåtsträfvande näsan,
hvarvid den långa plymen reser sig i vredesmod. »Jag
har aldrig sett   ett så uselt samhälle,  som vårt,
här finnes ej lag och rätt!»

»Skrik inte så! Jag tror hon är smord ...»

»Det vore väl inte för mycket, när den förste var
smord, som ...»

»God dam! Let the girl alone, t'is mine, I'll follow
her home.»

»Hvad vill den svarte negersatan», ropar en
dillströmmare och hvilar på qvasten.

»Det är kocken på amerikanska skeppet 'Lincoln',
upplyser en matros, som rusar fram med hatten på
nacken. »Jag skall ge dig, din morian; låter du bli
flickan! God dam!»

»Jaså, här skall valsas, känn då på, hvad ett par
spanmålsbärarenäfvar duga till!»

»Tjoh! din fähund, vill du lägga dig ombord med
mig! ... aj, för satan, mitt öga!» svär sjögasten --
»stopp och back, jag skall mäta dig skäppan full!»

»Ur vägen moskoviter!» skriker ett stadsbud, som
kommer springande med andan i halsen, men i det
samma gör en hastig kullerbytta öfver ett framsatt
krokben och i fallet slår omkull en full käring och
en kringstrykande, pudellikt lurfvig kittelbotare,
hvilkens kastruller trilla omkring på gatan.

»Vore det inte för uniformens skull», tjuter
dillströmmaren, men ryckes med i hvirfveln, och nu
ligger han under den svarte kocken, som ryckt åt sig
en kastrull -- och dunk, dunk, klappar på den nedre
delen af dillströmmarens rygg.

»Anamma dig, din svartsoppa, skall du med min kastrull
servera rammelbuljong på dillköttet!»

»Dillströmmarne komma, de komma så raskt, en med en
skofvel, en annan med qvast. -- Usch, det går alldeles
som kometens dans», hickar en »Lundström».

»Hvad är detta för spektakel! Jag tror j ären galna! 
Sluten!» manar en af ordningens upprätthållare. »Jag
kallar er allesamman upp i polisen.»

»Det var gentilt, sa' fan, målade svansen grön;
ur vägen dranktryne! Ohoj, vill du pipa för oss?»

Och pipan ljuder, tumultet tilltager, men två mera
betänksamma herrar smyga sig in på »Juvelskrinet»
i hörnet.

Slammer af glas, knifvar och tallrikar, skratt, eder
och skrål möta de inträdande. Ett bredt leende glider
öfver deras skinntorkade ansigten -- här är en musik
i deras smak.

»Lilla Malena, hjertekorn, en kabenaris och en
gaffelbit, det stärker kråset», säger en koppärrig
karl med klufven mösskärm, ofvanför hvilken en topp
rödt hår sticker ut. Hans plirande öga sväfvar mellan
en sillbit och en snyggt klädd herre, åt hvilken
han nickar förtroligt. »Huru går det med affärerna i
år? Det var svinaktigt, att man skyllde er för att ha
samma taskspelareskicklighet som Lasse-Maja. Men det
är väl, att lögnen finnes till, sa pigan!» Den snygge
bevärdigar honom icke med ett svar och försvinner
hastigt med några marknadsresande in i ett halfskumt
sidorum.

»Detta är bet på klockskojaren, sa' mästerman om
eggjernet, skål bror!»

»Knubb! En bläcka till! Nå, pys, vill du också bli
klarerad?» frågar en karl med skotsk rand kring sin
trasiga mössa.

»Gif mig en stor stark, mutter lilla, stor för tusan,
det är den första jag får i dag!»

»Det var en dugtig pojke, dig tycker jag om, du blir
nog en karl med tiden!» och han klappar den lille
trashanken på den veka skuldran.

»Bänvin ä mitt lif», jollrar en treåring, som följer
den större gossen i hälarne.

»Det skall du min själ ha en hvit slant för. Tala
om för mor din, att det var jag, som gaf dig den.»
Och med skygg blick kring rummet sticker karlen med
skotska mössranden sina fingrar i en elegant och
späckad portmonnä.

»Mamma ä dö å pappa ä dö, å vi fysa å fälta.»

»Åh, tyst med dig, Oscar! För herrarna behöfver du
inte rabbla upp det der», skrattar den äldre. »Se
här skall du få dig en tår.»
»Gif mig en tankställare, mutter!» säger en åkare,
»men det skall gå gesvindt, för svedda granater! Det
var tusan till fubbel, käring! Vill hon, att kraken
skall löpa från mig?»

»Jag är inte käring för honom, flåbuse!» säger
krögerskan och sätter de brunglänsande händerna i
sina feta sidor.

»Jag tror,   'Flabbsyltan' inbillar sig vara en engel.»

»Flabbsyltan på Juvelskrinet!» skrattar man i chorus.

»Akta sig, annars skall jag lära honom hut!»

Den breda krögerskan har fått en högre färg i sitt
svabbiga ansigte, omkring hvilket det pipiga kruset
sakta skälfver.

»Hut, sa' tysken och tog i hatten. Det har hon för
liten konstfärdighet till.»

»Reta nu inte mutter, för då blir det aldrig väl»,
säger en skallig karl, med glåmig blick och med en
lång, hängande näsa i sitt skrynkliga ansigte.

»Mig skrämmer förbanningen ingen 'Sylta', om hon också
står midt i veckan och tittar på båda helgdagarne.»

»Vill han ut med sig, lymmel! Han är ju full som en
kaja, jo, sådana sköna juveler får man dras med från
morgon till qväll.»

»Juveler! Det skall 'Flabban', ta' mig tusan, inte ha'
sagt för inte», ropa hesa röster, och en mängd karlar
trängas nu omkring krögerskan.

»Trampas då inte så, Jesus, mitt bröst! Skall han
sopa ned mina glas!»

»Ingen skall kalla oss för 'juveler'. Din drummel,
skall du köra armbågen i min sida!»

»Hon kan väl köpa ett qvarter bränvin, utan att snyta
sig på mig!»

»Herre Gud, när man jemt har snufva! Men här kommer
man ju inte fram. Det var några okristliga menniskor
till att lefva.»

»Jo, här skall lefvas glatta lifvet!»

»Fähund!    Skall du rycka sönder min rock!»

»Hvad snorflar du, näslös!»

»Sparka inte omkull disken!    Polis, polis!»

»Täpp till skrikhålet på markattan! Ned med
tallrikarne! Ta' mig fan, tog han inte hårtappen
med!»

»Jag skall spika din ryggtafla fast vid dörren.»

»Akta rutorna, babian -- han krossade sex!»

»Jag har fått en glasskärfva i mitt öga», skriker en
inrusande poliskonstapel.

»Hvad är det för ett väsen?» säger en efterföljande
kamrat, »här är öppet öfver tiden. Fru Finkelström
kommer om måndag upp i polisen, och ni, mina gunstige
herrar, med.»

»Konstaplarne äro alltid qvicka, så snart det gäller
mig och mitt ställe», säger fru Finkelström, »men det
skulle kanske inte vara ur vägen, om herrarne hade
ett öga på schacker-judarne här midt emot, de ha'
köpt silfver i dag!»

Ordningens väktare stifta småningom fred och dörrarne
till krogen slutas.

Men ägarinnan till »Juvelskrinet» skyndar, så fort hon
förmår, trappan uppföre till herr Nasenblom. Han har
ofta i nödens stund räddat henne ur förlägenheter,
och han finnes, sittande lutad öfver en papperslunta,
på hvilken ett talgljus kastar ett tynande sken. Yid
hennes inträde höjer han sin drufklaslika näsa,
der man ser, huru »strupens möda spunnit turkiskt
rödt». Han tröstar slutligen fru Finkelström med,
att om hon blott nu tecknar sitt namn »såsom för
egen skuld» på det lilla papperet, han förut talat
med henne om, så skulle han nog advocera henne fri
från den här förargelsen. Sedan lyser han henne ut
och säger: »vi träffas då i polisen».

*

Det är natt. Solen har vikit från grönskande fält och
på himmelens blå gnistra myriader guldkorn. Vinden
gör sin höstliga färd och rusar i stötar fram öfver
dalar och berg, ruskar trädens kronor och brottas
med vågorna.

Skummet stänker högt och kastar fräsande perlor öfver
klippor och skär och stormen ryter af vrede. Skepp
höja sig likt sjöfåglar öfver vattenbrynet, de flaxa
med seglens vingar, nu sloka de vingen, nu ryckes den
bort. Kommandoord ljuda, blixtsnabb är lydnaden. Ett
brak ... vågorna skria, det gnisslar
mot klippor och hafvets mjuka famn gömmer de käcka
gastar. Spillrorna vräkas kring, flytande kistor och
balar kastas mot stranden. Mörka skepnader klättra ned
för skogiga höjder, de ila på stranden, de jubla, de
skratta, de hala till sig de flytande skatter. »Jaså,
du simmar, du lefver! Tillbaka i vågen! Om oss skall
du ej sqvallra!»

*

Lätta moln jagas i rymden, de följas af andra,
de flyga, de kasta sig öfver och svälja hvarandra,
de svälla till jättelika monstrer, de samla sig i
hotande massor, de stanna och falla ned öfver jorden
i tjock dimma.

Tysta, smygande steg glida öfver den fuktiga marken;
det finnes inga skuggor mer, allt är svept i ett
hölje, ur hvilket de mötande föremålen plötsligen
resa sig i en spöklik tystnad.

Der framträda de högresta massorna af en
kyrka. Orgeltoner brusa nu ej genom hvalfven, böner
darra ej på läppar; men vid de slutna dörrarne stanna
de tassande stegen. Ett entonigt, afmätt ljud, ett
dämpadt skrammel, ett svagt gnissel
--   dörrarne   äro öppna.    Messhakar,   altarduk,
silfverstakar, kalk och patén finnas ej längre inom
de helgade murarne.

*

Ett horn ljuder och postkärran rullar hastigt öfver
stadsgatorna bort öfver den jemna landsvägen, den
saktar farten, det bär uppåt. Från ömse sidor om
vägen rusa groflemmade karlar fram, de hejda hästen,
och till marken kastas skjutsbonden, men postiljonen
drager snabbt sin sabel. Månen skickar en svag stråle:
»ur vägen din skefögda hund!» Ett skott smäller,
sabeln faller ur den förlamade handen och brefväskans
försvarare ligger i en varm, forsande pöl. -- Bort mot
skogen i flygande fart -- halloh! »Kasta i gropen de
förbannade tomma lapparne! Bravo, här var pluringar!»

*

»Tyst, hvad var det? ... någon sprang ... ack,
det var ingenting, det var bara vinden i skogen! Mitt
brott gör mig så rädd. Min Gud, hvad jag syndar!» Och
en stapplande, mager gestalt böjer sig mot jorden och
gräfver i den med skälfvande händer. Hustru och barn
svälta -- sjuk, utan arbete vill han stilla deras och
egen hunger. Nöden har drifvit honom ut att stjäla
några rofvor eller en kappe potatis.

*

»Hunden skäller, ge honom en sinkadus! Se så! Der
fladdrar ett ljus ... ja, locka nu din hund! Det
är mörkt och stilla, men vi ha' god tid att vänta,
ännu finnes der kanske någon vakande uggla. Vi äro
tåliga att vänta, när vi veta, hvad som väntas ... nu
är en timme förrunnen, tryck sakta in rutan, klif
du före!» -- Ett skott bränner den inbrytande tjufven
i ansigtet. Förskräckt, svedd och krutstänkt faller
han till marken.

*

--  ett   sjukläger;   bredvid  en  gestalt i kyrkans
ornat -- en smygande   hand   öfver kalken ... o,
Kristi blod, det är gift!

*

Vinden håller sig stilla, naturen tyckes drömma,
blott en och annan fågel gifver med ett sakta pipande
tillkänna en orolig natt och ett afmätt ljud af
knarrande fotsteg utvisar, det mången menniskovarelse
vakar. Halt! Bildom kedjan, mötesplatsen är toppen
af denna vidsträckta höjd! Det marschlika ljudet
skiljer sig åt. Man skulle snart tro platsen tom och
öfvergifven, om icke här och der ett krossadt löf,
en undanböjd gren röjde en tillvaro.

En ångestfull, flåsande andedrägt, ett öga, som
förgäfves stirrar i dunklet. »Satan! Håller man
razzia efter oss i natt!» Ormlika rörelser smyga
öfver gräsmattan -- det blifver åter stilla, blott en
läderlapp ilar ljudlöst fram och åter.

Vid dikeskanten sitter en skälfvande qvinna; hennes
själ är som den omtöcknade natthimlen, ingen stjerna,
intet hopp; hennes korslagda armar trycka en börda
till hennes bröst -- den bördan lutar hon sig öfver,
hon kysser den gång på gång, våldsamt, hårdt, det
ligger något för evigt, för alltid, ett farväl i dessa
kyssar, som besvaras af ett barns sakta qvidande.
Hvilken dag har hon icke upplefvat, hvilken natt! Hon
har sett en skymt af honom; han var vid en ung,
elegant och leende qvinnas sida -- just så glad, så
strålande, som hon en gång sjelf hade varit. Hennes
utsträckta, bettlande hand hade sjunkit vanmäktig
utmed hennes sida och hon hade släpat sig bort till
bergsklinten, der hon nu satt, och hvilken sköljdes
af den lugna, kristallklara insjön. Der satt hon, och
skuggorna föllo, de blefvo allt längre och längre
och sjönko i tyst förtrolighet samman. Hvilken
natt! Hennes ögon spana
genom mörkret, de se ej den glänsande, vattrade
ytan; hon blott vet, att den finnes, under det
hon lyssnar på de entoniga vågslagen -- det är en
vaggvisa, som kan sofva henne till ro -- om hon
vill. Hvad har hon väl att lefva för -- hvad binder
väl henne vid lifvet, detta lif, hvars morgon var så
skön och rosenfärgad? Det var underligt att tänka
tillbaka. Huru dåraktigt glad hade hon icke varit,
den dagen hon köpt sig den tunna organdifklädningen --
huru flitig, huru sparsam!
Hon hade stigit upp med solen, sjungit i kapp med
lärkorna; men det var ej att undra på, om hon var glad
och verksam, hade hon icke arbete på det präktigaste
modemagasin i verlden. Huru hade man icke vändt
sig om och sett efter henne om söndagarne, då hon
promenerade. Det hade också han gjort, första gången
hon mötte honom, och sedan bar det så till, att hon
jemt och ständigt fann honom i sin väg. Sådana ögon
han hade -- kunde hon annat än tro dem! Gråt inte mitt
hjerta, gråt inte! Och hon vände varsamt sitt barn i
sina armar, det famlar efter bröstet -- men finner
der ingen näring. Evige Gud, att hafva bragt till
verlden ett barn och icke äga ett tak öfver det,
ingen föda åt dess kalla läppar!

Men böljorna sjunga sin entoniga sång -- Den sången kan
sofva dem båda till ro, om hon vill -- och hon vill!

Hon står nere vid stranden, barnet hvilar än tryggare
i hennes famn: »vi skola ej skiljas i döden! --
i döden? Månne det mörker, som omgifver oss, skall
räcka från evighet till evighet?




"Farfars klinga", efter en tafla af Tidemand.
(Till ett poem af Fr. Hedberg, se sid. 114.)

Jag   frågar   detta   blott  för   mitt   barns
skull, skall det fördömmas genom mig? Gud, är
jag dig ansvarig för denna själ?»

Hon känner, att hon är det. Hvilken underbar kraft
strömmar ej genom hennes blod! Långsamt vänder hon
sig om och aflägsnar sig allt mera från det frestande
stället -- »Gud, jag är dig ansvarig för denna själ!»
Det är en ny känsla, full af stolthet och heligt
allvar -- så, som hon går der fram, tycker hon sig,
utan att tröttna, kunna gå jorden omkring, och ändå
dignar hon ned vid skogsbrynet.

Der   sitter hon nu och ler och gråter ömsom, under
det hon stilla vaggar barnet i sin famn, jollrar med
det och kysser det mellan hvarje ord.    Det slumrar,
men hon skall vaka. Vaka -- ja!   Ack, detta barn skall
icke komma ut i verlden blindt, utan seende, det
skall icke blott lefva för det timliga, utan ock
för det eviga, det skall se det odödliga öfverallt
och denna   klarsynthet   skall  för   det   samma
rena och höja det dödliga   från  jordens falskhet
och brott. -- Hon blickar tillbaka   från   det
förgångna,   utföre   och   alltjemt utföre i 
dårskapernas hvirfvel, och nyss har hon stått vid en
afgrund af synd och brott. Men i hennes förtviflande,
vacklande själ hade Gud sändt lugn och enhet. Ett mål,
ett stort och ädelt sträfvande -- hon är Gud ansvarig
för en själ, och hon är färdig att utbrista: jag har
icke lefvat förr än nu! -- Hon knäpper sina händer
samman -- uppåt från brott och elände -- uppåt från
bedjande läppar sväfvar bönen på himmelsstegen med
de englar, som der vandra -- från vishetens tempel
till ljusets källa, sanningens ursprung.

Det är så fridfullt omkring henne, så stilla i
hennes sinne, hennes hufvud sjunker ned mot en tufva,
och hennes ögon sluta sig; men midt under slummern
tyckes hon hysa ett medvetande om den dyrbara pant,
det anförtrodda gods, den skatt hon skall vårda,
och hennes utsträckta armar släppa ej barnet -- --
-- -- -- -- -- -- -- -- --

Det ropar, det hojtar i skogen, det springer --
»Halloh! Förbannade trashank, stå still!»

Det smyger, det krälar bland buskar och snår: »Jag
menar legio djeflar jaga oss i natt! Hvad gåfve jag
icke till, om jag hade ett skott att skicka den hunden
i planeten!»

»Du vilda, du skogsrå, nu har jag dig fatt! Framåt! --
Och Silfver-Jan, jaså, du är också här, nå det
var gladt; jag har ett par präktiga handskar åt
dig. Spring fatt bytingarne der, låt gå! Hvad nu,
hvem ligger der? Stå upp!»

Och qvinnan reser sig från tufvan, alltjemt med barnet
i sin famn: »Jag är husvill, jag gick här i natt och ...»

»Följ med oss! Se så, intet söl!»

Och tåget går framåt, ett sorgligt tåg af razzians
fångst, af det jagtbyte, som polisens skallgång denna
natt spårat upp.

»Fåglarne få, hvar de kunna, söka sitt tak -- jag
fruktar mig icke!» Och qvinnan höljer skyddande sitt
barn med fliken af sin kofta. Hon ryser, då hon ser
sig omgifven af dessa uteliggare, detta lösa folk,
dessa qvinnor och barn, som
hvimla om hvarandra och på hvilka morgongryningen
kastar en blek, grå dager, dessa hånfulla och
försoffade, trotsiga och förskrämda ansigten --
dessa trasor, dessa paltor, dessa lappade kläder,
dessa krinoliner, denna smutsiga granlåt.

»Evige Gud, lär mig att skydda mitt barn, att ingifva
det fasa för lasten och brottet! Först nu kan jag
rätt fatta hvad jag en gång läste:

'Kan någon fasa öfvergå den, att hafva födt till
jorden en afkomling, utan hopp om det eviga lifvet
för den? Hvad är vigtigare då, än att vaka öfver
sin egen blommas skötsel?'»

*

Man   har   i  våra dagar inom konstens verld velat
se en strid   mellan det »ideela» och det »reela».
Kanske har denna




Mafra i Portugal.
(Till art. "En gärd af fromhet", sid. 116.)

»strid» icke så mycket framstått genom pennfäkterier,
som icke mera genom de skilda konstproduktionernas
olika karakter; men slutresultatet af detta tyckes
dock blifva ett allt mera öppet, vaket och klart öga:
mindre drömmar, men mera verklighet. Man vill ej ana,
svärma blott, man vill ock skåda, handla.

Liksom den så kallade idealistiska riktningen haft
sina missgrepp, så har ock den realistiska haft
sina. Den förstnämda har visat ett sväfvande, ett hit
och dit, ett försmående af hvarje skarpare bestämdt,
hvarje verkligt rotfäste på vår mörka planet. Det
realistiska, betaget af den oändliga detaljrikedomen,
det lillas storhet i den så nära liggande yttre
företeelsen, har råkat in i en motsatt ytterlighet:
en fullkomlig brist af andens dag -- den sköna konstens
rätta clair-obscur och belysning.

Men vi kunna ej skilja dessa begrepp: idé och
verklighet. De äro ett och odelbara, såsom kropp
och själ, såsom tillvaro i tiden och evigt lif. De
förutsätta och äro omöjliga utan hvarandra. Vi vilja
derföre i konstens taflor, vare sig de framkallas
genom form och färg, genom språk, toner eller ord,
genom penseln eller pennan, hafva dem fullkomligt
förenade.

Konstens högsta mål måste vara en klar och tydlig
lifvets spegelbild, men så, att den återgifver
föremålen, huru skuggrika, huru mörka, huru natthöljda 
de än må vara, på ett sådant sätt, att hjertats
innersta grund reflekterar strålar af ljus från
högre sferer, af någon glimmande stjerna i den eviga,
oändliga rymden der ofvan.

Med detta fruktar ej konstens ande att tränga ned
i jordnattens djupaste afgrund: han är för stark
att låta hålla sig tillbaka af någon fnaskig
hjertnupenhet, något borneradt »idealistiskt»
pryderi.

Någon strid mellan det ideela och reela i konsten
anse vi alltså icke egentligen kunna förekomma,
ty så väl det positivt, som det negativt sköna -- i
blott yttre måtto hvarandras motsatser -- måste båda
i lika grad äga de nyssnämda egenskaperna.

Fullkomligt lika berättigade äro exempelvis en
Thorvaldsens positiva skönhet och den negativa
skönheten hos en Hogarth -- båda äga de medel, som
ytterst afse samma mål: idéens förverkligande, dess
förherrligande.

Sålunda framställer den sednare menniskan sådan,
som samhällslifvet förderfvat den samma: med sina
svagheter, förvillelser, dårskaper och laster. Hogarth
är en karakters- och sedemålare, hvilken genom att
framställa det fula och förkastliga söker framtvinga
begreppet om det goda.

Schiller säger:

»Vid framställandet af en upprörande verklighet beror
allt derpå, att skalden (konstnären) eller berättaren,
som rullar upp dessa taflor, vet att stämma vårt sinne
för de idéer, som framspringa ur dem -- för den moral,
man bör hämta. Om blott författaren besitter denna
egenskap, så må det behandlade föremålet vara aldrig
så lågt, aldrig så neddraget i dyn. När
historikern Tacitus skildrar för oss romarnes djupa
förfall, så är det en hög ande, som blickar ned på
det låga, och vår stämning är i sanning poetisk,
emedan den höga ståndpunkt, på hvilken han står,
och till hvilken han höjer oss, just derigenom gör
det för oss så lågt.»

En af våra svenska siare visar nödvändigheten af att
redan tidigt låta det unga sinnet skåda verlden, icke
i dess skenbara, utan i sanningens verkliga ljus.

Vi anföra:

»Verlden säger sig vara hvit; men här skulle
upptäckas, att mörkrets dunkla vågor, i osynligt
svall, men dock med ganska djupa suckar, löpa öfver
det hela: ligga derpå som ett krusflor. Ett likrum,
i sjelfva verket, är verlden i denna ställning. -- --
-- -- -- -- -- -- -- -- -- -- -- --

Taflor skulle hänga omkring väggarne i detta rum, för
att visa, huru illa, i allmänhet, det nu i verlden är
stäldt. På de norra och södra väggarne alla Dårskaper
tecknade: o, vore der Hogarths drag! -- på den norra:
alla Löjligheter, dansande i triumfdrägter ofvanpå ett
vulkanbergs sköra yta -- på den södra: alla de ädla,
späda Anlagen genom tidens narrerier förvridna till
karikaturer, så besatta, att man åt dem skulle skratta
sig förderfvad, så vida man icke först försjönke i
tårar. På de vestra och östra väggarne alla de vilda,
ännu otyglade Begären, sådana, som de genom Michel
Angelos penselmakt skulle kunna visa sig (se t. ex. de
gehenniske grupperna på hans Yttersta-dom-tafla) --
på den vestra: verldens förklädda Ondska, med ulf-ögon
skådande ut genom fromma lams hudar, hvilka deri tagit
sig till täckelse; och åskor, efter de Vildes behag
lekande i deras händer, nedljungande på jorden till
skräck för alla svaga, dock derifrån återstudsande
till förderf på sjelfva de onde, ur hvilkas händer
de slungats; en ofantlig, en rolig förstörelse! --
på den östra: lifvets alla goda Krafter halshuggna,
liksom med ett skarprättaresvärd, af den ytliga
lag-mekanismen i verlden och af en falsk, halflärd
formalism i vetenskaperna. Man skulle på denna
väggs taflor se englagestalter utsträckta på marken,
öfverhöljda af myror, ödlor, ormar, söndergnagna
af maskar och korpar, bestänkta med ett förgiftadt
vattens droppar, så att de öfvergå till upplösning,
men icke fort, utan så långsamt som verldstorturen
önskar.»

Jagad, marterad af tvifvel och oro, fördjupar sig
Dantes genius i »L'Inferno», denna bild af tillvarons
nattsida, med alla dess qval, dess gräsligheter och
fasa; han genomvandrar dess förfärliga rymder och
han utgår derifrån med ett renadt hjerta, med en
klar och fri panna, för att höja vingen upp till
de oändliga sfererna, till den andliga solen, till
Gud. Må vi också icke frukta för att öga mot öga se
lifvets fasor, för att rätt kunna lyfta vår själ,
frigöra vår ande.

Vi upprepa ännu en gång och till sist: visheten bär
fasan i sin sköld; må kunskapen lära menniskan att
bära den skölden mot lifvets frestelser.



Farfars klinga.

Min gosse! ser du denna klinga 
Med gamla fästet deruppå? 
Dess stål är groft, dess värde ringa, 
Men kär den är för mig ändå; 
Ty aldrig drogs den för att bära 
Kring rika bygder mord och brand 
Och för att våldets skördar skära, -- 
Nej, blott för Gud och kung och land!

Jag fick den af min farfars händer, 
Då liten pilt, som du, jag var, 
Han hade pröfvat den i länder, 
Der svenskens namn ej mer fins qvar; 
Han sade, när han gaf mig henne: 
»Tag denna gåfva af min hand,
Och mins, hon dragits blott för trenne: 
För Gud, för kung och fosterland.

Befläcka aldrig hennes anor
Med spädas jämmer, list och våld;
Ställ henne ej, på lifvets banor,
Uti den råa styrkans sold;
Glöm henne fritt för plogbillsjernet,
Då freden blomstrar på vår strand;
Men stundar strid, må hon bli' värnet
Med Gud, för kung och fosterland!»

Så sade han, och så, min gosse,
Din farfar säger ock åt dig:
För äran blott ditt mod ej blosse,
Och ej för den du älske krig. 
Det fins blott ett i hela verlden, 
Som heligt är för stoftets grand,
Det är då männer draga svärden 
För Gud, för kung och fosterland!

Men denna strid ej endast föres 
Med svärd och klinga, krut och bly: 
Hvar kraftfull arm i möda röres,
Hvar mannatanke synes gry, 
Hvar hjertan klappa, blickar flamma 
Och ärligt ord slår bröst i brand --
Der föres striden, än den samma, 
För Gud, för kung och fosterland!

Det är först då, när tanken hånas 
Och ordet mer gehör ej får, 
När mödan störes, lugnet rånas 
Och blicken skyms af sorgens tår, 
Det är först då, som du från väggen 
Må taga farfars arf i hand
Och stärka fästet, hvassa eggen 
För Gud, för kung och fosterland!

Min arm är tung, min syn försvagas, 
Det lider mot min sista qväll, 
Och sedan vet jag, att det dagas 
För gubben uti fridens tjäll! 
Tag svärdet du: dess tunga klinga 
Jag lägger tryggt i barnets hand, 
Guds kraft är mäktig i de ringa, 
Väx upp till stöd för fädrens land! -- --

Så talar gubben, pilten lyssnar 
Med ögon, glänsande och blå; 
Och när den gamle, mattad, tystnar, 
Ses barnet lyssnande än stå. 
Det tänds i gossens unga sinne 
En gnista, som en dag i brand 
Uppflammar vid det flyddas minne, 
Till heder för hans fosterland!

-ed-.



För fäderneslandet.

Du, vårt stolta, vårt gamla, vårt herrliga land,
Hvad mitt hjerta högt klappar för dig!
Under sekler mot fjällhög, mot grönskande strand
Bryta rullande vågorna sig.
Men i fjällen det växer ju jern, derutaf
Smidas billar till plog, smidas svärd.
Det är skönt att gå ned i den gömmande graf
Under striden för fädernehärd!

Väl du suckade tungt under främmande tvång 
Mången gång; men din boja du bröt. 
Uti häfdernas bok, uti skaldernas sång, 
Af det blod, för din frihet sig göt,
Lefver minnet ännu, lifvar sinne och mod 
Uti klappande hjerta i barm. 
Stor är vågornas kraft i den svällande flod, 
Stor är kraften i nordmanna-arm.

Der, hvar Engelbrekt drog för din frihet sitt svärd;
Der, hvar Sturarne drogo i strid
För att häfda din rätt, för att skydda din härd,
För att hägna din inbördes frid,
Veko undan besoldade skarornas här,
Så snart ej en förrädare fanns,
Ty den tiden hvar svensk hade friheten kär,
Och han vann med sitt svärd mången krans.

Gustaf Wasa likväl åt din åldriga jord
Gaf den frihet, som ännu du har.
Kraft i handling han göt, lade vishet i ord,
Och en Odin, fast kristnad, han var.
Derför följde också, der hans fana man bar,
Sverges folk honom gladt uti strid.
Snart en fiende mer ej i landet fanns qvar,
Och det växte i välstånd och frid.

Ser du Carlvagnen der, hur han rullar i skyn 
Sina hjul utaf strålande gull; 
Ser du norrskenets glans vid det nordliga bryn 
Uppå himlen, af stjernrunor full;
Tänk med stolthet uppå denna åldriga nord, 
Der du föddes och fostrades, tänk, 
Att än frihetens träd växer friskt i dess jord -- 
Bort ett blad af dess krona ej skänk!

Tänk på Lützen och på Gustaf Adolf, som der
Göt för samvetets frihet sitt blod;
Tänk på Bälterna, på hur' Carl Gustaf sin här
Förde öfver med djerfhet och mod.
Glöm ej Narva, ej glöm Tolfte Carl!   Utaf jern
Var hans vilja, så väl som hans svärd;
Tänk på Hogland också, på Svensksund!  Och till värn
Skall du stå för din fädernehärd.

Om från ost eller syd ljuder krigsgudens röst,
Sträcker örnen sin väldiga flygt,
Sänk det vingade lod i hans svällande bröst,
Sigta säkert och skjut sedan tryggt;
Ej vanslägtas ifrån dina fäder, ej fly,
Om för tio -- du hellre må dö!
Akta ringa om än blifver krutsprängd din hy!
Så hon äskar, din nordiska mö.

Fatta mod, svenske man, både gammal och ung!
När det gäller, försvara ditt land
Med ditt blod, med ditt lif, och beskydda din kung  --
Han är värd, att du knyter din hand
Kring svärdfästet med kraft: för ditt land och för dig
Han ju verkar och vill blott ditt väl.
Ej med rosor beströdd är hans mödande stig,
Ej bor lugnet alltjemt i hans själ!

Om för fiendens svärd du måst' falla och dö,
När du kämpar på fädernas vis;
Från den Baltiska strand upp till nordpolens  snö
Skall ditt mannamod sjungas med pris.
Om du kommer igen, utaf fiendelans,
Till din ära, rikt tecknad med sår,
Svea då kring din lock flätar segrarens krans
Och med stolthet till mötes dig går.

Rdt.


En gärd af "fromhet".

Man talar om vår tid såsom företrädesvis praktisk,
och detta med rätta, ty öfverallt gör sig mer och
mer gällande en fordran på det verkligt nyttiga,
till och med på de fält, hvarest fantasien har sitt
främsta spelrum. Sålunda fordrar man nu äfven inom
konsten -- »den glada lekens gebit», som det ytligare
sinnet behagat beteckna den -- ett noggrant uttryck
för något verkligt, något lifvets eller det andliga
framåtskridandets oafvisliga behof. Millioners
svett och möda för åstadkommandet af sådana
jättelika monument, som understundom framkallats
genom blott en despotisk herrskarevilja, någon
furstenyck eller till förherrligandet af tomma och
ihåliga religiösa chimèrer, se vi i vår tid icke
mera finna någon egentlig helgd. Tidens öppna öga
gillar nu mera icke bortkastandet af krafter och
arbete på kolossala under af byggnadskonst, som
tillkommit af ingen annan grund, än förevigandet af
någon oftast temmeligen tvetydig fursteglans eller
såsom minnesmärke öfver purpurklädda individers, som
den trasiga tiggarens lika betydelselösa, stoft: se
exempelvis de oerhörda egyptiska pyramiderna; -- nej,
vår tids vakna blickar älska skåda »industripalatser»,
mera verkliga (konstens) tempel, en skön arkitektur
såsom uttryck för något bildningsbehof: akademier,
skolor, museer och annat dylikt.

Men den totala omkastningen från en obestämd och
oklar, »idealistisk», ståndpunkt till en sannare
verklighet är relativt af ganska ny datum.

Vi behöfva ej gå längre tillbaka, än till förra
århundradet, för att mötas af exemplet på ett verk,
hvilket, genom sin inre idélöshet, men genom
yttre magnificence och storhet, utgör ett det
mest talande vittnesbörd om menskliga dårskapernas
omätliga omfång: massans blindhet och den personliga
maktfullkomlighetens förryktheter.

Vi syfta här på den jättebyggnad, Mafra i Portugal,
hvilken fick sitt upphof genom don Juan V:s
bigotteri och vansinniga slöseri. Denne furste
hade nämligen dödligt insjuknat. Om han nu skulle
tillfriskna, lofvade han att göra det fattigaste
franciskanerklostret i sitt land till det rikaste
och skönaste. Konungen blef frisk och lät från år
1717 till 1731 uppföra ifrågavarande byggnad, som
kostade omkring 34 millioner riksdaler. Plan och
ritning uppgjordes af en tysk byggmästare, Ludovici;
men denne hade ingalunda fria händer, emedan konungen
med sina synnerliga nycker nödvändigt ville, både
i det hela och i hvarje detalj, hafva någonting
utomordentligt. Escurial i Spanien synes dervid
hafva föresväfvat honom, men Mafra skulle blifva ännu
större.

Mafra, på en gång kloster, kyrka och palats,
ligger i en ödslig trakt, ungefär två och en half
svenska mil från Lissabon. Vi vilja ej försöka det
omöjliga, att egna någon närmare beskrifning åt all
dess »herrlighet»; men för att åtminstone få någon
närmare föreställning om det ofantliga byggnadsverket,
anföra vi följande: Årligen användes för byggnadens
uppförande
inemot femtiotusen arbetare och tusentals dragare
ensamt för stentransporten. -- Hufvudfaçaden delas i
tre tydliga hufvudpartier: mittelpartiet eller kyrkan
med framtill tvenne torn, det södra eller drottningens
bostad, det norra eller konungens. Sjelfva dômen
-- ej synlig på vår afbildning -- höjer sig midt
öfver kyrkan. Denna dôm är en efterbildning af
S:t Peters kupol i Rom. Kyrkans inre företer, till
den goda smakens förfång, ett otroligt slöseri med
bildstoder, förgyllningar, basreliefer, ornamenter,
nischer, kulörda marmorarbeten, friser, kolonner
etc. Öfverallt förirrar sig ögat, utan att finna någon
hvilopunkt. Allt är blott en prunkande dekoration,
en otyglad lyx -- ingenting vidare. På detta sätt
fortgår det, mer eller mindre dämpadt genom hela
jättebyggnaden, hvarföre vi också icke skola trötta
med några ändlösa beskrifningar. För kuriositetens
skull vilja vi blott ännu nämna, att midten af dômens
hvalf slutes med en enda sten af sådan storlek, att
åtta fönster kunnat mejslas i den samma. Fyratio
arbetare skola samtidigt hafva användts vid detta
arbete, utan att besvära hvarandra.

Om byggnadens ofantliga dimensioner gör man sig
vidare ett begrepp, då vi nämna, att år 1808 en fransk
armé på 12,000 man der fann ett beqvämt utrymme och,
som en författare säger, »försvann i dess inre, lika
lätt, som gamla testamentets profet i hafsmonstrets
innandöme».

Den kanske enda praktiska nytta, som denna
byggnadskoloss för närvarande erbjuder, är att några
få af dess tusentals salar, rum och celler tjena som
lokal för krigsskolan, der de blifvande officerarnes
öfningar knappast störa ekot i denna ensliga ort.

Man berättar, att konungen, då basilikan invigdes,
lät i förhuset utbreda en mängd dyrbara mattor,
heliga kärl och juveler, som han förärade klostret,
och att han dervid yttrat till sina förvånade hofmän:
»Veten, att allt detta, som j sen framför eder,
har kostat mig mer, än det vidsträckta byggnadsverk,
som omgifver oss.»

Men slutsumman är emellertid, att Mafra ruinerade
Portugal; ty infall af sådan art skulle utblotta äfven
de rikaste nationer, och det var endast på längden,
som Brasiliens guld- och diamantgrufvor förmådde fylla
den brist i finanserna, som uppkommit genom Juan V:s
dåraktiga företag.

Vid hans död år 1750 var också skattkammaren
fullkomligt tom: man fann der icke ens så mycket, som
erfordrades till en -- messa för den aflidnes själaro
... dock, munkarne hade fått sig ett praktfullt
kloster i en ödemark.

Slutligen nämna vi den gloire, som denne furste
förvärfvade åt sig, åt sitt land och åt sina
efterträdande suveräner, hvilka äfven fingo bära
den af påfven Benedictus XIV åt Juan V, för dennes
exemplariska fromhets skull -- så klart ådagalagd genom
skapandet af den onyttiga stenkolossen --, skänkta
afundsvärda titeln af Hans allra trognaste Majestät.

Svante.



Strid och Frid.

Allt var tomt och allt var öde, 
Dystrare, än hos de döde, 
Förrän, uti morgonväkten 
Utaf tiden, andedrägten
Af Guds kärlek kringspridt lif;  -- 
Men han öfver vattnet svingar, 
Och till allt hans grundton klingar
I det korta ordet:  »blif!»

Dervid ur den dunkla natten 
Framstod land och framstod vatten --
Allt befolkadt -- nya väsen, 
Ifrån djuren ned till gräsen,
Lefde upp derpå, deri. 
Sist steg menniskan ur gruset,
Lyfte blicken upp mot ljuset, 
Leende och glad och fri.

Hennes känsla kärlek prydde,
Tanken visheten blott lydde,
Frid i hennes inre bodde
Och i hennes fotspår grodde
Fridens säde: jorden var
Blott en lustgård, som i alla
Träden -- hvad man dem vill kalla --
Salighetens frukter bar.

Strid.
(Till poemet "Strid och Frid" )



Frid.
(Till poemet "Strid och Frid".)

Änglarne i himlen gladde 
Sig deråt, att så de hade
Ytterligare en like 
Uti skapar'ns vida rike; 
Men bland dem en var likväl, 
Som förtröt det och afklädde
Helighetens skrud och trädde 
Bort med afund i sin själ.

Gick till menniskan och lade 
Listigt sina ord och sade: 
»Lycklig är du, men du kunde 
Vara mer, om Gud dig unde 
Samma lott, som han har sjelf. 
Skilj dig från det herravälde, 
Under hvilket han dig ställde:
Denna börda från dig hvälf!»

Så kom afunden i verlden, 
Och hon är den djupa härden,
Hvarest hatet, bitterheten, 
Hämden, hånet, girigheten,
Sjelfviskheten danas ut; 
Och i men'skohjertats kamrar
Än den fallne ängeln hamrar 
Sina hvassa svärd och spjut.

Friden -- Herrans kärleks dotter --, 
Hvilken strödde sina lotter 
Rikt med alltid fulla händer, 
Rikt, som solen ljuset sänder,
Vek med tårfyldt öga bort, 
Biltog utur men'skans sinne, 
Der det endast blef ett minne 
Af dess gästning, allt för kort.

Striden kom och grymt framträngde, 
Mordets fackla vildt han svängde: 
Strömmar utaf blod nu flöto,
Menniskorna tårar gjöto, 
Suckar ifrån deras bröst
Gingo tunga, hvarje hjerta 
Sökte ängsligt och med smärta, 
Hvar det skulle finna tröst. -- -- --

Biden dock, men tåligt biden, 
Arma men'skobarn, som liden! 
Friden än skall återkomma 
Och välsignelsen skall blomma, 
Der förbannelsen gått fram. -- 
Längese'n i Österlanden 
Hon som barn uträckte handen, 
Att för våldet sätta dam.

Och de stunda dessa ljufva 
År, då hennes hvita dufva
Öfver hela jorden sväfvar 
Med en kraft, för hvilken bäfvar 
Stridens segerstolta örn. -- 
»Frid på jorden» skall det blifva, 
Hon sitt namn skall mäktigt skrifva
Uti alla verldens hörn.

Claës Joh. Ljungström.



Kronolotsens berättelser,

upptecknade af Aldebaran.

VIII. 

En björnvisit och ett misslyckadt anfall.

(Forts. fr. föreg. häfte, sid. 95.)

Sex veckor efter föregående samtal ilade »L'Étoile
du Nord» för fulla segel och en frisk sydvest hän
öfver nordliga Atlantens glindrande vågor.

Vi voro redan vid ungefär 75° nordlig bredd, och vår
resa hade redan visat ganska lyckliga resultater. Min
befattning om bord var mig till en början obehaglig,
då jag snart märkte, att jag hade ingenting att
göra och att markisen måste hafva betalt någon
summa för mig hos redaren; ty både kaptenen och
det öfriga befälet visade mig synnerlig aktning och
undfallenhet. Jag beslöt derför att »pumpa» Martial,
och det dröjde ej länge, innan han lät mig förstå,
att jag gissat rätt och att markisen till och med
hade vidtalat Martial att följa med, för att se till,
att min sinnessjuka icke förvärrades. Jag begärde
nu ett enskilt samtal med kaptenen, en hygglig
gubbe, vid namn Chenu, och omtalade för honom,
att jag visste allt, men att jag önskade få någon
sysselsättning. Kaptenen lofvade välvilligt att skaffa
mig sådan, och snart hade jag del i göromålen.

Mitt sinne lättades, ju mera jag hade att göra, och
då min och Martials vakter voro samtidiga, brukade vi
ofta prata med hvarandra. Hufvudpersonen i våra samtal
var naturligtvis markis de Pontchateau. Ofta berättade
Martial sina lustiga historier och beledsagade dem
med en af sina »blänkare». Han brukade då sitta vid
trappan till halfdäck och vara omgifven af hela
besättningen, befälet på ena sidan och manskapet
vördnadsfullt skockadt kring stormasten.

Så satt han stundom långt in på natten 
Och "spann ihop" många underting, 
När skeppet sam öfver stilla vatten, 
Och skrattet genljöd då rundt omkring.

Efter någon tid voro vi i närheten af Spetsbergen,
hvarest hände, att »L'Étoile du Nord» omringades af
flytande isberg,
hvilkas massor dagligen ökades. En dag underrättade
Martial besättningen, från kaptenen, att som
ismassan stannat, hade det troligen stött mot den
fasta isen, hvarför kaptenen hade beslutat att till
fots och med ett par lätta isbåtar låta företaga
en rekognoscering. Jag fick under denna expedition
medfölja, och vill jag nu för eder förtälja

De äfventyr mig hände der, 
Ty nära på det var, 
Att gubben icke setat här, 
Med er, på gamla dar.

Men när nu faran öfver är 
Och när man är i land,
Då är det roligt att så här 
Framkalla den ibland.

Vid den af kaptenen beslutade expeditionen, öfver
hvilken Martial erhöll befälet, blef jag anstäld
såsom second. Styrkan utgjordes för öfrigt af sexton
man med tvenne båtar, hvilka voro försedda med medar,
så att de kunde användas såsom slädar.

När allt var färdigt vi alla gingo 
Ifrån vår skuta med glädtigt mod 
Och många önskningar med vi fingo
Utaf kapten', som på ruffen stod.

Se'n för kamraterna gafs ett hurra 
Och ett för skeppet och dess befäl. 
Den gamle hunden så vänligt murra'
Och gnällde åt oss ett godt farväl.

Första dagens resa var utomordentligt tröttsam. Flere
gånger måste vi göra långa omvägar och ofta nog måste
vi skjuta våra slädbåtar i vattnet, för att kunna
komma öfver
de på somliga ställen ganska breda remnorna mellan
de gungande isfälten. Vår gamle befälhafvare styrman
Martial var nu, om möjligt, vid bättre humör än om
bord. Allt, som kunde gifva anledning till en visa
eller en af gubbens »blänkare», försummades ej. Efter
tvenne dagars marsch voro de flesta bland manskapet
uttröttade, då vi kommo till en bred vak, hvilken vi
måste ro öfver. Efter många ansträngningar kommo vi
öfver till andra sidan, hvarest Martial påstod, att vi
bestämdt hade land. Knappt hade han hoppat ur båten,
förrän han började »draga fram med en blänkare»:

"Nu hafva vi lyckligen kommit häröfver, 
I följd hvaraf jag vill er alla bestå 
En grogg, ty jag vet, att ni detta behöfver, 
Och derföre skolen j äfven den få.

Men sedan vi rätt in i nordpol'n marschera, 
Der mår man som perla i guld, det är sant, 
Der bor gubben Winter; det kan ej mankera, 
Att han blir förtjust se en gammal bekant.

Jag varit hos gubben, och det många gånger, 
Och bjudits på björnskinka, legat på dun. 
Vid kaffet fru Nordan presterar oss sånger, 
Och man hennes blåser dertill i basun.

Och vet ni, att aldrig ni nån'sin sett maken, 
Der är så gentilt, fastän visst något kallt: 
Af klaraste is äro alla gemaken 
Och pelarue äro af finaste salt."

Huru trötta vi än alla voro, kunde vi ej annat än
skratta åt vår trefliga befälhafvare och hans roliga
»blänkare». Groggen tömdes med ett hurra för styrman
Martial, och derefter tältades för natten. Uti tältet
fladdrade snart en munter brasa och mat lagades,
hvarefter vi gingo till hvila.

När jag sofvit en stund, vaknade jag och kände
en obehaglig tyngd på mitt bröst samt den ena
heta pusten efter den andra i mitt ansigte. Då jag
öppnade mina ögon såg jag vid den ännu lågande elden
en stor hvit isbjörn, hvilken med sina skarpa ögon
på ett ganska oförskämdt sätt betraktade mig, under
det han höll den ena af sina stora tassar stadigt
tryckt mot mitt bröst. Min belägenhet var i sanning
ingalunda afundsvärd. Så sakta jag kunde, sträckte
jag nu ut min arm och lyckades att få tag uti en
af de största eldbränderne. Björnen hade dock märkt
min rörelse och började, i det han gapade, att ryta,
samt lyftade upp sin tass, troligen för att förpassa
mig till evigheten. I ögonblicket kastade jag mig åt
sidan och knappt hade jag kommit på fötter, förrän
jag af alla krafter rände in den rykande eldbranden i
björnens öppna gap. Nu uppstod ett förfärligt oväsen;
mina kamrater hade vaknat, de kommenderade och skreko
om hvarandra, björnen röt af raseri, och jag anföll
honom ursinnigt med en af de återstående bränderne.

»Skjut inte», ropade Martial med hög röst, »förr än
jag kommer med; vi få gifva den besten en hel soppa
på en gång.»

Snart voro Martial och trenne andra färdiga och
nalkades nalle, som nu hade fått tid att resa sig på
bakbenen, och seende sig omkring, liksom han ämnade
välja sitt offer, tog han redan ett steg framåt,
då han träffades af fyra kulor på en gång och föll
död till våra fötter.

Ehuru vi sofvit obetydligt, var dock sinnesstämningen,
om morgonen, utmärkt. Att Martial vid den välsmakande
frukosten ej kunde låta bli att sjunga, var naturligt,
och snart började han:

Man mår så godt ibland nordpol'ns isar, 
Och detta lif jag med rätta prisar; 
Tänk blott hur trefligt vid denna pol, 
Att midt i natten man här har sol.

Här fins ju allting och litet öfver, 
Men intet af det man ej behöfver; 
Här fins ju björnstek och vildt och is, 
Ej tvåfotsbjörnar och ej polis.

Härefter fortsattes färden, och vid middagstiden
funno vi verkligen, att vi voro i land på Spetsbergen,
ungefär en geografisk mil norr om dess sydvestligaste
udde, kap Lookut. Från en höjd kunde vi se vårt fartyg
och blefvo ganska förnöjda,
då vi genom kikaren märkte, att »L'Étoile du Nord» var
fri från isen och kryssade på en fem à sex minuters
afstånd från land.

Nu påskyndades återfärden, och då fartyget hade märkt
oss, kommo vi snart med dess båtar välbehållna om
bord. Efter ytterligare trenne veckor hade vi gjort en
särdeles lycklig tur och voro nu färdiga att återvända
mot hemmet.

Vid min och Martials återkomst från vår isresa, bad
andre styrmannen, m:r Gervois, att få tala med oss
några ord i sin kajuta. Vi inträdde och när han väl
stängt dörren sade han:

»Ursäkta mig, mina herrar, om jag nu kommer att
vidröra någonting högst sorgligt och obehagligt, i
synnerhet för er, m:r Seeman; men jag anser det vara
min skyldighet, både som vän och kamrat. -- Innan ni
kom om bord å 'L'Étoile du Nord' var ni ju mycket
illa sjuk -- var det icke så?»

»Jo, min herre, jag hade legat i en långvarig
nervfeber», svarade jag sorgsen, i det jag påminde
mig orsaken dertill.

»Ja, men jag hörde äfven, att ni blifvit sårad af en
skurk, som lärer varit slägt med -- med er tillämnade
brud ...»

Vid påminnelsen om Marie var jag oförmögen att svara
-- stora tårar framträngde mot min vilja, då Martial,
slående knytnäfven i bordet, afbröt m:r Gervois med
de orden:

»En skurk, ja! en ohängd kanalje, som jag gerna
skulle se hängd under rånocken på 'L'Étoile du
Nord'. Ack! jag önskade bara, att jag hade honom här --
så ...»

»Lugna dig, min vän», svarade m:r Gervois, »ty din
önskan kan i så fall lätt gå i fullbordan, vi hafva
just den fågeln här om bord.»

»Hvad!?» frågade Martial.

»Colas Novare här, ombord?» ropade jag uppspringande,
»omöjligt ... omöjligt!»

»Se så, se så, mina herrar, låtom oss nu tala
förståndigt -- sitten då ner, så skall jag omtala, huru
härmed förhåller sig. J minnens väl, att samma dag,
vi skulle afgå från Cherbourg, rymde en af jungmännen
och att kaptenen mönstrade en annan i stället, den
der med röda håret och stora plåsterlappen öfver
ansigtet ...»

»Laurent», mumlade Martial.

»Ja, just han. -- Nå väl, han har varit mycket villig
om bord och skött sina åligganden oklanderligt, fastän
han, så ofta han kunde, drog sig ifrån kamraterna och
äfven aldrig höll sig ren i ansigtet. Detta sednare
förargade kaptenen i synnerhet, och samma dag ni
hade företagit isfärden, befallde han karlen, att
han skulle tvätta sig. Laurent gick mumlande bort,
men syntes på eftermiddagen likadan som förut. Tusan
vet, hur 'gubben' fick syn på honom -- allt nog, han
blef ytterst rasande och befallde Laurent komma fram,
hvarefter han kommenderade babords vakt att tvätta
honom. Förgäfves slog Laurent rundt omkring sig i
raseri, han blef snart öfvermannad och bunden samt
ordentligt renskurad öfver hela ansigtet. Men nu
undergick han en högst besynnerlig förvandling. Den
stora plåsterlappen föll af, och det var omöjligt
for de närvarande att derunder upptäcka något
sår. Under allmänt skratt spolades han grundligt,
då det röda tofviga håret dels föll af och dels
började att mörkna, så att, då toaletten var gjord,
delinqventen befanns hafva ganska vackert svart
hår. Kapten Chenu kallade nu Laurent till sig och
frågade honom, hvarför han nyttjat denna förklädnad
samt huru han befann sig efter tvätten.

Då svarade Laurent: "Ert skämt är grymt,
Men saken förhåller sig så,
Att nyligen har från ett skepp jag rymt
Och vill icke dit åter gå,
Och derför förklädde jag mig så der,
Det var intet ondt häruti.
Förklädna'n behöll jag äfvenså här,
Då hit jag ju kommit deri."

Kaptenen skrattade och vände honom ryggen samt gick
upp på ruffen och började att der promenera af och
an. Jag återigen funderade på, hvar jag sett detta
ansigte förut, då en af matroserna kom mitt minne
till hjelp och omtalade, att mannen hette Colas Novare
samt bifogade till denna upplysning en berättelse om
m:r Seemans sjukdom och orsaken dertill. Här slutade
andre styrmannen sin berättelse.
En lång stund sutto Martial och jag tysta och
begrundande. Hela den sorgliga dram, i hvilken jag
så nyligen spelat en af hufvudrollerna, utvecklade
sig så småningom för min själ -- då jag blef afbruten
i min tankegång af Martial, som sade:

»Huru tänker ni behandla denna usling, då ni träffar
honom?»

Det dröjde en stund, innan jag svarade.

Underliga tankar genomkorsade mitt hufvud, men
slutligen sade jag:

»Jag föraktar denne man för mycket, för att nu mera
tänka på honom -- jag vill försöka att ej känna igen
honom.»

»Bra, min vän, mycket bra; -- men jag för min del
svär heligt, att om han, som jag nästan förmodar,
har något ondt i sinnet och jag märker det, skall
jag skjuta honom som en hund», yttrade Martial, i
det han steg upp, samt fortsatte: »och nu skolen j
dricka ett glas gammalt vin med mig i min kajuta,
så ska' ni få höra en alldeles ny 'blänkare', som ni
inte ha' hört förr.»

Först några dagar derefter fick jag se Laurent och
igenkände i honom genast Colas. Jag låtsade, ehuru det
var mycket svårt, att ej igenkänna honom, och efter
ett par dagar tycktes han äfven tro sitt inkognito
bevaradt, men bibehöll sin förut visade förkärlek att
vara under däck, så snart tjenstgöringen ej fordrade
hans oundvikliga närvaro der ofvan.

Vi nalkades nu hvarje dag engelska kusten och voro
jemt ytterst vaksamme, för att ej falla i våra
fienders händer. »L'Étoile du Nord» länsade undan
för en frisk bramsegelskultje. Det var en söndag;
kapten Chenu hade, som han alltid brukade, hållit
en kort gudstjenst, och den icke vakthafvande delen
af besättningen hade just gått ned att skaffa. Det
var Martials och min vakt, vi sutto och samtalade om
hvarjehanda, då jag, i det jag blickade mig omkring,
hastigt utropade:

»Se der, ett fartyg, om jag icke misstager mig.»
Springande upp på bastingeringen, satte jag handen
öfver ögonen, och sålunda balanserande efter
fartygets rörelser, betraktade jag den lilla punkt,
som vid horisonten allt mer och mer började likna ett
fartyg. I detta ögonblick hörde jag Martial häftigt
ropa till:

»Akta dig, Seeman!»


Ett misslyckadt anfall.


I samma stund jag vände mig om, erhöll jag ett djupt
knifsting i venstra delen af bröstet samt en hård
stöt, så att hatten föll af mig och jag baklänges
störtade i hafvet. Jag igenkände, då jag föll,
Laurents eller rättare Colas Novares mörka gestalt
och såg honom med knifven i hand kasta sig efter mig
i djupet. Då jag åter kom upp, var Colas några famnar
ifrån mig. Genast, då han såg mig, sam han emot mig
med knifven mellan tänderna. »L'Étoile du Nord» hade
lagt bi och båtar utsattes, men fartyget låg dock på
väl en kabellängds afstånd. Colas fattade nu knifven i
högra handen, och då han var mig nära, måttade han ett
hugg åt mitt hufvud; jag afvärjde detta med venstra
armen och lyckades fatta tag i hans hår. En förtviflad
kamp började, och ehuru jag var mångdubbelt starkare,
gjorde smärtan och blodförlusten, att jag endast matt
kunde försvara mig. Jag märkte dock, att jag betydligt
utmattade äfven honom genom att, så ofta jag kunde,
nedböja hans hufvud. Han söndersargade förfärligt
min venstra arm och slutligen träffade han en sena,
så att jag ej mera kunde
parera, utan armen blef förlamad. Jag släppte nu hans
hår med högra handen och gaf honom ett hårdt slag med
knuten hand i hans ena öga, och sparkande honom ifrån
mig, kastade jag mig på rygg och sam ett par tag,
då mitt hufvud hastigt stötte mot ett hårdt föremål,
med den påföljd, att jag förlorade medvetandet. Det
var skeppets båt, hvilken just kom lagom att rädda mig
och, mot Colas' vilja, äfven taga honom om bord. Då
jag återfick sansen, befann jag mig om bord. Vid
min sida fann jag Martial och kapten Chenu, båda
sysselsatta med att förbinda det sår Colas tillfogat
mig.

Och gubbarne båda, de logo 
Så godt, när jag ögat slog opp. 
Hvarandra i handen de togo 
Och sade: "än äga vi hopp -- 
Vår pojke skall ej från oss tagas, 
Re'n lifvet tycks komma igen; 
Men bofven utaf oss skall ägas, 
I rånocken hänga vi den". 
Förgäfves jag vill protestera, 
De hafva fått uslingen fast, 
En domstol de snart arrangera 
Och hänga så Colas i hast.

Efter en half timmes förlopp blef liket nedtaget
och på sjömans vis bundet på en bräda samt sedan en
tyngd fästats vid fötterna kastadt öfver relingen
och sänkt.

Knappt hade fjorton dagar passerat, förr än jag var
så återställd, att jag kunde börja min tjenstgöring.

En rykande storm hade vi att tacka för, att vi ej
blefvo uppbringade af tvenne engelska fregatter,
utan slutligen välbehållna återkommo till Cherbourg.

Fastän se'n dess gått många år 
(Så hastigt tiden flyr), 
Jag minnes tydligt, som i går, 
De tvenne äfventyr.


Minnen ur mina flydda dagars historia.

(Ur en gråhårsmans portfölj.) 

Af Sophie Bolander.

Då man sitter kulen och skumögd vid spiselns kant,
med snöiga lockar och röjmatiska krämpor, lättar
det sinnet och värmer hjertat, att med tankarne
lefva tillbaka i de dagar, då man log åt verlden
och den log igen, då kampen med ödet var en lek och
då man längtade efter äfventyr, liksom sjömannen
efter en frisk kultje, som sätter rörelse och fart
i skutans lama gång. Det är godt, då man utan ånger
och förebråelser kan minnas den tid, då man var
glad. Jag var i min ungdom en »kuriös persedel»,
som min gamla tant brukade uttrycka sig. Min far var
komminister. Han dog, då jag var endast tio år gammal;
min moder var redan död förut. Min tant sade om den
förre, att han hade ingen talang för predikstolen och
ännu mindre för sin ekonomi. Jag vet icke, huru dermed
förhöll sig, blott att han lemnade många böcker och
inga penningar efter sig. Elin, omtalar gamla tant,
var min mormors syster. Hon var enka efter en rik
köpman, som hetat Moberg, hade inga barn, men ett
godt hjerta, hvarför hon upptog mig, Kalle Falk, till
fosterson. Jag hade bort kalla henne »grande-tante»,
men »grandessan» älskade hon ej.

På landet hade jag lefvat i min frihet, att ej säga
vildhet. Jag hade fraterniserat med kalfvar och
getter, ankor och höns, åkt i de väldigaste hölass,
hoppat från de öfversta bjelkarne i den halffulla
ladan, ridit barbacka på »Pålle» till vattnet,
klängt öfver de högsta gärdesgårdar och gungat i
toppen på hvarje äpelträd, som haft frukt på sina
grenar. Hos tant blef det ett annat lif. Hon ville
icke släppa mig i skola, på det jag icke skulle
lära »pojkfukter». Jag skulle läsa för en gymnasist,
som på bestämda tider kom till mig i detta ändamål;
dessemellan sysselsatte mig tant med att, sittande på
en pall vid hennes sida, nysta garn, knyta efsingar,
slå snören på gaffel, raffla sidenlappar, eller
något dylikt. Muntrande tidsfördrif för en liflig
tioåring! Tant hade lyckligtvis en liten hund, en
hvit, krushårig, af spansk ras, vid namn Bello. Han
gjorde intet annat än låg och sof på en grön dyna i
ena soffhörnet. Han hade nästan lika ledsamt, som jag,
föreföll det mig. För att muntra oss begge, hittade
jag på hvarjehanda upptåg. Än trakterade jag honom
med snus ur tants dosa, än gömde jag en kardborre
i ullen vid hans ena öra, o. s. v. När tant gick ut
att spatsera, förde hon Bello i ett band med sig, på
det han icke måtte springa bort. En dag tog jag en
hyssingssnodd, som löpte lätt, gjorde en rännsnara
och slog helt oförmärkt om Bellos svans. Bäst tant
förde honom framåt, fick hon honom ej ur stället;
han stretade emot, huru bevekande hon än lockade. Så
gick det åter ett stycke obehindradt, hvarefter
samma manöver upprepades. Tant var korpulent och
förmådde endast långsamt röra sig i vändningarne,
hvarför jag i all säkerhet opererade bakom hennes
rygg. Slutligen blef jag dock upptäckt. Tant blef
mycket ond, men gatan var icke stället att gifva
luft deråt. När vi kommo hem var min lästimma inne
och »magistern» redan anländ. Tant ville ej störa
min läsning, och sedan blef icke mera tal om saken;
den tycktes komma i glömska, men när det härnäst
blef fråga om att spatsera, knöt tant ett band om
min arm och ledde mig vid ena sidan, liksom Bello vid
den andra. Detta var lika sårande som tvingande. Det
var första gången begreppet om rangskilnad hos mig
uppstod. För att dölja min skamliga boja, höll jag mig
så nära intill tant som möjligt. »Gosse, du trampar
mig på fötterna!» påminde hon mig gång efter annan
och släppte, för hvarje gång, efter ett stycke af
bandet. När jag märkte, att detta var nära slut och vi
kommo till en tvärgata, der en skramlande åkarekärra
for fram, ropade jag med full hals: »Det skenar,
det skenar!» och gjorde en sats framåt, så att tant
släppte bandet. Knappast kände jag mig lös och ledig,
förrän jag sprang af alla krafter, utan syfte, utan
mål, blott för att njuta af min frihet. Så kom jag
nedåt hamnen, der en ångare låg förtöjd. Med
ett hopp stod jag på dess fördäck. »Rädda barnet!»
ropade tant, som sett mitt hopp och trodde, att
jag gått till bottnen, och fattade, halfdöd af
förskräckelse, en eldare, som befann sig på kajen, vid
armen, släpande sig med hans tillhjelp till stället,
för att se mig död dragas ur vattnet. Emellertid
gick jag, som aldrig skådat något ångfartyg förr
och icke såg till någon menniska, som kunde hindra
mig, helt nygirig och såg mig omkring och råkade
så ned i salongen, der jag fick höra tants röst
ofvanifrån, kallande mig vid namn och tilläggande:
»femtio riksdaler till den som återfinner honom!» --
Här är jag, tant lilla -- skyndade jag att svara och
stack hufvudet upp öfver trappöppningen. Tant gaf
till ett rop och sjönk ned på en smörbytta; Bello
morrade och skällde, som om han blifvit ursinnig;
städerskan kom ur sin hytt och hämtade vatten, och
en barsk man -- det var styrmannen -- tittade upp ur
lastrummet och frågade, hvad det var för larm på
skutan? En hop folk hade emellertid samlat sig, för
att åse uppträdet. Alla fästade ögonen på mig, alla
skulle veta, hvad jag gjort, och alla skrattade, då
de erforo det. Jag kände mig helt stolt, som föremål
för så mycken uppmärksamhet.

När vi efter detta äfventyr befunno oss hemma igen,
kom ingen belöning för mitt återfinnande mera
i fråga. Jag fick i stället en tillrättavisning,
sådan jag ganska väl förtjenade och som ytterligare
skulle skärpas genom en timmes arrest i en mörk
garderob. Sedan jag ett par gånger gjort mig angelägna
ärenden att slippa ut, började jag att tänka på
andra medel att förströ mig, ty den timmen ville
aldrig taga slut. På en hylla i garderoben stod en
leksak, som tant haft i sin barndom och som hölls
i stor vördning. Det var ett mekaniskt konstverk,
som drefs med sand -- en skomakare, som satt i sin
verkstad, med lästen på knäet och hammaren i hand,
hvilken han, så länge sanden rann, taktmässigt rörde,
med ett litet pickande, som af ett ur. -- Om jag
varit snäll och beskedlig hela veckan, skedde om
söndagen en förevisning deraf, mig till belöning,
uppmuntran och uppbyggelse. Nu föll det mig in att
praktisera ned denna tingest, för att roa mig dermed
i min ensamhet. Det var en springa på dörren, genom
hvilken nog dager inföll för att jag skulle kunna se
underverket, om jag höll det midt i strimman deraf. I
garderoben fanns en stol, på hvilken jag med tillhjelp
af tants parasoll, som jag visste hade sin plats i
ett hörn, sökte fylla det mått, som fattades i min
längd. Just som jag var på vippen att hinna mitt mål,
förlorade jag jemnvigten, slog omkull stolen och föll
med den på golfvet. Olyckligtvis kom tants sommarhatt
-- som stod på en ställning i närheten af konstverket --
i vägen för den oberäknade rörelse, som parasollen i
det kritiska ögonblicket beskref, och gjorde sällskap
i fallet. Vid det buller, som uppstod, skyndade tant
till och blef, vid det hon öppnade dörren, varse min
ena fot, som, under det jag sökte krafla mig upp,
förirrat sig ut genom kullen på hatten. För öfrigt var
min person insnärjd mellan stolsbenen och öfverhöljd
af en grå paramattaklädning, som jag, för att rädda
mig, ryckt med mig i fallet. Tants första tanke var
på mig, och hon utropade med en riktigt hjertskärande
ton: »Den gossen slutar med att taga lifvet af mig!»
-- »Förlåt mig, söta, goda tant! jag skall aldrig göra
det mera» -- stönade jag, halfqväfd under stolen och
paramattaklädningen. -- »Du har då inte slagit ihjel
dig?» frågade hon, aftäckande min fallna bild. --
»Nej vass!» -- sade jag och reste mig upp, helt
kry och glad att komma på fötter igen. Tant hade
mig att röra på alla mina ledamöter, och sedan hon
fullkomligt öfvertygat sig, att de voro i godt skick
och välbehållna, vände hon sin uppmärksamhet på den
skada, jag föröfvat. Den var icke obetydlig. Hatten
var »irreparabel», klädningen hade fått en rispa och
parasollen var afbruten på skaftet. Lyckligtvis satt
skomakaren helt ograverad vid sin läst, med hammaren
i handen. Tant uppskattade sina förderfvade effekter
till ett betydligt belopp, höll ett långt
tal öfver den förlust, jag vållat henne, (hvaraf jag
knappast senterade ett enda ord) och hotade att skicka
mig tillbaka till landet, att blifva en bondpojke och
gå vall med boskapen (något, som jag i min fåvitskhet
tyckte icke alls skulle blifva ledsamt). Emellertid
blef den mest trängande frågan: hvad skulle hon för
ögonblicket taga sig till med mig? All rätt till
nåd i mitt straff hade jag förverkat, men att å nyo
stänga in mig i garderoben hade sina farhågor. Ett
annat fängelse måste inrymmas åt mig, och tant
fann på råd derför. Hon hade ett litet vindsrum,
infattadt med skåp, i hvilka hon förvarade sitt
linne, sina syltburkar och andra förråder, som hon
höll dyrbara. Här tillbommade och undanstökade hon
allt, hvarpå hon trodde mig kunna göra skada -- och
hvarpå kunde jag icke det? Derpå förde hon mig dit,
att utstå en fördubblad fängelsetid. Under denna
inföll middagstimman. Jag skulle icke få mat förr, än
jag utstått mitt straff. Till min uppbyggelse fick
jag katekesen med mig, för att lära min lexa, tills
»magistern» på eftermiddagen skulle komma. Lexan var
snart lärd, men hvad skulle jag sedan göra? Der stod
en gammal trästol i ett hörn. På den red jag häst
en stund, men snart blef det icke roligt mera. Jag
började nu fundera på något nytt företag. Rummet
var ett gafvelrum, hvars enda fönster låg utåt vår
grannes, borgmästarens, trädgård, hvari stod ett
päronträd, som sträckte sina grenar så godt som
inpå rutan; det var rikligen fullsatt med frukt;
den var väl icke mogen än, men vid tio år är man ej
så nogräknad i sådana stycken. Den började skifta i
rödt på ena sidan. Det vattnades i munnen på mig, så
mycket mer, som jag skulle blifva utan middag. Tantali
öde kunde icke vara värre än mitt. Jag såg mig
gång efter annan omkring i den tomma kammaren efter
något, hvarmed jag skulle kunna fiska mig ett päron,
men den gamla stolen kunde icke tjena mig som krok;
allt annat var väggfast. Då blef jag varse en stång,
som låg utmed ena väggen och som begagnades att
hänga tunnbröd på till torkning. Jag fattade den,
men fann den oegentlig för mitt behof. Den var för
tung för mig att handtera, och om så icke varit,
hade frukten, som jag träffat, fallit på marken
och blifvit utan nytta för mig. Jag kom då på en
annan idé. Jag öppnade fönstret, sköt ut stången och
lyckades med den få fäste på en gren. Nu hade jag en
kommunikationslinje mellan min arrest och trädet. Men
huru beträda den? Fönstret låg blott en åtta alnar
öfver gatan, emedan huset blott hade en våning. Höjden
var således icke svindlande. Jag knäppte händer och
fötter kring stången och kraflade mig så längs den
samma från fönstret till trädet och hann lyckligen
till detta, då en händelse inträffade, som jag
ingalunda beräknat. Genom min tyngd och mitt kafvande
framåt gled stången i samma riktning, och just som jag
fattade i grenen, ramlade den ned, och slog med stort
buller in i tants skafferifönster. Strax derpå fylldes
mina öron af förfärande ljud. Det var tants och hennes
köksas röster, vexelvis uppräknande de olyckor, de
i skafferiet upptäckte. En butelj blåbärssaft var
sönderslagen, en gräddkruka kullstjelpt, mjölken
i bunkarne förstörd af glasskärfvor, smör, ost
o. a. m. fördränkt i saft och grädde. Men snart vände
tant sina tankar från sjelfva olyckan till sättet,
huru den uppkommit. En misstanke tycktes hos henne
uppstå, ty jag såg henne komma ut på gården och se
upp till mitt fängelsefönster. Då hon fann det öppet,
började hon ropa mig vid namn. Huru önskade jag mig
icke nu tillbaka i min arrest! Då hon icke hörde
mig svara, skickade hon pigan upp på rummet, och då
denna genom fönstret tillkännagaf, att jag icke fanns
der, hörde jag henne snyftande gifva den förmodan
tillkänna, att jag hoppat ut genom fönstret och låg
ihjälslagen innanför borgmästarens trädgårdsplank.

Jag hade gerna velat taga henne ur sin villfarelse,
men jag vågade icke gifva mig tillkänna. Jag satt
grensle öfver en gren och tryckte mig med återhållen
andedrägt intill stammen, för att göra mig så mycket
mera osynlig i skuggan af löfven. Några ögonblick
derefter såg jag tant komma vid borgmästarens arm
på trädgårdsgången, styrande rakt till trädet, der
jag satt. »Han finnes här icke», sade borgmästaren,
»och som fru Moberg ser, synas hvarken blod eller
spår i den
nykrattade sanden, som kunna gifva anledning till
några oroande föreställningar.»

»Hvar skulle han tagit vägen? Han kan väi icke flyga
heller! Men det går, som jag sagt: han slutar icke
förr, än han skrämt ihjel mig. Hvar vill borgmästaren,
jag skall få reda på honom?»

»Vi skola skicka ut i staden för att söka honom. Han
måste någonstädes finnas.»

Nu fann jag, att saken tagit en allvarsammare
vändning, än jag kunnat föreställa mig, och jag
ropade med en af ångest darrande röst: »Tant, söta,
goda tant, jag är här och icke längre borta!»

Tant såg upp och utbrast: »Herre Je! hur har du kommit
dit och hur skall du komma ned, utan att bryta halsen
af dig?»

»Det skall nog gå, bara tant inte vill vara ond på
mig!» lipade jag.

»Nej, min söta gosse, jag skall inte säga ett ondt
ord, bara du lofvar mig att krypa ned försigtigt. Var
inte rädd! Du kan annars lätt släppa ditt tag och
bryta armar och ben af dig.»

»Dermed har ingen nöd!» lugnade jag henne och kilade,
vig som en katt, till nedersta grenen, hvarifrån jag
tog ett hopp ned på marken.

Jag fick nu göra reda för, huru jag praktiserat mig
ur min arrest i trädet. Tant hörde mig med fasa, och
då jag slutat, satte hon sig på en bänk och utgöt sig
i klagan för borgmästaren öfver den ständiga oro,
hvari jag försatte henne, berättande honom alla
mina »hyss» för dagen. Till min stora hugsvalelse
såg jag borgmästaren gång efter annan draga munnen
till ett leende. Då tant slutat, sade han: »Det är
svårt för ett fruntimmer, att fostra upp en gosse;
hon har icke de egenskaper, som dertill fordras,
ej heller kan hon förskaffa honom ett med hans
natur öfverensstämmande dagligt lif. Den adamitiska
ynglingaättens uppfostran kan ej ske utan inbördes
konflikter. De äro nödvändiga för dess utveckling. Jag
har en pojke, en gök af ungefär samma skrot och korn,
som den här; den har jag skickat till en hederlig
prest på landet, att göra folk af, emedan mamma
höll på att skämma bort honom hemma; och jag skulle
verkligen råda fru Moberg att göra det samma med den
här gynnaren.»

Härvid strök han mig på hufvudet, hvilket gjorde mig
så godt i hjertat, att jag velat kyssa hans hand,
hade jag ej dertill varit för blyg.

Tant lade borgmästarens råd på hjertat. En vacker
dag någon tid derefter, guppade jag på en rapphöna
åstad till gosspensionen i Starbro prestgård. Den der
varande pastorn var en fin stockholmsprest, promoverad
magister, med rang, heder och värdighet af kunglig
hofpredikant, innan han kom till pastoraret. Han
bestred i egen person det väsendtliga af den
pedagogiska befattningen, under det adjunkten fick
predika om söndagarne, resa i sockenbud, hålla
husförhör och i allmänhet ombestyra de pastorala
förrättningarne.

Bland pensionärerna kände jag från början en viss
dragningskraft till borgmästarens son (Alfred
Boman). Detta var ju också helt naturligt, då jag
visste, att han var »en gök af samma skrot och korn»,
som jag sjelf. Jag närmade mig honom helt förtroligt,
men han mötte mig med denna öfverlägsenhet, hvarmed
äldre skolpojkar hafva för sed att gifva nykomlingarne
sin värdighet tillkänna. Detta sårade mig. Emellertid
förkunnade oss kyrkoherden en vacker dag, att
vi skulle få lof på eftermiddagen, för att vara
behjelpliga i trädgården vid äpelskörden. Budskapet
var oss kärt. Alfred och jag förenade oss om ett
träd, som hade en afskild plats och utmärkt vacker
frukt. Ytterst på en af grenarne satt ett stort,
rödblommigt äple, som vi ej kunde förmå att godvilligt
falla, huru vi än ansträngde oss med skakande af
trädet. Då sprang jag efter en stång, för att med
dess tillhjelp blifva mästare öfver det. Återkommen,
ville Alfred afhända mig mitt vapen, för att sätta
min idé i verket. Det kunde jag icke fördraga. Vi
började först gräla och sedan slåss. Vi voro ungefär
jemnstarka. Sedan vi plaggat på hvarandra, så godt
vi förmådde, togo vi ett kragtag, för att slå den ene
den andre till marken. I vår ifver märkte vi icke,
att vi så närmat oss kanten af den i grannskapet
befintliga trädgårdsdammen, att nästa steg skulle
föra oss utför den samma. Det skedde också, och med
ett plumsande lågo vi båda i vattnet. Jag kom öfverst
och var dessutom icke helt och hållet främmande för
konsten att simma. Jag kraflade mig således lätt upp;
sprang efter den omtvistade stången, räckte den åt min
fiende och drog honom vid den upp på det torra. Vår
hetta hade under tiden svalnat, och från denna stund
voro vi de bästa vänner i verlden.

I pensionen fanns en gosse vid namn Pålle Gadd;
hans far var en välbehållen mjölnare. Nu hade modern
fått i sitt hufvud, att sonen skulle studera till
prest, för hvilket ändamåls vinnande hans uppfostran
bekostades i den ifrågavarande pensionen. För
boken visade han dock ej några utmärkande anlag,
enär han vid tretton års ålder ej ännu kunnat lära
sig deklinera mensa, mensæ, etc. Dermot visade
han andra anlag, som tycktes betecknande för
hans framtidsbana. Såsom vanligt i pensioner stod
kosthållet icke i något öfverflödande förhållande
till elevernas appetit. Medgifvas måste å en annan
sida, att en ung, oförskämd mage är glupsk som en
procentare. Pålle Gadd kunde emellertid tjena som
ett praktbevis för ett godt pensionshull. Han var
fet och mullig som en julgris, hade sprängrunda,
skinande kinder och en rygg så bred och fyllig
som en mjölsäck. Hvar han påträffades mellan
lästimmarne, fann man honom alltid mumsande och
sväljande, och visiterade man hans fickor, funnos
der alltid lemningar af fint bröd, skorpor, ost-
och metvurstbitar, m. m. Under sin säng hade han
ett blåmåladt skrin, som var hans skafferi och
hvilket försågs hvarje söndag, då han helsade på
i det närbelägna hemmet. Han återvände alltid med
ett knyte under armen, som sorgfälligt instufvades
i nämda gömma, hvartill han bar nyckeln på en svart
skorem kring halsen. Lade man an på hans gifmildhet
eller hans goda hjerta att dela med sig, var han
alldeles omöjlig, men bjöd man penningar till
vedergällning, så vägrade han aldrig. Han var när
som helst färdig att göra affärer och lät ingenting
afhålla sig från utsigten på en loflig vinning. För
sex styfver fick man en fjerdedels kaka finbröd och
för sex dertill en skifva ost eller metvust. Han
lemnade ogerna »på krita», och skedde det, var
det alltid med förknappning på portionen. Hade
någon af hans kamrater slarfvat bort sin griffel,
penna, e. d., hade han alltid någon i reserv att
tjenstvilligt tillhandahålla i behofvets stund mot
hederlig vedergällning. Vid en rafistulation, som
jag en gång anställde i vår gaderob efter en mössa,
som för mig förkommit, råkade min hand, då jag stack
ned henne bakom en kista, som stod djupt inne i ett
hörn och deri endast vårt begagnade linne förvarades,
i beröring med ett föremål, som föreföll mig helt
egendomligt. Vid första lägliga tillfälle förtrodde
jag mig till Alfred, hvarpå vi öfverenskommo, att i
all hemlighet ställa till en nogare undersökning. Vi
påträffade då en grå ullstrumpa, mycket omsorgsfullt
tillknuten, märkt med P. G. och innehållande något,
som vi lätt kunde förstå var kontanter för bekommen
valuta af bröd- och ostbitar.

Emellertid hade den olyckshändelsen nyss tilldragit
sig, att åskan slagit ihjel en stackars enkas i
församlingen enda ko -- en ofantlig förlust för den,
hvars hela egendom består deri. Bland mina minnen af
min far var hans ömma hjertelag för de fattigas behof
och lidanden ett af de mest framstående. »Salige
äro de barmhertige, ty dem skall barmhertighet
vederfaras», var en tros-sats, som han icke allenast
förde på lapparne, utan äfven bevittnade med sina
handlingar. Dessa ord hade icke gått fruktlösa förbi
mina öron. Min fars ande lefde hos mig. Jag hade
kommit öfverens med Alfred om ett förslag till alla
kamraterna, att efter råd och lägenhet göra ett litet
sammanskott till den stackars enkan, till ersättande
af hennes förlust. Jag hade nyss, till belöning för
hemsända betyg öfver goda framsteg i mina studier,
erhållit tre riksdaler af tant. Dessa blefvo min
tribut. Alfred gaf lika mycket, och alla de andra
gåfvo villigt, hvad de hade. Endast Pålle vägrade. Han
hade inga penningar, sade han.
Så stodo sakerna, då jag gjorde det omtalade
fyndet. Påföljande onsdagseftermiddag, då vi hade lof,
begåfvo vi oss, hela ynglingatruppen, till enkans
stuga. Ingen ville afstå från åsynen af hennes glädje
vid emottagandet af vår gåfva. Den äldste bland oss
blef utsedd att framlemna den. Då vi skulle begifva
oss af, vägrade Pålle, tummande på nyckeln till sitt
blåa skrin, att åtfölja oss. »Kom du, min gosse!»
sade Alfred. »Du får inte saknas bland oss.»

»Jag har inga pengar att ge, och då har jag inte med
att göra», invände Pålle.

»Du är fattig, du, stackars Pålle; men du har ditt
blåa skrin att trösta dig med, kanske ville du haft
litet vägmat med dig? Men det får stå till! Se så,
åstad nu, pojkar! Ett tu, ett tu!» Och han tog Pålle
under armen.

Denne gjorde ännu ett försök att undkomma. Men Alfred
och jag hindrade honom. Jag tog honom under andra
armen och begge gjorde vi vårt bästa, för att lugna
honom, i afseende på den blygsel, han tycktes känna,
genom löftet att han skulle få sin rundeliga del
af den stackars enkans tacksamhet. Detta häfde all
motsträfvighet å hans sida och gjorde honom villig att
utan vidare omsvep följa oss. Framkomna till stugan,
rusade vi alla på en gång in, nyfikna att få se
föremålet för vår välvilja. Den stackars enkan, som
satt vid sin spinnrock med en hög ullkardor bredvid
sig på bordet, hvilka, vid våra föga tempererade
rörelser, fläktade omkring på golf och stolar, helsade
oss ingalunda välkomna; men då ordföranden för vår
beskickning tillkännagaf henne anledningen dertill och
lade henne den hopsamlade summan i hand, förändrade
sig detta, och vi blefvo i hast de kärkomnaste
gäster i verlden. Då hon med sina tacksamhetsbevis
äfven kom till Pålle Gadd, vexlade Alfred och jag
en blick, hvarpå den förre steg fram, grep djupt
inom rocken, satte den omtalade gråa ullstrumpan på
bordet, afskar det omknutna bandet och urhällde dess
innehåll. Palle blef röd som en pion i ansigtet och
öppnade munnen till en reklamation. Men då knuffade
jag honom i sidan och hviskade honom i örat: »Tig
Pålle, eljest gör du dig till en evig utskämma!»
Detta verkade. Alfred tog nu till ordet med hög röst
och sade: »Allt detta är från Pålle Gadd, men han är
för blygsam att sjelf lemna fram det. Det öfverstiger
hvad hvar och en af oss särskilt kunnat gifva. Men
Pålle har ett godt hjerta, han. Hans enda bekymmer är,
att ni skall få för mycket besvär med att sammanräkna
alla dessa slantar, hvarför vi skola hjelpa er dermed,
liksom med att sortera dem.»

Derpå tillade han, vändande sig till oss: »Se så,
pojkar, låtom oss nu gripa verket an! Du, Pålle,
kan taga halfanningarne för dig, emedan du är så
blygsam och beskedlig.»

Några tårar föllo ned på dem under det han
räknade. Summan gick verkligen upp till nära fem
riksdaler. Enkan kunde knappast tro sin lycka,
men mest af allt tycktes det förundra henne,
att »mjölnarens Pålle» kunnat gifva så mycket
penningar. »Han har gifvit betydligt mera än någon
af oss, och derför är han också allra gladast bland
oss. Eller hur Pålle?» sade Alfred, vändande sig med
de sista orden till honom.

Pålle svarade med en knuff af armbågen.

*

Efter några års vistande i pensionen blef Alfred
hemkallad, liksom äfven jag, för att fortsätta våra
studier vid stadens gymnasium. Vi blefvo examinerade
i våra stycken och befunnos färdiga för fjerde
klassen. Pålle, som blef afsänd till samma läroverk,
fick stanna i andra, der han, stackars gosse, blef den
förste både till längd och bredd bland sina kamrater.

Alfreds och min vänskap fortfor och tillväxte under
hela vår skoltid, och vi följde hvarandra steg för
steg i alla våra lärdomsstycken. Så gingo åren och
vi blefvo sjutton år gamla. Då skulle våra banor
skiljas. Han skulle resa till akademien att fortsätta
sina studier, jag deremot skulle begifva mig till
L--köping, der tant förskaffat mig kondition i handel,
hos en af hennes salig mans gamla affärsvänner,
herr Hörnsten. Detta blef mig en förfärlig
underrättelse. Min håg stod ingalunda åt detta
håll. Jag hade ingen annan håg för min lefnadsbana,
än den att stanna vid boken. Jag sade detta till
tant, samt att jag visst skulle komma att taga mig
ganska illa ut på den bana, hon åt mig utstakat. Hon
ville icke höra mig. Intet stånd är förmånligare än
köpmansståndet, menade hon, och anförde som bevis sin
salig man, hvilken, lika fattig, som jag, börjat med
två tomma händer och slutat med att lemna sin enka
i sådana omständigheter, som dem, hvari hon befann
sig och utan hvilka hon icke kunnat bestrida min
uppfostran. Det skulle alltså vara en stor otacksamhet
af mig mot hans döda stoft att icke vilja beträda hans
fotspår. Mot denna logik opponerade jag mig på det
bestämdaste, men förgäfves. Jag hade ingenting sett
af verlden och förstod icke mitt eget bästa. Boken
var icke värd fyra styfver emot handeln, studierna
mot affärerna. Hon hade låtit mig komma allt för
långt i skolan; det hade skett, för att jag skulle
få följa borgmästarens Alfred. Nu var det tid att
upphöra, och mot allt detta var ej värdt att någonting
invända. Detta var hennes mening, den enda rätta och
mig saliggörande. Till yttermera visso förevisade
hon mig ett bref af min blifvande principal, hvaraf
inhämtades, att saken var afgjord henne och honom
emellan och att han åtog sig att »uppdraga gossen,
den omtalade systerdottersonen, i alla stycken, som
höra till en väl sorterad uppstadshandel», samt att
jag skulle få äta vid hans bord och åtnjuta ett i
allo godt bemötande.

Jag begaf mig till Alfred, för att berätta honom
den dom, som öfvergått mig, och uppkalla hans
deltagande för mitt sorgliga öde. Min Cicero, Livius
och Homer -- till dessa skulle jag säga ett evigt
farväl! Mina vackra laudatur skulle till intet vara
mig gagnande. Och vänskapsbandet, som under studier
och pojkstreck sammanknutits mellan Alfred och mig
med en styrka, som jag nu först fattade, skulle äfven
brytas. Våra banor skulle skiljas, för att icke mera
tangera hvarandra, och våra intressen blifva hvarandra
motsatta, som magnetens poler. Parnassen och disken --
hvilka latituder mellan dessa! -- Hellre en Lazarus på
den förra, än rika mannen vid den sednare! -- sådant
blef mitt val, och jag beslöt att, kosta hvad det
ville, sätta det i verket. Under denna min klagan
inträdde Pålle Gadd. Vi hade ej underhållit någon
bekantskap sedan pensionstiden, hvarföre hans besök
var oss något oväntadt. Han hade växt hufvudet öfver
oss och i viktualievigt hade han visst öfvergått
begge tillsammans. Han såg med sina stora ljusblåa
ögon helt stint på mig och sade:

»Det var bra, att jag träffade på dig! Jag har sökt
dig i ditt hem, der man sade mig, att du gått hit. Jag
har ett ord att säga dig.»

»Verkligen, och hvari kunde det bestå?»

»Jag minnes nog, att du var stygg emot mig, då vi
voro i pensionen, men icke dess mindre vill jag göra
dig en tjenst», återtog han.

»Du var alltid en godhjertad och beskedlig gosse,
och jag tviflar icke, att du så bibehållit dig»,
svarade jag. »Hvad är det du egentligen vill mig?»

»Jo, ser du, jag råkade här om dagen att slå ut ett
bläckhorn öfver en gosses 'Orbis pictus'; nu påstår
han att jag skall gifva honom en annan, och derför
skall jag köpa din, som du inte mera behöfver.»

»Heders Pålle Pascha!    Ditt ädelmod är stort.
Du tänker väl att få boken för intet?» sade Alfred.

»Om inte det, kan hon väl inte bli' så dyr som en ny
ändå?»

»Och   det   är   tjensten,   du vill göra mig?»
frågade jag.

»Det är väl bra för dig att få pengar för en bok,
som du ej har någon nytta af. Hvad begär du? Men för
dyr får du inte vara.»

»Du är ett jubelobjekt!» skrattade Alfred. »Tänk bara,
örn jag skulle göra dig en annan tjenst. Vet du,
Pålle, jag tror verkligen, att du skulle bättre passa
till köpman än prest, och jag ger dig, märk bara,
jag ger dig för intet -- rådet att blifva det.»

»Det är just hvad jag sjelf vill, hölle inte mor min
så strängt på presten; men skulle hon dö, vet jag väl,
hvad jag gjorde;
ty   far såge lika gerna att jag blefve något annat,
ty adjunkterna äro så illa lönade, säger han.»

»Du är god, min gosse! Jag har inte boken till hands
nu, som du väl kan förstå, men du skall få den,
trösta dig dermed, så snart jag letat fram den,
då jag kommit hem.»

Med dessa ord affärdade jag Pålle. Min vän och
jag öfverlemnade oss härefter åt de betraktelser,
som de motsatta förhållandena i hans och mitt öde
framkallade. Påföljande dagen gick jag till honom med
min 'Orbis pictus' i hand. Jag fann honom sittande
på det välbekanta blåa skrinet, klädd i svart väst,
med gråtande ögon och en smörgås på fint bröd med
ost på i hand. Han såg sorgsen ut och talade med en
röst, grumlig af halfsväljda tårar och smörgås. Jag
frågade honom, huru det var fatt. Han svarade, att
han helt nyss haft bref med underrättelse om sin
moders död. »Nu skall det då ingenting bli' af med
presten», tillade han, »men jag kan inte låta bli'
ändå att gråta, ty hon var så god, hon höll mig så
kär, och ingen blir mot mig, sådan hon var.»

»Stackars Pålle, det gör mig ondt om dig. Har din
mor varit länge sjuk?»

»Ja, nu är det slut med de fina smörgåsarne och annat
godt! Det är inte mer än tre veckor hon varit sjuk,
men när hon sist skickade mig färskt bröd och ett
gåsbröst -- det var i går åtta dagar se'n med en
torgbonde -- helsade hon mig med godt hopp, men det
slog slint, det. Emellertid behöfver jag inte din
bok; ty som jag om ett par dagar reser hem till
begrafningen, kan jag lemna min egen i stället för
den jag förstört.»

»Du ämnar då tvärt afsluta din läsning?»

Han bejakade detta. En idé rann upp för mig, och jag
frågade, om han skulle vilja antaga en fördelaktig
handels-kondition? Nu torkade han bort tårarne, och
de stora runda ögonen lyste af förvåning. Han trodde
mig missnöjd öfver den omintetgjorda affären och jag
kom hans lifligaste önskan till möte. Han omfamnade
mig och var färdig att -- kyssa mig, tror jag, då
han blef öfvertygad om, att jag menade allvar och
hade en plan i tankarne. Han ville traktera mig med
resterna af gåsbröstet och sin finaste hvetekaka,
men jag afslog alla hans anbud och fordrade endast,
att han skulle ställa sig mina föreskrifter till
efterrättelse, hvaribland att hålla sig beredd till
afresa på tid, som framdeles skulle närmare meddelas
honom. Han lofvade, öfvertygad om sin fars bifall,
och vi skildes som de bästa vänner.

Från honom begaf jag mig till Alfred att meddela honom
mina planer. Dessa gingo ut på ingenting mindre, än
att skicka Pålle i mitt ställe till konditionen och
sjelf begifva mig till Upsala. Steget var djerft:
jag skulle svåra förtörna tant; jag stod med två
tomma händer, och ingen utsigt på medel att komma fort
med. Vackra aspekter! Men ungdomen är förhoppningsfull
och betungar sig icke med morgondagens omsorger. Jag
skulle läsa »som en häst», göra lysande framsteg på
lärdomens bana, tant skulle känna sig stolt öfver
mig, och så skulle allt blifva bra; hon skulle icke
allenast förlåta, utan äfven bifalla mig. Sådana
voro de förgrundsbilder, som min fantasi målade på
min framtidstafla. Alfred underblåste mitt förslag,
lofvande att förstärka min kassa ur sin, samt bjöd
mig »kinesa» hos sig, tills jag hunne rangera mig
annorlunda.

Detta tilldrog sig på försommaren vid lästerminens
slut. Längre fram skulle jag konfirmeras, hvarefter
jag skulle anträda min kondition. Någon tid efter
midsommar såg jag tant göra förberedelserna dertill,
genom uppsättandet af min garderob m. m., samt
hörde henne slutligen bestämma den afgörande dagen
för min afresa. Detta förorsakade mig en ingalunda
ringa förlägenhet. Under det Pålle substituerade mig
hos principalen, hvar skulle jag sjelf taga vägen
intill den akademiska terminens början? Hvar finna
de lyckans galoscher, som kunde försätta mig dit jag
önskade, hvar det elixir, som kunde göra mig osynlig
under den tid min varelse borde vara fördold? Lika
dumma som onyttiga frågor! Ingen trollmakt, om ej
min egen uppfinningsförmåga, kunde reda mig ur detta
dilemma. Jag vände mig ånyo till Alfred och delgaf
honom mitt projekt, hvilket gick ut på att taga
renseln på ryggen
och   vandra,   intill dess den afgörande tiden var
inne.    Detta föll honom så i smaken, att han
sade sig vilja göra mig sällskap.    Han   erhöll
sin   fars bifall till en fotresa, och så var  vår
plan   färdig.    Jag   tog   afsked   af tant, satte
mig på en  rapphöna,   begaf   mig   till   nästa
gästgifvaregård, der jag inväntade   Alfred,
för att med honom fullfölja min äfventyrarefärd.
Under min väntan trängde sig många tankar af ganska
allvarsam   natur   för  min själ; men hvartill
tjenade nu några betänkligheter?    Min   väg
gick   framåt.    Hvarje steg tillbaka  skulle
fört mig in i vexelspåret af den bana, som skulle leda
mig till ett förfeladt lefnadsmål.    Vid Alfreds
ankomst lifvades  ånyo mitt courage.    Vi hade
beslutat att besöka det på naturskönheter   och
historiska minnesmärken så rika Bohuslän samt   göra
en liten titt in i våra norrska bröders fjällrike.
Resans  nöje och äfven dess mödor tjenade, om icke
som preservativ, dock som ett alltid verksamt medel
mot de skrupler, tankarne på tant stundom framkallade.
Öfver den vackra Iddeslätten togo vi  vägen till
Fredrikshall, derifrån vi, sedan vi der besett de
ställen,   som   företrädesvis   hafva   intresse
för   oss   svenskar, vandrade ut till Peder
Ankers vackra egendom Rööd.    Sedan vi besett oss i
trädgården, som förtjent att vara bättre underhållen,
och hvilat oss i det temmeligen förfallna lusthuset
vid sjön,   hvars   alla bräckligheter glömdes för
den herrliga tafla, som låg utanför dess fönster,
styrde vi kosan till den romantiska  parken.
Den   vilda   och majestätiska natur, som danat den,
de   väldiga löfpartierna och dystra furumassorna,
genom hvilka solljuset så mystiskt bröt sig, det
balsamiska doftet, den smala   gångstigen,   som
slingrade  sig   mellan  trädstammarne, ensligheten
och   tystnaden,   som endast nu och då afbröts af
ett enstaka fågelqvitter -- ett efterljud af vårens
förstummade sånger --, allt detta verkade djupt på
vår sjuttonåriga inbillningskraft.    Vi   gingo,
helt   högtidligt   stämda, utan att säga ett
ord,   och jag blickade ofta på stigen framför oss,
för att söka spåret af en menniskofot i sanden.
Stillheten, som omgaf  oss, hade för mig något
tryckande.    Då vi vikit in i en lång furu-allé,
fick jag helt tydligt höra ljudet af snabba, lätta
steg   bakom   oss.    Jag   vände   mig   om  och
fick se en liten flicka  om tio à tolf år, som med
tårar på kinden och gråten i   halsen   frågade,
om   vi   icke mött någon i parken?    Vårt nekande
svar   framkallade   en snyftning.    Jag   frågade,
hvem hon sökte.   »Pappa och mamma och två mina
bröder», frampressade   hon.    Derpå   berättade
hon,   att   hon stannat efter dem på en vild plats
i parken, för att plocka några smultron, som växte
i gräset; att de förmodligen icke observerat henne
utan   fortsatt   sin   väg; att hon icke kunnat finna
deni mera, fast hon  sprungit fram och tillbaka genom
gångarne och sökt dem,   och   att   hon   fruktade,
att   de skulle resa från henne, emedan   de   på
bestämd   timma skulle vara åter i staden, för att
hinna komma med ångfartyget till Strömstad, der
de voro för   att   bada.    Alfred och jag sökte
trösta henne och gjorde oss till hennes riddare.
Vid gården väntade ekipaget, ty hon hade med sina
föräldrar åkt hit.   Vi fördelade nu våra tjenster
så,   att   den  ena af oss skulle föra henne dit,
der hon i alla händelser   måste   sammanträffa med
de nyssnämda, under det den   andre   sökte   påträffa
dem,  för  att lugna dem öfver det vilsekomna  lammet.
Vi   drogo   strå   om våra  roler.    Alfred blef
hennes följeslagare.   Jag skiljde mig från dem och
skuttade som en jagad hjort öfver stock och sten, för
att upptäcka de sökande   föräldrarne; jag lyssnade åt
alla håll och spejade åt alla kanter, men förgäfves,
tills slutligen ett aflägset rop nådde mitt   öra,
jag   hastade   i riktning efter ljudet och kunde vid
dess förnyande tydligen urskilja namnet: »Hanna!» Man
känner lifligt vid sjutton år, och ho vet, om Kolumbus
kände sig mera belåten, då han såg fåglarne slå ned på
sitt fartyg, hvilka bebådade   hans   äfventyrliga
resas   annalkande mål, än jag vid ljudet   af
detta rop.   Jag besvarade det med ett: »Hitåt!»
tog sats öfver en bäck -- hvarvid jag hade den oturen
att lemna en del af bakstycket af min blus på grenen
af en albuske -- och stod inom några ögonblick öga mot
öga med ett herrskap af  ganska respektabelt utseende.
Herrn tycktes vara militär, hade   ett   par   väldiga
mustascher,   en imposant hållning och höll   en
pojke i hvardera handen; frun frasade af siden, men
tycktes för öfrigt tillintetgjord af oro. Herrn
började tala, då jag afbröt: »Jag vet, herrskapet
söker sin dotter, som kommit vilse här i parken;
min kamrat och jag påträffade henne, sökande
herrskapet. Den nyssnämde följde henne fram till
gården, der hon skall återfinnas.» -- »Jag tackar er,
min unge herre, ni gör mig i sanning er förbunden!»
sade fadern. Frun gaf mig en tacksam blick och så
skildes vi. Jag hade gerna velat åtfölja dem, för att
få se lilla Hannas glädje vid återseendet, men min
ramponerade akterförhydning förbjöd mig detta. Jag
bad i stället en af gossarne tillsäga Alfred att
träffa mig hos trädgårdsmästarens, dit jag ämnade
mig, i hopp att få min skada reparerad. Under det jag
sökte dennes boning, fick jag se någonting rosenrödt
fladdra på grenen af en buske, hvilket jag vid närmare
betraktande fann vara en liten silkeschalett. Den var
lilla Hannas, det var klart. Om jag kunnat skicka den
med en dufvopost, skulle jag gjort det, men i mitt
opresentabla skick kunde jag icke förmå mig att visa
mig, för att öfverlemna henne den. Jag hopvek den och
lade den vid mitt hjerta. Vill du, käre läsare, veta,
hvad som ligger mjukare än bomull kring hjertat, så är
det en liten ljusröd silkeschalett -- nota bene då man
är sjutton år. Detta lilla äfventyr piggade upp vårt
humör och gaf oss mycket att tänka på. Hvilka voro väl
denne stolte herre och denna fina fru, som vi lyckats
göra oss så förbundna? Säkert några förnämheter,
kanske några af vårt lands största. Kanske skola våra
tjenster blifva omtalade i de mest lysande kretsar,
men våra namn skola icke blifva det. En nedslående
tanke för vår ärelystnad!

Emellertid fortsatte vi vår vandring utan flera
anmärkningsvärda äfventyr, besökte den romantiskt
sköna Dragsmarksdalen, läto förevisa oss ställena,
der det berömda Augustinklostret och Mariekyrkan
stått, nu några knappast märkbara grushögar,
från hvilka Axels och Walborgs andar länge sedan
flyktat. Ju närmare tiden för vår resas slut nalkades,
ju mera oroades jag af tanken på tant och det
sätt, hvarpå hon måst taga underrättelsen om mitt
företag. Medan Alfred vände till sitt hem, för att
derifrån begifva sig till Upsala, företog jag mig, att
under resan dit besöka L--köping och Pålle Gadd. Jag
frågade den förste jag mötte i staden, om han visste,
hvar handelsman Hörnsten hade sin bod. »Hvad är han
för en, som inte känner till Hörnstens bod? Hon är
ju i det stora gula huset, midt på torget!» blef
svaret. Med en ödmjuk ursäkt för min okunnighet
tackade jag för upplysningen och bad en liten flicka
i tarfliga kläder och med klokt utseende gå in i boden
och säga herr Gadd, att en bekant kommit till staden,
som önskade få träffa honom. Hon återkom inom få
minuter med den helsning, att han icke förr än klockan
8 på aftonen kunde komma ur boden, och vore det något,
som skulle uträttas dessförinnan, kunde han icke stå
till tjenst. 

På detta bud gick jag in i boden, att der
uppvakta honom. Jag fann honom, med ett blårandigt
förkläde för sig, i full fart med att väga upp en
»fjerdedel» snus; på det hvita stripiga håret satt en
mössa på sned, hvars ursprungliga färg doldes under
lagren af mjöldam och andra stoffer; bakom ena örat
satt en stålpenna och i de nyanlagda mustascherna och
polisongerna glimmade några sillfjäll. Vid min åsyn
spärrade han upp sina ögon och tycktes alldeles icke
betrakta mig med vänliga blickar. Sedan han aflemnat
snusstruten och strukit penningarne derför i lådan,
vände han sig till mig med dessa ord: »Du kommer väl
inte med mening, att taga platsen ifrån mig? Deri
skall du icke lyckas, det skall jag säga dig, ty
patron vill inte vara af med mig, så mycket vet jag.»

»Kära Pålle, hur kan något sådant falla dig in?»
frågade jag.

»Jo, det kan det visst, ty jag vet af gammalt, att du
inte är att lita på; och att här är något spektakel
å färde, har jag nog kommit under fund med. Men mig
skall du inte dra' vid näsan, det lofvar jag dig. Jag
är lika slug, som du, och håller god min.»

»Hvad menar du, Palle? Hvad är det för spektakel
du talar om?» frågade jag, för att utröna, huru
upptäckten af vår förvexling aflupit.
»Jag är inte så lätt att narra, som du tror. När jag
kom hit, kallade patronen mig i början för Kalle,
och när jag sade honom, att jag icke heter Kalle,
utan Pålle Gadd, sade han att fru Moberg i sitt bref
kallat mig för Kalle Falk, och att han ville draga
sig till minnes, att hennes systerdotter varit gift
med en prest, som hette så; men att han kanske bedrog
sig både på sitt minne och kråkfötterna i brefvet,
och så fick jag behålla mitt namn. Nu förstod jag, att
det låg illfundighet der bakom, men jag lät det vara,
ty nu var jag kommen dit jag ville och hade fått det,
som jag önskade, och nu får du se, om patron vill
cedera mig, för att taga dig i stället i boden.»

Jag bad Pålle vara alldeles obekymrad i det fallet
och frågade, om han visste, om hans patron skrifvit
till tant. Det förnekade han, men sade, att det
ankommit tvenne bref till mig, som han obrutna kastat
i spiseln.

Under vårt samtal hade emellertid några kunder kommit
in i boden, hvilka han skulle expediera. Jag ville gå,
men han bad mig dröja. Jag betraktade honom under
hans förehafvande. Han verkställde det med lif och
själ. Han hällde upp ett qvarter sirup, vägde upp ett
skålpund kaffebönor, mätte upp några alnar ylleband,
m. m., med de mest öfvade tempo, och strök penningarne
i lådan sedan med ett intresse, som hade han uppfyllt
en mission. Under allt detta försäkrade han allmogens
barn, att på intet ställe i staden finnas så goda
varor att köpa för så billigt pris.

Då han åter fick tid att sysselsätta sig med mig,
frågade jag, hvad han ville mig. »Inte går det an,
att du går härifrån, utan att köpa något», sade han
och bad mig gå in i »finboden», der det fanns »allt
möjligt att få» -- för penningar nota bene -- och för
bestyrkandet hvaraf han började uppräkna hela lagret
af både »korta och långa varor». Jag hejdade honom
i farten och sade mig ingenting behöfva, men måste
omsider köpa en pennknif och ett par armknappar,
för att slippa från honom.

*

Jag var nu i Upsala. Jag tog studenten med 22 betyg
och kände mig nu så lycklig som en prins. Jag skref
till tant, gjorde min syndabekännelse, omtalade min
framgång, bönföll om hennes tillgift och lofvade
att en dag göra henne heder. Jag tackade henne,
för allt det goda, hon gjort mig, och sade, att jag
var beredd, efter den ohörsamhet, jag visat henne,
att genom eget förvärf skaffa mig medel till mitt
uppehälle vid akademien, och bad henne om intet mer,
än att hon måtte skänka mig sin förlåtelse. Jag
hoppades på den bästa verkan af detta bref, som jag
verkligen skref ur djupet af mitt hjerta, men jag
bedrog mig. Det svar, jag mottog, innehöll, på fyra
långa sidor, med otaliga strykningar och mellanrader,
att hon aldrig i lifvet kunde blifva god på mig mera;
att jag icke hade två styfvers hjelp att vänta af
henne och att hon hellre ville gifva, hvad hon äger
och har, till den oskyldaste menniska på jorden,
än till mig; att hon alltid funnit mig en »kuriös
persedel», men aldrig kunnat tro mig så illa vilja
löna hennes kärlek; och att jag var den otacksammaste
menniska i verlden, m. m. Detta var ett verkligt slag
för mitt hjerta. Goda, gamla tant, huru litet du gick
till grunden med både ditt och mitt, då du skref
detta! Jag studerade och omstafvade de otydliga
hieroglyferna på nogaste sätt, för att upptäcka
ett enda förmildrande ord -- förgäfves! Det var som
att söka af en nässelsoppa distillera fram en enda
droppa balsam. Sedan jag tillbörligen ängslat mig,
gjorde jag mig det löftet att genom ihärdighet på
min sjelferöfrade bana afväpna tants vrede och en
dag återvinna hennes välvilja.

Första terminen drog jag mig fram, som jag kunde. Utan
Alfreds hjelpsamhet hade jag visst kommit in i
vigilansen. Nu undslapp jag det lyckligen. Af alla
frestelser undvek mig ingen så oaflåtligt som --
frosseriet. Indigestionen var mig ett okändt ondt;
den hindrade aldrig min andliga verksamhet eller
störde mina nätters ljufva drömmar. I dem såg jag ofta
Pålle Gadds blåa skrin och kände vid uppvaknandet med
saknad tomheten af dess innehåll. För fortsättandet
af mina studier fanns ingen annan utväg än att söka
mig kondition. Med denna
föresats på hjertat fick jag en dag mot slutet af
terminen en biljett från en af akademiens yngre
lärare, med förfrågan, om jag under ferietiden
skulle vilja taga plats som informator hos en
major Silfverkrans för hans begge söner, hvilka
läste på Lyceum och derunder voro inackorderade hos
ifrågavarande lärare, men på mellantiden behöfde
privatundervisning till underhållande af skolans
arbete. Jag mottog anbudet med nöje och beredde mig
att efter terminens slut begifva mig af till Luggö, så
hette majorens egendom. Gossarne reste förut. Alfred
hade farligt insjuknat, och jag ville ej lemna honom,
innan läkaren fällt utslaget till lif eller död. Då
han började bättras, afreste jag. Huru beskrifva min
bestörtning, då jag i major Silfverkrans och hans fru
igenkände det herrskap, som jag påträffat i parken på
Rööd? Ingendera af dem tycktes påminna sig mig. Detta
förorsakade mig en viss bitter känsla. Hvad gossarne
angick, hade de och jag vid detta första möte för
litet uppmärksammat hvarandra för ett förnyadt
igenkännande. Då Hanna inträdde och majorskan
presenterade mig som hennes bröders lärare, fästade
hon på mig ett par klara ögon, rodnade och gick derpå
att hviska modren några ord i örat. Denna log och
sade: »Är du säker att ej misstaga dig?» »Ja, mamma,
riktigt säker!» Och det låg något så trovärdigt och
öfvertygande i denna försäkran, att jag kunnat våga
mitt lif på sanningen deraf, utan att veta, hvarom det
handlade. »Nå väl, vi skola snart upplysa oss derom!»
sade majorskan och fortfor, vändande sig till mig:

»Min dotter tror, att vi hafva sett herr Falk förr en
gång.» 

»I   somras på  Rööd;  och har jag sedan dess
ett hittegods,   hvilket,   om jag   ej   bedrar mig,
i fröken Hanna igenfinner sin ägarinna.»

Jag gick derpå efter den ljusröda schaletten och
presenterade den. »O, min lilla ljusröda schalett,
som jag fick af pappa på min födelsedag!» sade Hanna
och kysste den med förtjusning. »Aldrig kunde jag tro,
att jag skulle få se den mera!»

Denna   händelse  satte  mig från början
i ett förhållande
till familjen, hvari jag annars svårligen skulle
hafva kommit. Jag bemöttes mera som en anförvandt
till huset, än en informator, hvilken på den tiden
stod i rang, som Sehlstedt säger, »näst efter
husets katta». Majoren, med sin stolta yta, visade
mig snarare en målsmans intresse, än en principals
öfverlägsenhet. Majorskan, som sjelf undervisade
sin dotter, anhöll att jag ville gifva henne några
timmars lektion i veckan i vissa »lärdare ämnen», som
hon sjelf ej förstod. Till ingenting kunde jag vara
villigare. Dessa timmar blefvo innan kort de mest
efterlängtade och angenämaste af alla. Jag fortfor
i egenskapen af de unga Silfverkransarnes preceptor
under hela min studietid. Vid tjugotvå års ålder stod
jag på parnassen. Jag hade funnit min själs idol,
mitt hjertas lif, mitt lifs förtjusning, men ack min
-- smärta, mitt allt och dock mitt -- intet; det var
Hanna, då sjutton år. Hon band min krans. Den ligger
ännu förvarad i en kartong på ett af mina bokskåp. Jag
hade för majoren omtalat, huruledes jag röjt mig väg
till den bana, på hvilken jag så lyckligt hunnit det
första eftersträvansvärda målet. Han hade hört mig,
som jag tyckt mig märka, med deltagande, men utan att
yttra något hvarken till tadel eller öfverseende. Han
och familjen kommo till Upsala, för att öfvervara
festligheterna. Efter ceremoniens slut öfverräckte
han mig ett bref, på hvars utanskrift jag igenkände
tants ganska egendomliga stil. Jag bröt det otåligt
och läste. Det var af ungefär följande innehåll:

»Min kära Kalle!

Eftersom din herre och husbonde skrifvit mig till
och sagt mig, att du blifvit en stadgad och välartad
yngling, så vill jag tro det och tackar derför min
nådige Gud och fader af allt hjerta, ty det kunde du
behöfva. Med upptåg och spektakel kommer man aldrig
långt här i verlden. Din major räknar dig till heder,
att du snart är magister -- en konstig heder, ty jag
har ännu aldrig i mina dar sett en magister som inte
varit en stackare, utan gods och gård, som behöft
läsa och plugga med pojkar för att tjena brödet. Jag
gick samma dag till hennes nåd Platt, som känner allt
förnämt folk,
för att få veta, hvem major Silfverkrans var och
om man kunde tro på hans ord. Hon räknade upp
ett långt stamträd, som slutade med att han var
slägt till henne och en man att lita på. Kanske
äro magistrarne i Upsala förmer än magistrarne
här; det vore väl för dig och bör du då stanna,
der du är. Det kan alltid bli' mig kärt höra,
om det går dig väl och boken ger dig ett godt
brödstycke. Förhoppandes detta och med tillönskan af
allt godt, förblifver jag din städse tillgifna tant
Greta Moberg.»

Jag kan ej beskrifva, huru detta bref höjde dagens
glädje. Jag kände min gamla goda tants ande,
blidkad och bifallande, vara när mig. Jag tackade
majoren af mitt fulla hjerta derför och betygade
honom min djupaste erkänsla. Han sade, i det han
hjertligt skakade min hand: »Jag bedrog mig icke
på edra känslor, min unge vän, då jag förutsåg, att
tanken på er välgörarinna skulle vara ett minus i er
tillfredsställelse öfver det hunna målet för er flit
och möda. Det fägnar mig, att jag kunnat förvandla
det till ett plus och att jag för er karakter kan
hysa den aktning, hvarförutan sjelfva lärdomen ej
förmår i mina ögon adla sin ägare.»

*
Jag lemnade härefter min plats i majorens hus och blef
docent i estetiken. Vid studiet af det sköna framstod
Hannas bild för mitt öga som dess förverkligade
ideal. Alla dess elementer voro för mig inkarnerade i
hennes person. Hon var min Dafne; men, liksom i myten,
skulle min längtande famn aldrig omsluta henne. Hon,
dottern af en man med namn och förmögenhet, icke var
hon en förhoppning för en fattig docent, minst i en
tid då offentliga föreläsningar ännu icke kommit på
modet? Jag nedpressade mina qval i djupet af mitt
hjerta och påtryckte dem tystnadens insegel. Gick
så ett år. På våren det påföljande kom en vänlig
bjudning från majoren att tillbringa någon del af
sommarferierna på Luggö. Förtjusande bjudning! Den
öppnade banan för mig till den arkadiska station,
hvarifrån tidens train ilat bort med mitt hjertas
lugn. Skulle jag återfinna min Dafne stelnad under
formen af en liflös verldsdam? -- Hon hade nämligen
tillbringat vintern i hufvudstaden. Fruktansvärda
tanke!

Hvad borde jag tro? ... tro? ... Hvartill tjenar
tro för den, som icke har hopp? Det är märkvärdigt,
hvad man kan sucka och gräma sig, då man är kär! Jag
gick som i nattmössan från den dag, jag mottog det
omnämda brefvet, intill den, då jag skulle packa ned
för resan. Midt under dessa bestyr inhändigade jag
en annan skrifvelse; den var från tant; hon sade,
att hon längtade få se mig, och att jag skulle finna
mig blifva välkommen, om jag ville helsa på henne. Hon
bad mig komma snart, emedan jag annars skulle komma
henne olägligt. Nu kommo känslan och pligten i ett
oppositionelt förhållande till hvarandra. Det blef
ett debatterande i hjertats och förnuftets kamrar,
så jag aldrig varit ute för dylikt. Kärleken förde
ordet i den förra, tacksamheten i den sednare, och
denna segrade till följe af sina bevisningsgrunders
öfvervägande kraft. Efter slutad strid satte jag
mig ned att skrifva till majoren, tackande för hans
bjudning och förklarande honom skälet, hvarför jag
för ögonblicket nödgades afstå från dess antagande.

Min packade kappsäck fick derefter taga en helt
annan väg, än den tillämnade. Icke utan en viss
hjertklappning beträdde jag tröskeln till det hem,
der jag lemnat så många äfventyrliga minnen efter
mig. Tant mottog mig med fägnad, men jag hade icke
länge betraktat henne, innan jag tyckte mig finna,
att något icke var, som det borde. Hon andades kort,
och hennes tal och rörelser hade icke samma liflighet
som förr. Jag frågade, hvad som fattades henne, hvarpå
hon ville öfvertyga mig, att allt var bra. Jag trodde
det och tillskref tiden och en tilltagande ålderdom
de förändringar, som läto sig märkas. Jag gjorde
allt hvad jag förmådde, för att blidka min gamla goda
tant för mina pojkstreck. Jag höll mig flitigt hemma
och sällskapade med henne, så träget jag trodde mig
kunna göra det, utan att besvära henne. Jag delade
mig endast mellan henne och Alfred, som tillbringade
denna sommar hos sina föräldrar.

Hvarje gång jag talade om att resa, bad hon mig
uppskjuta dermed och ännu dröja någon tid. Så ända
tills ferietiden nalkades sitt slut. Ett svårt prof
för mig, men ock ett pligtenligt försoningsoffer,
och jag glädes, när helst jag tänker på, att jag
bringat henne det. Vid afskedstagandet sade hon till
mig: »Min kära Kalle, du har blifvit bättre än jag
trodde, då du satt i borgmästarens päronträd och,
hvad värre var, då du narrade mig på konditionen hos
köpman Hörnsten. Det gör mig glädje, ty mina omsorger
hafva alltså icke varit förgäfves. Kanske får du ej
höra mycket af mig mera i detta lifvet, men efter min
död. ...» Här grumlade sig hennes röst, och då jag
ville skämta bort det sorgliga kapitel, hvarpå hon
slagit in, fortfor hon: »Nu har jag intet skäl att
dölja det mera, ty nu har jag sett, att du inte räknar
på min snara död och det lilla jag lemnar efter mig».

»För all del, tant lilla», afbröt jag, »låtom oss icke
förbittra afskedets stund med så bedröfliga tankar! Vi
hafva ju en sommar att vänta oss nästa år?«

»Efter den svåra lunginflammationen jag hade i våras,
sedan jag Palmsöndagen förkylde mig i kyrkan, har
jag aldrig kommit i lag igen. Krafterna taga af och
jag känner, att det går utför. Det är bäst att styra
om sitt hus, medan man förmår, och det vill jag säga
dig, Kalle, att efter denna betan skall du inte bli'
lottlös, af hvad som blir efter mig.» Derpå tryckte
hon min hand och sade: »Gud välsigne dig, min gosse;
du har lönat mig till min glädje och din fromma!»

Denna afskedshelsning var mig en balsam för
den saknad, jag icke kunde undertrycka öfver
den omintetblifna resan till Luggö. Jag hade
uppfyllt en pligt och godtgjordt en skuld; det låg
en tillfredsställelse och en fröjd i medvetandet
deraf, som gjorde sig gällande till och med gent
emot hjertats varmaste glöd. Gamla, goda tant, var
i grafven tackad för din välsignelse!

Vid återkomsten till Upsala var det tid att bereda sig
till den stundande terminen. Vid julens annalkande
erhöll jag på nytt ett bjudningsbref från majoren,
att tillbringa helgen i hans hus. »Ganska sant»,
sade jag vid mig sjelf, »dygden belönar sig icke
allenast sjelf, utan blir ock ytterligare belönad;
de gamla maximerna stå fast på sina grundvalar! I
denna öfvertygelse mottog jag ännu ett bref, som
jag, att döma af poststämpeln skulle trott vara från
tant, om ej stilen varit en helt annans. Jag bröt
det svarta sigillet. Brefvet var från borgmästare
Boman. Det innehöll underrättelsen om tants död och
hennes testamente, hvarigenom jag tillförsäkrades
hennes hela förmögenhet, med undantag af några
legater till fördel för gamla tjenare. Min närvaro
vid begrafningen, liksom vid bouppteckningen m. m.,
hindrade mig äfven nu från att besöka Luggö. Jag
trodde, att ödets gudinnor sammansvurit sig mot mig,
för att hindra mig få återse henne, som jag ej kunde
glömma. Äfven denna vinter skulle hon tillbringa i
hufvudstaden -- hvad månde deraf följa? sporde jag
himlen och jorden. Den förra hörde mig, utan att säga
ett ord, men den sednare svarade mig genom exemplen
af den ofelbara makt, som skönheten och godheten äger
öfver mannens hjerta. -- Föga tröstande för mig. Mitt
beslut föreskrefs denna gång af en så ovilkorlig
nödvändighet att den ej ens lemnade rum åt ett fritt
val. Jag afreste så fort sig göra lät. Jag följde min
gamla goda tant till grafven, och tog i möjligaste
största hast reda på den förmögenhet, som skulle
blifva min. Den tycktes vara ganska ansenlig. Jag
öfverlemnade åt borgmästaren att utreda boet och
bevaka mina rättigheter, emedan jag, sanningen att
tala, aldrig varit mycket djup i affärer.

Jag vill icke förtiga, att, då jag återkom till min
tarfliga boning i Upsala med sin ekonomiska anordning,
eller kanske rättare, sin ekonomiska brist på sådan,
det kändes ganska behagligt att veta sig pekuniärt
oberoende och kunna kasta bekymren om detta lifvets
nödtorft från sina skuldror och vända sina tankar
till andra, mindre materiella mål. Men dock var icke
denna känsla nog för att tillfredsställa mig. Man
lefver icke allenast af bröd, ej en gång af bröd och
lärdom; man behöfver ett hjerta att sluta sig till,
en vän i lust och nöd, en maka att lefva med och för.
Den inträdande terminen syntes mig blifva af en
evighets längd. Den tog dock slut, liksom allt annat,
hvarpå jag beslöt att, hända hvad som hända ville,
begifva mig till Luggö. Jag anlände dit och jag
återsåg Hanna. Den bild, jag bar i mitt minne, var
blott en skugga af den, verkligheten företedde. Hvad
jag var kär! Mitt hjerta brann som de tre männen i
den lågande ugnen. I trenne dagar härdade jag ut i
denna pina, men den fjerde. ...

Jag låg för Hannas fötter. Då öppnade sig himlen och
jag rycktes dit upp ... nej, den kom ned till mig,
och jag sluter den än i dag med min hustru i min famn,
till mitt hjerta. Ja, käre läsare, denna Hanna blef
verkligen min. Hvad
tycker du? Hennes förträffliga fader och moder gåfvo
sin välsignelse dertill. Trettio år ha' sedan dess
rullat hän, utan att vår lycka förminskats. Nya
stjernljus hafva genom barn och barnbarns tillkomst
uppgått för oss och stegrat dess höjd, oaktadt farfars
gamla gry lefver hos ättlingarne.

Jag har under detta lefvat och verkat bland blomman af
landets ungdom, jag har deribland också påträffat ett
par af Pålle Gadds söner -- inga exemplar af genier,
men ganska glädjande exempel på tidsandans förädlande
makt. De hafva skött både boken och rörelsen bättre
än deras fader, i det de, med en god underbyggnad af
bildning, satt sina ökade kapitaler i omlopp i företag
af både allmän och enskilt gagnelighet och nytta.

-



Logogryf.

Vi äro ett litet, men härdadt folk, 
Vår vaggvisa sjöng för det mesta nordan, 
Dock valde oss våren till älsklig tolk 
För skönhet i knopp och rik fullbordan;
Af himlen vi lånat vår klara blick, 
Af jorden vår mantel, den dunkelgröna, 
Af ungmön vårt älskliga, blyga skick, 
Och menniskotycke vi äfven röna: 
Man söker oss upp i afskild vrå, 
Det kostar ett ömkyldt öra mången 
Och skogarnes barn sitt hemvist få 
För några ögonblick i salongen, 
Men luften derinne är ej för oss, 
Dess kronor och glans oss hugna föga, 
Vår sömn vaktas bäst af stjernebloss, 
Vår vaka af solens klara öga; 
Dock -- står bredvid oss ett trofast par,
Hvars blickar en jordisk himmel båda, 
Vi glömma vårt fångsel, litet hvar, 
Och tro oss två nya syskon skåda,
Och gerna för dem en timma förr 
Vi sluta för alltid till vårt öga, 
Vi gläntat för dem på vårens dörr,
Då gör ju vårt eget öde föga; 
Att fröjda, det är att vara glad, 
God natt då, J tvenne oåtskilda! 
Vi lägga framför er nio blad, 
Låt se hvad af dem J kunnen bilda: 
Hvad aldrig en boning saknat än, 
Men munnen tyvärr varit ofta utan; 
Hvad stundom i hagen en fager vän 
Smög rodnande kind så tyst mot rutan; 
En dam, som har anor se'n Odens tid 
Och som uti Walhall en son ju hade; 
Hvad godt vore sluta i ro och frid;
Der nöten de ha sin entré, så glade;
Hvad afundsjukt döljer för sol'n en våg,
Att ej hon sin bild i den kan spegla;
Det, hvarpå skön jungfrun förbleknad låg,
Då trolösa älskarn sitt håll månd' segla;
Hvad skjortan (ursäkta!) måste ha,
Om fullständigt plagg hon skall kunna kallas;
Hvad aldrig till utvärtes bruk käns bra,
Fastän traktaten visst varit allas;
Hvad man här i verlden gerna vill,
Och hvarvid man medlen just icke siktar;
Hvad flickan benämns, då hon gör sig till
Och onödig finhet uppå sig diktar;
Till hästen ett ord, som styr hans lopp
Och hvad detta ord man med skäl kan nämna;
Hvad lifvet kan ge åt själ och kropp
Och hvad ej spårlöst sitt rof plär lemna;
En trollqvinna, fager som ingen ännu,
Som drifva och ros med hvarann kan byta;
Ett ämne, som fordom en ärbar fru
För pigan till arbete ej lät tryta;
Musikterm, som tyder på två gånger en;
Ett bondnamn, om vackert, beror på smaken;
Begrepp, som kan tydas med: "gå igen",
Uppfattadt af den, som har blicken vaken;
Ett husgeråd, afsedt att gallra ut,
Och som för sig sjelft det sämsta väljer;
Hvad snabbt uti rymden ilar ut
Och månget lif för en jernbit säljer;
Hvad sitter så tätt på hvarje kropp;
Och hvad i förkortning en biskop kallas;
Hvad säger till böljan ett lindrigt "stopp!"
Ett djur, som till mönster kan anbefallas;
Och mera det kunde väl sägas än,
Förutan att nödflagg behöfva hissa,
Dock tror jag vi gömma det der till se'n
Och vackert uppå det sagda gissa.

Lea.
-



Charad.

"Tag dig i akt," sad' flickan, och med samma
Hon sagt mitt andra, ökadt med ett "T".
"Du är mitt första", fortfor hon, "om mamma
Oss båda finge här tillsamman se".
Mitt tredje svaret blef, och djerft han tryckte
En kyss på retande rubiners par,
Och flickan lydde honom, ty hon tyckte,
Att han mitt hela icke längre var.

Basilisken.
-




Rebus.

(Hugo - nn.)


rebus



Upplösning af Logogryfen i föregående häfte, sid. 96:
Tungan, hvaraf fås: tunn, tung, gnat, nu, ugn, Tuna,
gut, ut, an, tunna, unna, tu, tag, ung, gnu.

Lösning af Gåtan i föregående häfte, sid. 96: Tiden. 

Lösning af Charaden i föregående häfte, sid. 96: Ostindien. 

Lösning af Schackrebus i föregående häfte, sid. 96:

För att älska blomman prålar,
Väckt af solens varma strålar.
För att älska våren knoppas,
Men'skan födes, lider, hoppas;
Älska hvad? Det goda, sanna,
Skrifvet i naturens bok;
Eller på det skönas panna,
Stundom dold af mörkrets dok.

Lösning af Bokstafsgåtan i föregående häfte, sid. 96:
1) Död, 2) Alkali, 3) Negativ, 4) Trigonometri, 5)
Endymion, 6) Adda, 7) Limeric, 8) Itzeho, 9) Gam, 10)
Heidenheim, 11) Inge, 12) Elberfeld, 13) Ristori,
14) Iduna; hvaraf begynnelsebokstäfverna beteckna
Dante Alighieri och slutbokstäfverna hans Divina
Co(m)media.

Uttydning af Rebus-charaden i föregående häfte,
sid. 96: C.   W. R (i N). = Severin.

Lösning af Palindromen i föregående  häfte, sid. 96:
Klot-Tolk.

Uttydning af Rebus i föregående häfte, sid. 96:
Jag tryckte Karin intill mitt bröst.


Historiska Bilder.

LXXII. 

"Majoren på Ebbehult."

Det är egendomligt med folksägnen, huru fast den
å ena sidan biter sig in i folkmedvetandet och å
den andra huru lätt den låter vända och vrida sig
och antaga olika skepnader, fast det väsendtliga
innehållet alltjemt är det samma. Den är som insjön
bland bergen: vindarna få fritt leka med ytan,
men på djupet flyter ständigt samma våg. »Majoren
på Ebbehult» eller »öfversten», som han ock kallas,
är en sådan folksägnens hjelte, hvars minne firats
och utan tvifvel ännu firas i de aflägsna bygder,
der han verkade, äfven om den muntliga öfverlemningen
nu mera blifvit upptecknad i skrift. Vi hafva af
flere skäl företagit oss att återgifva denna sägen;
först och främst, emedan den tid, då öfversten på
Ebbehult lefde, i väsendtlig mån påminner om vår
egen och derför af de förfärliga händelser, som
i våra dagar uppröra verlden, liksom frammanas af
sig sjelf; men äfven derför, att den tafla, der han
utgör hufvudfiguren, är bruten ur den stora tafla,
då det gällde för vårt fosterland att vara eller icke
vara och då det räddades -- icke genom penningar och
lejda härar, utan genom det svenska folket sjelft,
eller rent af den svenska bonden.

Det är helt enkelt en tafla ur det så kallade »lilla
kriget», som vi här vilja framställa.

Mer än en gång har Sveriges tillvaro såsom
sjelfständig stat hängt liksom på ett hårstrå. Men
knappast var, om man tager alla förhållandena på en
gång i betraktande, faran någonsin så stor, som under
det danska kriget 1611-1613, strax efter konung Carl
IX:s död. Inom Sverige sjelft kunde vidt utseende
förvecklingar uppstå redan inom konungahuset,
i anseende till frågan om arfsföljden. Den döde
konungens brorsson, hertig Johan af Östergötland, hade
nämligen närmaste arfsrätten till kronan, och denna
var upprepade gånger erkänd af Carl IX sjelf. Dertill
hade landet trenne krig på en gång, det polska med
Sigismund, det ryska och det med Danmark. Slutligen
var landet helt och hållet utblottadt genom de
ofantliga bördor, som snart sagdt allt sedan
1561 vållats genom ett beständigt krigstillstånd,
hvartill kommit pest och missväxtår. Det fanns intet
landskap i Sveriges rike, der icke en mängd hemman
lågo i ödesmål. Synnerligast var detta fallet i
gränslandskapen till Danmark. Konungen sjelf och
de förnämsta i landet måste låta nedsmälta sitt
silfver, för att skaffa medel till de nödvändigaste
utgifterna. Ja, det visar sig af konungens egna bref
några år efteråt, att då ännu bristen var så stor, att
konungens bordsilfver måste nedsmältas till penningar
gång efter annan. När främmande sändebud till
exempel väntades, gjordes nya bordkärl, och så fort
de farit, smältes kärlen ned igen.

Och till råga på allt stod fienden, segrande och
mäktig genom en öfvad och stridsvand här, midt i
landet. Christian IV hade strax i början af kriget
bemäktigat sig Kalmar. Nu, 1612, ville han äfven taga
Elfsborg, Sveriges enda fasta punkt på den tiden
vid vesterhafvet. Derefter skulle han tåga rakt
på Jönköping, möta derstädes en annan från Kalmar
ditdragande dansk här och, efter att hafva tagit
Jönköping, rycka in i Östergötland och så vidare
norrut till Stockholm -- den gamla vägen, som de danske
konungarne så väl kände sedan unionstiden.

Man måste under sådana förhållanden medgifva, att
utsigterna knappast kunde vara mörkare, än de voro,
då den sjuttonårige Gustaf Adolf, efter hertig Johans
afsägelse af alla anspråk, lyftade Sveriges krona
på sitt hufvud. Likväl var det icke misströstan, som
gjorde hans blick så tung, då han den 10 Januari 1612
gick utför slottstrappan i Nyköping och satte sig i
den med svart kläde öfvertäckta släden, som skulle
föra honom till kriget. Det var icke misströstan,
men väl var det bekymmer, som tyngde på den kunglige
ynglingens själ, och just deruti låg endels Sveriges
räddning. Lugn, allvarlig, och med en brinnande
längtan i bröstet att offra allt -- ungdomens nöjen
vore här oriktigt att tala om, ty de hade icke något
värde for Gustaf Adolf, men hvila, beqvämlighet, lif
och blod -- för den älskade fosterjorden, förlorade
han aldrig modet eller förtröttades, utan kraften
växte med bördan.

Sådan var konungen, och hvar han drog fram, så
tände han mannamod omkring sig. Den svenske bondens
trofasthet och uthållighet i farans stund förnekade
sig icke. I offervillighet räckte bonden konungen
handen, -- och deruti låg ock en af orsakerna till
Sveriges räddning. »I denna sista stora fara från
danska sidan», säger Geijer, »är det Gustaf Adolf
personligen och den svenska bonden, som räddat riket.»
Det var endast några få socknar på gränsen -- således
knappt nämnvärda undantag -- som underkastade sig
inkräktaren. Det är ett talande bevis för den saken,
ej blott att fosterlandskärlek fanns, utan äfven ett
mod, som ej lät sig böjas ens af den största nöd,
och en förtröstan om slutlig seger, som aldrig lät
en tanke på motsatsen uppstå.

Bönderna ödelade sjelfva sina gårdar hellre, än de
lemnade dem till rof åt den härjande fienden. De
drogo in i de stora skogarna, gjorde förhuggningar
och bidade ett möte med fienden lika ifrigt, som om
det gällt en björnjagt. 
Hvarhelst en fiendehop aflägsnade sig aldrig så litet
från hufvudhären, för att begifva sig till en by
eller gård att plundra, så voro bönderna framme,
öfverföllo de plundringslystne och nedgjorde alla, som
icke genom en hastig flykt förmådde rädda sig. Man har
i behåll bref, som skrefvos af danska officerare till
fränder och vänner i Köpenhamn, hvilka intyga, huru
förderfligt detta bondekrig var för fienden. »Många
danskar blifva slagne, då de gå ut på ströfverier»,
skrifver en Albrekt Skeel till sin fru, och dennes
broder omtalar i ett bref till en sin vän, »att
af de danske blefvo stundom fyra, stundom tio
ihjelskjutne om dygnet, när de gingo in i landet på
byte». De danska härafdelningarne gingo väl framåt,
men det var, som om de omgifvits af en osynlig eld;
-- de smälte bort, och skulle hafva försvunnit, om de
icke i tid vändt om. Så var det med konung Christian
sjelf och hufvudhären i Westergötland, så ock med
Gerdt Rantzau i Småland.

Gustaf Adolf, som icke hade att tillgå hvarken dugliga
befälhafvare eller öfvadt och pålitligt krigsfolk,
uppmanade sjelf bönderna till detta krig. Sveriges
adel uppfyllde så illa sina skyldigheter, att det
väckte i hög grad konungens harm. När han ankom till
Jönköping, voro ej åtta personer af adel med honom,
och i bref från hans omgifning klagas öfver bristande
enighet och oförmåga att underordna sig, den ene under
den andre. Det är förvånande att se, hvilken fattigdom
här var på anförare vid dessa den unge konungens
första steg på fältherrebanan, i synnerhet när man,
vid sidan af denna början, fäster blicken på slutet
af hans bana och ser den rikedom, som Sverige då ägde,
af de yppersta härförare i verlden.

Men, såsom sagdt är, det lilla kriget var denna
gången Sveriges räddning, och till detta krigssätt
hör historien om »majoren på Ebbehult».

Ebbehult är en gård i Madesjö socken, fyra mil
vester ut från Kalmar, och här bodde vid denna
tid en svåra rik och ansedd man, som hette Sven
Håkansson. Hvarifrån han fått rikedomen, förmäler
icke sägnen. Hans fader var en fattig bonde i Madesjö
socken, der sonen uppväxte utan annat lefnadsmål till
en början än att blifva bonde såsom fadern. Gossen
var stark till kroppen och till lynnet beslutsam,
djerf och klok. När han blef vuxen, kom han ut i
kriget, det krig, som Johan III förde med ryssen;
men om det skedde till följd af egen böjelse, eller
om han blef utskrifven, det veta vi icke. Nog af,
han kom ut i kriget, och här utmärkte han sig på ett
sådant sätt, att han blef knektehöfvidsman. Så kallas
han i ett bref från Gustaf Adolf till Södra Möre,
som skrefs om sommaren 1612.

Men lemnar folksägnen ingen upplysning om, huru Sven
Håkansson blef rik, så sysselsätter den sig så mycket
mera med hans bragder som krigare. Från ryska kriget
flyttar den sin hjelte till Kalmar, der han är med,
då kriget utbryter om hösten 1611 och den danske
konungen med sin här kommer dragande till denna
stad. Att han der utvecklade samma mod och samma
tapperhet, som låtit honom stiga till höfvidsman,
ligger i sakens natur. Men sägnen gör, enligt sitt
lynne, deraf något riktigt storartadt. En gång -- heter
det -- när fienden trängde på och allt motstånd syntes
vara förgäfves, ville kommendanten uppgifva staden,
men se då ställde sig Sven Håkansson i stadsporten
och försvarade den så manligen med sitt svärd, att
fienden måste draga sig tillbaka. All hans tapperhet
kunde emellertid icke hindra danskarne att till slut
taga staden, hvarpå de äfven genom Somes förräderi
kommo i besittning af slottet.

Hvart Sven Håkansson då tog vägen, känna vi
icke. Det är knappt troligt, att han begifvit sig
till hemorten eller vistats på sin gård Ebbehult,
då det väl knappast kunnat ske, som nu skedde på
våren 1612. Danskarne gingo från Kalmar ständigt
ut på ströfverier i bygden och kommo så äfven till
Madesjö, hvars kyrka och presthus brändes. Sockenborna
skrämdes häraf att skicka ombud till Kalmar och
svära den danske konungen trohetsed. Först derefter
framträder åter Sven Håkansson på skådebanan. Det
är nu på sommaren, som konungen skref det ofvannämda
brefvet till Södra Möre,
i hvilket härad Madesjö är beläget. Han tillsäger
bönderna sin gunst och tillräknar dem icke deras
förseelse. »Vår trotjenare och knektehöfvidsman
der i häradet, Sven Håkansson», heter det vidare,
»skall med allmogen lägga sig i försåt för fienden
på skogarne, bemäktiga sig hans brefdragare, men
de andra allesammans, så många han kan öfverkomma,
slå ihjel.» Både undersåter och knektar uppmanades
till hörsamhet mot honom.

Nu blef det en helt annan ton bland
Madesjö-bönderna. Utan tvifvel var det den mest
tvingande nöd, som förmått dem att hylla den främmande
konungen; nu ville de aftvå sig det skamliga i detta
sitt beteende, på samma gång som begäret att kämpa
mot riksfienden vaknade med förnyad styrka. De lydde
Sven Håkansson på Ebbehult och följde honom som en
man. Skulle fienden få lust att göra ett nytt besök
i Madesjö, så skulle han blifva mottagen på ett helt
annat sätt än förra gången.

Plötsligt fick då Sven Håkansson en dag veta,
att fienden ryckt ut från Kalmar och att en stark
afdelning var på väg till Madesjö. Att möta honom
i öppen strid, det fann han genast vara allt för
vågadt; men undkomma honom skulle dock våldskräktaren
icke. Han lät genast budkaflen gå och samlade i
tysthet bönderna och förlade dem i skogen ett stycke
från landsvägen, dolde, uppe i backarne något bortom
kyrkan. Sjelf förklädde han sig till tiggare och
linkade i väg, låtsande sig vara halt, nedåt kyrkan,
der han tog plats utmed vägen mellan prestgården och
Göljemåla.

Här satt han en stund, utan att någon fiende hördes
af. Men så fick han höra hästtramp på afstånd. Det
närmade sig, och snart såg han de fiendtliga ryttarne
komma landsvägen framåt. Anföraren red främst
och efter honom de andre -- idel vilda, roflystna
anleten, hvilka buro prägeln af det råa sjelfsvåld,
som inrotat sig hos dem. Det var verkligen så med
det värfvade folket denna tid, hvilket togs från
alla Europas länder och gick i den makts sold, som
betalade mest, att det snarare var mer farligt för
sin vän, än sin fiende. Funno dessa krigsmän sig på
minsta sätt åsidosatta, fingo de icke gå dit de ville,
fingo de icke den trakt sig anvisad till plundring,
der de hoppades det rikaste bytet, eller brast aldrig
så litet i deras sold, så vägrade de helt enkelt att
strida eller gingo rent af öfver till fienden. Så
förhöll det sig med det utländska folket i danska
hären, och likaså i den svenska. Det var en af de
stora svårigheterna, Gustaf Adolf hade att bekämpa
och som gjorde det till en nödvändighet för honom,
att vända sig till bonden och uppmana honom till
försvar för hus och hem, det bästa han kunde.

Af sådant folk bestod ock den skara, som kom ridande
ned mot Nybro, der Sven Håkansson satt. När den
fiendtlige anföraren kom fram och fick se tiggaren,
stannade han hästen och frågade: »Känner du Sven
Håkansson på Ebbehult?» -- »Ja, det gör jag väl!»
svarade tiggaren. Höfvidsmannen kastade då till honom
en penning och frågade: »Kan du så ock visa oss vägen
till Ebbehult?» -- »Ja, det kan jag!» -- blef tiggarens
svar. Nu blef höfvidsmannen helt förnöjd och tillsade
tiggaren att skynda sig, emedan de hade brådt att
komma till gästning på rike Sven Håkanssons gård. Ja,
tiggaren linkade i väg, så godt han kunde. Men som
han var så illa halt, så gick det ändå icke fort nog
för den ifrige dansken. Denne lät honom derföre sitta
upp bakom sig på hästen. Nu gick det undan, tills de
hunno fram i skogsbackarne, der bakhållet lurade.

Då hoppade tiggaren ned från hästryggen, kastade
af sig trasorna och visade sig för den förvånade
dansken i sin rätta skepnad. Men denne hann icke mer
än kasta en blick på Sven Håkansson, så föll han död
af hästen. Sven ryckte nämligen ögonblickligen upp
en pistol, icke en af vår tids små fickpistoler,
utan en stor hjullås-pistol, och sköt dermed sin
fiende, så att han fick sin bane. Skottet var tillika
ett öfverenskommet tecken. De danska ryttarne rusade
fram att taga den djerfve Sven på Ebbehult, men i det
samma hveno pilar från alla håll, och bakom hvarje
trädstam steg en bonde fram, bister och obeveklig,
och gick med lyftadt spjut eller
pålyxa mot den öfverraskade fienden. Striden blef
häftig, men kort, och de fleste af danskarne lågo
qvar på platsen, hvilken efter denna händelse ännu i
dag bär namnet Jutebackarne. En liten hop lyckades
slå sig igenom, men hann icke längre bort än till
ett kärr, mellan Madesjö-gårdarna och Göstorp,
ungefär en fjerdingsväg från Jutebackarne, der den
föll till sista man. Bönderna hade här gjort en
förhuggning. Ingen enda af den öfvermodiga skaran
undkom till Kalmar.

Kärret kallas ännu i dag Jutekärret, och bron, som
leder deröfver, Jutebron. I senare tider har man
hittat åtskilliga vapen i kärret. I Madesjö kyrka
förvaras tvenne värjor och en halft förmultnad fana,
som sägas hafva tillhört »majoren på Ebbehult», så
vida icke, enligt en annan uppgift, den ena värjan
tillhört den fiendtlige anföraren. -- Sådan är nu
sägnen med de minnesmärken, som ännu finnas i behåll
och utvisas för den resande, när han besöker dessa
bygder.

Genom ett kungabref af den 22 Oktober förordnades
Sven Håkansson till »öfverste för allmogen i Norra
och Södra Möre», men i sägnen kallas han vanligen »majoren på
Ebbehult». Folksägnen är sådan, att den, utan att
ändra sitt väsendtliga innehåll, böjer sig efter de
olika tiderna, om sådant fordras, för att hålla sig
uppe. Den styr, så att säga, ut sig i den klädebonad,
som passar för sällskapet, der den uppträder. Innan de
många främmande titlarne öfversvämmade vårt land -- de
äro på visst sätt årsbarn med vår stormaktstid -- nöjde
sig sägnen med att blott och bart nämna sin hjelte
Sven Håkansson på Ebbehult, men när tiden förändrade
sig och fordrade en titel för att fatta och förstå,
det mannen varit af något värde, då fick han ock en
titel, och så blef det »majoren på Ebbehult». Den
muntliga sägnen upptecknades i slutet af 1700-talet
af dåvarande prosten i Madesjö Per Frigelius och
förvaras i handskrift på Kalmar gymnasii bibliotek.

Händelsen är ett drag bland många ur det
lilla kriget, »som» -- enligt Geijer --
»här tillintetgjorde de stora planerna».

St.





Majsång.

Maj är nu kommen med guld uti locken,
Azur i blicken och purpur i hyn.
Upp emot nord drager flyttfåglaflocken,
Lärkan re'n länge har jublat i skyn.
Ut ur sin klyfta
Sig örnen ses lyfta,
Stiga mot solen; o, herrliga syn!

Blomman blygt öppnar för ljuset sitt öga,
Tömmer dess strålkalk och doftar så skönt.
Lunderna knoppas, det fattas blott föga,
Tills de stå prydda med friskaste grönt.
Vindarne susa
Och floderna brusa,
Lösta ur tvånget, som länge de rönt.

Stolt klyfver skeppet den frigjorda bölja,
Svanhvita vingar det spänner till flygt.
Lycklig är vågen dess bog att få skölja,
Spårlösa vägen det vandrar så tryggt.
Hvalarne simma
Och fiskarne stimma,
Menniskosinnet blott känner sig tryckt.

Fröjdas dock, sinne, dig vårguden bjuder
Fritt till att dricka ur glädjens pokal.
Njut och var glad, -- så hans röst till dig ljuder, --
Skingra allt mörker, all sorg, alla qval!
Njut utaf lifvet,
Ty ej det blef gifvet,
Smärtor att skapa sig blott, utan tal.

Ynglingen vandrar så frank med sin tärna,
Talar om vår och om kärlek.  Hon lyss
Äfven på talet, så noga, så gerna,
Svaret se'n blifver -- en glödande kyss.
Lyckliga tvenne!
Han älskar ju henne,
Hon älskar honom, det rönte han nyss.

Dufvorna kuttra så ömt uti lunden,
Orren, han spelar, förtjust, för sin brud.
Necken slår harpan i skymmande stunden,
Klädd i sin skiftande, perlrika skrud.
Glädje allt andas
Och rösterna blandas --
Hela naturen nu högt lofvar Gud.

Skön är i norden, fast dröjande, våren;
Glädje han bringar och lifslust och mod.
Gubben, skönt prydd af de silfriga håren,
Ynglingen ock, med sitt svallande blod,
Helsa så gerna
En blomstrande tärna,
Kransad med blommor kring lockarnes flod.

Fattom pokalen!  En skål må vi tömma,
Våren den egnas af hjerta och själ.
Men, när vi dricke, vi heller ej glömma
Qvinnan -- vårt pris hon förtjenar så väl.
Glasen vi svinga,
Af hjertat vi klinga,
Dricke i botten för henne med skäl.

Rdt.






Bastardnäktergalen.

Från mellersta Europa, som anses såsom
bastardnäktergalens egentliga fädernesland, utbreder
sig denne norrut ända till Sverige och Norge,
medan han i de sydliga trakterna af verldsdelen
representeras af andra arter. I Spanien torde han
näppeligen förekomma, och äfven i Grekland hör han
till de sällsyntaste fåglar, man der anträffar under
rufningstiden. Hos oss uppträder han först, sedan
träden blifvit löf beklädda, samt lemnar oss redan
mot slutet af Augusti eller början af September.

Bastardnäktergalen, som är en af den vekligaste och
ömtåligaste bland familjen, gör sig mera bemärkt,
än många andra sångfåglar. Han hör till dem, hvilka
gerna bo i menniskans
omedelbara närhet, ja, han synes till och med
föredraga trädgårdar och fruktplanteringar framför
skogen. I löfskogen anträffas han visserligen äfven;
men han älskar dock mera de yttre än inre trakterna
deraf. I tallskogar saknas han helt och hållet,
äfvenså i bergstrakterna. Trädgårdar med häckar och
buskar, eller fruktplanteringar, som äro innefattade
med häckar, väljer han gerna till vistelseort.

Han är en högst orolig, liflig och vig, men också
en försigtig fågel. Sitt område utväljer han med
sorgfällighet; men har han en gång tagit det i
besittning, så behåller han det med envishet och
återvänder hvarje sommar till det samma, så länge
han lefver. Man har t. ex. sett en 
bastardnäktergal sju efter hvarandra följande somrar
återkomma till samma trädgård. Under dagens lopp är
fågeln än här, än der, så länge icke omsorgen för den
rufvande honan eller de utkläckta ungarne fängslar
honom vid samma ställe. Vanligen hoppar han omkring i
täta träd, alltid så mycket som möjligt undandold, och
det kan hända, att man under flera minuter förgäfves
söker honom med ögat, ehuru han alltjemt låter höra
sig; mången gång varseblifver man honom blott, när
han flyger från ett träd till ett annat. Vissa träd,
vanligen de högsta och rikligast löfbeklädda, blifva
hans älsklingsplatser; dem besöker han dagligen flera
gånger, och i deras kronor dröjer han längst. Då
han sitter, håller han bröstet upprätt, och när han
märker någonting misstänkt, reser han hufvudfjädrarne;
då han hoppar, håller han sig i vågrät ställning och
sträcker dervid halsen framåt. Flygten är ganska rask
och vig; äfven förstår han att utföra de hastigaste
vändningar. Ned till marken kommer han sällan, och
hoppningen synes vara honom besvärlig. Blott under
sången dröjer han en längre stund på samma ställe,
eljest är han, så att säga, beständigt stadd på
vandring. Sången är mycket omvexlande och består af en
mängd olika strofer. Man tycker den vara sammansatt
af åtskilliga fåglars läten: man igenkänner deri --
säger Nilsson -- ljud, som eljest tillhöra lärkfalken,
staren, svalan, hämplingen o. s. v. Nalkas man dess
bo eller ungar, så kringflyga de gamla retade och
oroliga, med sträft: »tack, tack, tack, tack»; och då
de rätt komma i affekt, skrika de: »tack-tack-ahyyo,
tacka-hyyo-hyy». Sången tilltalar icke hvar och en och
bedömes derföre olika; också sjunger icke den ena
bastardnäktergalen, som den
andre: ty den ena är kanske en utmärkt spefågel,
som i sin sång inblandar de kringboende fåglarnes
mest skiljaktiga toner, den andre blott en stympare,
som föredrager blott få välljudande toner och i viss
mån gör de mindre angenäma till hufvudsak. Denna vår
fågel sjunger från morgongryningen ända till inemot
middagen och om aftonen till solens nedgång, flitigast
under det att honan rufvar eller när en rival uppmanar
honom till strid. En egendomlig vana hos honom är, att
han under sången icke så lätt låter skrämma sig, ja,
till och med sjunger ännu högre, när han blifvit bragt
i fara, så äfven efter ett skott, som gällde honom,
utan att träffa. Det synes då verkligen, som ville
han för hela verlden förkunna det misslyckade anslaget
mot hans lif eller begabba den oskicklige skytten.


Bastardnäktergalen.


Bastardnäktergalen fördrager inom sitt gebit icke
något annat par af samma art. Tvenne hanar, som bo
i hvarandras närhet, icke allenast täfla i sången,
utan slåss också ganska ofta. Ingen annan af hans
art -- säger Naumann -- vågar visa sig; denne blifver
då genast förföljd med ursinniga bett och
åter bortjagad från grannskapet. Främlingen
sätter sig merendels till motvärn, och då levereras
häftiga slagsmål, så att man icke sällan ser ett par
sådana grälmakare, hvilka gripit tag i hvarandra,
under striden falla till marken, men då vanligen,
förskräckta häröfver, plötsligt lemna hvarandra och
skynda hvardera till sin ståndort. Äfven andra fåglar,
som bo i deras grannskap, reta och jaga de gerna.

Bastardnäktergalens hufvudsakliga näring består af
små skalbaggar och andra små flygande insekter, hvilka
uppsamlas på bladen eller fångas i luften. Derföre ser
man honom också ofta fladdra omkring i trädkronorna
eller till och med fladdra ut öfver de skyddande
grenarne. Här och der gör sig den eljest blott
nyttige fågeln förhatlig som biröfvare. »Man gjorde»,
skrifver en landtman, »mig uppmärksam derpå, att en
fågel, kallad 'bivargen', ofta kom och satte sig på
kuporna samt bortsnappade bin. Jag igenkände i honom
vår bastardnäktergal. När bien dröjde något länge,
innan de kommo ur kupan, hackade han, såsom jag med
egna ögon såg, med näbben på kupan, för att locka
dem ut och fångade dem då ganska skickligt.» När
körsbären blifva mogna, besöker bastardnäktergalen
de fruktbelastade träden och vederqvicker
sig med de behagliga frukternas mjuka kött, och när
vinbär finnas, uppbär han sin tionde af dem, äfvenså
senare af fläderbär etc.

Ostörd, rufvar bastardnäktergalen blott en gång om
året, i början af Juni månad. Nästet anlägges i de
tätaste buskarne, ett par alnar ofvan jorden. Det
är en ganska nätt, omvändt kägelformig, byggnad,
hvars ytterväggar äro ganska konstrikt och
omsorgsfullt sammanfiltade af gräs och blad,
bastfibrer, växt-och djur-ull, björkbark, 
larf-spånad, papper och dylika ämnen, medan det inre är
utfodradt med fjäder samt i bottnen med fina grässtrån
och tagel. De fyra till sex äggen äro på blekt
rödaktig eller rosenröd botten tecknade med mörka
eller rödbruna punkter och ådror. Hanen och honan
rufva vexelvis, kläcka inom tretton dagar och uppföda
de utkomna ungarne med hvarjehanda små insekter. Vid
hotande fara visa de sig utomordentligt ängsliga,
och honan betjenar sig äfven af förställning,
för att locka fienden bort från nästet. 

Fångsten af bastardnäktergalen är mödosam och en sak, som
egentligen blott beror på slumpen. Med säkerhet skall
man emellertid lyckas fånga honom genom att på en
plats, hvarest bastardnäktergalar hafva sitt tillhåll,
i en med limspön späckad bur upphänga en lockfågel.

Det är förklarligt, att den för så många angenäma
sången föranledt ifriga amatörer att vänja
bastardnäktergalen vid buren. Men detta är en kinkig
sak; ty han hör, som sagdt är, till de vekligaste
och ömtåligaste af alla fåglar. Han fordrar den
sorgfälligaste vård och den mest utvalda föda, men
uthärdar detta oaktadt blott sällan någon längre tid
i buren.


Ett fosterländskt Bildergalleri.

XXI. 

Olof Rudbeck  d. ä.

»Man säge, hvad man vill: det är dock någonting
annat än ett tomt skallande eko detta namnljud
af ett väsende, som varit för sina samtida, eller
för de själfullaste ibland dem, en sånggudinnornas
öfverprest, en vetenskapens furste, en vishetens
mästare, en häfdernas tolk och profet.» Med fullt fog
kunna dessa ord vinna sin tillämpning på den man,
hvars snille, hvars forskningar och genialiska arbeten
väckte sin samtids beundran, ehuru de nu äro förgätna,
begrafna under den glömskans mull, hvari vårt folk,
som med synnerlig vördnad täljer sina krigares
lefnadslopp, allt för ofta höljer och döljer sina
stora på konstens och vetenskapens område.


Olof Rudbeck d. ä.


Olof Rudbeck var det tionde af Vesteråsbiskopen
Johannes Rudbeckii elfva barn, föddes i nämde stad i
Januari 1630 och bars till dopet af den store Gustaf
Adolf. Tidigt satt i skolan, hvilken han med flit
genomgick, skulle han få åtfölja sina äldre bröder
till Upsala, men bäst som gymnasistens skinnpels
var aflagd och den grofva vadmalströjan med häktor
utbytt mot en fin klädesrock med knappar, såsom höfdes
en student, upptändes han af sådant högmod, att den
stränge biskopen befallde sonen aflägga grannlåten
och ännu för ett år nöja sig med gymnasistgarderoben. 
Olof tog sig detta så nära,
att han hela sitt lif igenom hatade allt prål och
yppighet. Ändtligen år 1647 fick djeknejackan
afläggas och studentskruden iklädas -- fadren var då
död; men under detta väntningsår hade sonen på ett
märkligt sätt utvecklat medfödda sällsynta anlag. Han
lärde sig sjelf att rita och måla samt visade en
synnerlig fallenhet för mekaniska konststyckens
förfärdigande. För vetenskaper hade han ej mindre
håg; allt, hvad han företog sig, vittnade om en
utomordentlig yngling.

Då han kom till Upsala akademi, sysselsatte
läkarekonsten honom i synnerhet. På den tiden
var anatomien i sin linda. »Likrefningar» voro
visserligen anbefallda för medicinska studerande;
men allmänheten ansåg med vreda ögon en anatom
för ett nytt slags bödel och dissekeringen af de
dödas kroppar för ett grymt och vanärande störande
af deras hvila. Och vid sjelfva universitetet var
det medicinska studiet i sin helhet förvrängdt:
der fanns visserligen en anatom, en fysiolog och en
apotekare. Men anatomen satt helst vid sin härd,
för att söka den filosofiska stenen; fysiologen
helst på opponentbänkarne vid disputationerna, för
att genom Cartesius demonstrera omkull Aristoteles;
och apotekaren utförde mot riksantiqvarien
Bureus inför borgerlig domstol en rättegång om
tidpunkten for »yttersta domen» -- under det att den
sjuka menskligheten behandlades af kloka gubbar och
gummor genom läkeväxter och signerier.

Häri åvägabragte Rudbeck en ändring och gjorde
anatomien till en beundrad i stället för förbisedd
vetenskap. En fransysk anatom, Pecquet, hade
gjort iakttagelser i afseende på mjölkkärlen
i menniskokroppen, hvilka Rudbeck med sådan
framgång fortsatte, att han mellan sitt tjugonde
och tjugotredje år gjorde en kedja af uppdaganden,
hvilka tillsammans bildade hans stora upptäckt af vasa
lymphatica, hvilken gifvit honom ett odödligt namn
i medicinens historia. Skaror af studenter flockades
kring denne docens, under det hans
professor, Franck, gladde sig åt att kunna ostörd
få utransaka »den filosofiska stenens konstitutiva
principer» och låta »berggudarne anställa ett lustigt
och ljufligt samtal om sättet, huru den ädla och
dyrbara klenodien rätteligen skall prepareras och
tillredas». Sjelfva drottning Christina, till hvars
öra den unge vetenskapsmannens rykte hunnit, begaf sig
till Upsala, för att höra honom, hvarvid han förärade
henne ett artificielt och af honom sjelf förfärdigadt
skelett, på hvilket menniskokroppens ådersystemer
sågos afbildade. Drottningen gaf honom, hänryckt,
ett stipendium för utrikes resa.

Likasom Tyskland var teologiens högskola, så var
Holland medicinens, hvarför han begaf sig till
universitetet i Leyden, dit han anlände i Juni
1653. Han uppehöll sig här ett år, högt uppburen af
de lärda, och fattade kärlek till äfven botanikens
studium, åt hvilket han ville vid sin hemkomst till
fäderneslandet gifva ökad lyftning. Men han vinnlade
sig äfven om att skaffa sig kunskap i Hollands många
sinnrika mekaniska verk och lade sjelf hand vid alla
dithörande slöjder, uppifrån måla och gravera ned till
mura, snickra, svarfva och smida. Derjemte öfvade
han sig i sång, och när han i Petri kyrka i Leyden
lät höra sin röst, greps menigheten af beundran,
och stadens invånare skockades i gator och gränder,
för att se den makalöse svenske sångaren. Den
unge svenske lärdes rykte utbredde sig ock så, att
Frankrikes konung lät kalla honom till sitt hof med
anbud af 4,000 riksdalers lön; men Rudbeck föredrog
att tjena sitt fosterland.

År 1654 anlände han till Upsala, der hans gynnare
Magnus de la Gardie då var akademiens kansler. Han
medförde rika samlingar i ritningar, modeller,
sällsynta och okända frön, lökar, träd och blomväxter,
öfver hvilka sednare han genom
ett anslag tillkännagaf sig vilja föreläsa. Han
fruktade att ej kunna få tillräckligt stor sal för
åhörarne; men lektionstimmen slog -- och ingen
infann sig. Botaniken var då föraktad och ansågs
blott röra apotekarne samt de käringar, de skickade
ut för att samla örter. Rudbeck blef djupt bedröfvad,
men förlorade derför icke modet. Han hade skaffat
anatomien anseende; han skulle äfven gifva botaniken
den höga plats, som tillkom den samma. Han ägde i
Upsala en hustomt med en trädgård, hvilken han genast
började att omskapa till en botanisk örtagård med
orangeri, lusthus och löfgångar mellan qvarteren,
hvilka smyckades af osedda praktblommor. Allt flera
studenter började nu att söka dit, och han höll
för dem s. k peripatetiska föreläsningar. Äfven
andra än akademiska personer kommo dit, bland andra
stadens borgmästare Lohrman, hvilken der qvarlemnade
sin vackra dotter Vendela såsom Rudbecks maka. Han
utnämdes 1658 till extra professor i fysik och botanik
och utgaf samma år en beskrifning öfver sin trädgård,
hvilken hos utlänningar väckte undran öfver, att
så många fina sydväxter kunde trifvas under det
kalla Thules bara himmel. Åtskilliga växter, som nu
frodas vilda kring Upsala, härstamma från Rudbecks
anläggningar och blefvo svenska först genom honom,
t. ex. den berömda Kungsängsliljan.

År 1661 blef Rudbeck ordinarie professor i botanik och
anatomi och skänkte sin örtagård åt universitetet,
mot rättighet att der bygga sig ett hus till bostad
åt sig och sina efterföljare. Det var samma hus,
som sedermera beboddes, samma trädgård, som än vidare
förkofrades och förskönades af Linné.

Rudbecks nästa omsorg blef nu att få en
anatomisal. Han uppförde ofvanpå det Gustavianska
lärohuset en kupol efter egen ritning, inredde den
till en för 200 åskådare beräknad anatomisk teater,
var sjelf byggmästaren och uppspikade med egen hand
hvarenda list.

Genom sin energi drefs han dock snart till en
lust efter envälde, som djupt förtröt de andra
professorerna, och då regeringen skänkte två
bondhemman, att af Rudbeck och hans hustru besittas
på lifstid, såsom ersättning för den nitälskan,
han, äfven genom enskilta uppoffringar, ådagalagt
för akademien -- då bröt stormen lös. En professor
Hoffvenius, som var anhängare af Cartesii filosofi,
hade 1665 utgifvit en fysiologisk disputation,
som bragte oro inom teologernas läger. En väldig
strid uppstod inom Konsistoriet, der teologerna
slutligen genomdrefvo det beslut, att man skulle
hos kansleren anhålla om, att i fall en medicine
professor hädanefter ville utgifva en disputation
i fysik, skulle den först godkännas af den
filosofiska fakulteten. Mot denna inkräktning i
den vetenskapliga forskningens frihet uppreste
sig Rudbeck, och konsistorium åtskiljdes i den
yttersta förbistring. Det vid riksdagen i Stockholm 
samlade presterskapet hade också kommit öfverens
om, att den »nya filosofien» borde qväfvas i sin
linda, och uppvaktade derför äfven kansleren med en
begäran, att den stygga läran måtte vid universitetet
förbjudas. Kansleren, som ej blef klok på, hvari faran
låg, begaf sig till Upsala, der han sammankallade
konsistorium, för att få reda på saken. Teologerna
angrepo henne, men Rudbeck försvarade henne, och då
de förre såsom bevis på hennes oriktighet anförde, att
hon vore förkastad vid de protestantiska universiteten
i Tyskland, inföll Rudbeck: »Jag vill ej jemföra
Luther med Cartesius; jag vill ponera, att Luther
felat uti intet och Cartesius i mycket. Men skall
Cartesius missaktas derför, att de tyska akademier
honom förkasta, så bör Luther vida mindre aktas,
emedan han i förstone icke allenast i Tyskland, utan
till och med allestädes var förkastad.» Kansleren
öfverlemnade i sitt domslut den nya läran åt dess
egen utveckling och framtidens afgörande.

Detta och öfriga tvister, i hvilka Rudbeck merendels
fick rätt, uppretade hans kamrater emot honom så,
att han fick genom det ständiga trasslet leda vid
hela professionen och i stället mera uteslutande
egnade sig åt sjelfva vetenskapen, sammanfattande sina
snillegåfvor i kärleken för botanik och antiqvarisk
eller arkeologisk forskning, hvilken kärlek framträder
i hans båda verk: »Campi Elysii eller Glysisvald»
och »Atlantica», hvilket sista blef så berömdt och ännu
för sin genialiska tankelek nämnes med sådan vördnad.

Omkring 1670-talet började man egna sig mycket åt
antikvariska forskningar, och Rudbeck smittades af
denna anda. Hans eldsjäl genomilade snabbt det nya
för henne öppnade fältet, och rik på snilleblixtar,
belyste hon detta med det varma ljusflödet från en
lågande kärlek till Norden, till fosterlandet. Främst
erinrade han sig, hvad han i sin ungdom hos de gamles
författare, synnerligast Platon, läst om den stora,
underbara, af ett mäktigt och vist folk bebodda, men
slutligen genom en öfversvämning försvunna ön eller
halfön Atlantes, hvars beskrifning han ansåg träffa
in på Europas yttersta hörn med dess rättfärdiga,
lycksaliga hyperboréer och på beskaffenheten af det
Manhem, som, efter att hafva varit de märkligaste
Japhetiska folkens och deras sinnrikaste myters
vagga, ännu qvarstod i Nord såsom Svears och Göters
herrliga rike. Denna sats var det han ville bevisa
med sitt under namnet »Atlantican» kända jätteverk,
fyra väldiga folianter med en mängd teckningar
och tabeller. De la Gardie understödde kraftigt
författaren i tryckningen af verket; men af ett bref
från den sednare erfar man, att han satt de sinas
bergning på risk för saken och måst pantförskrifva
sitt silfver. Då han höll på med fjerde delen,
härjades Upsala stad af en stark eldsvåda, som äfven
lade Rudbecks hus i aska jemte hela upplagan af nämda
under tryckning varande del. Knappast tio exemplar
af denna blefvo räddade, så att den är en bland
biblioteksverldens aldra största sällsyntheter. Upsala
universitet har dock ett fullständigt exemplar af
verket.

Betecknande för dess idé är den sammanfattning,
författaren gör på ett ställe i första delen, då han
säger:

»Korteligen: våra fäders regemente var det första på
jorden; de inkräktade alla land och satte sina barn
till deras regenter och konungar; införande med sig
laga rätter, ordningar, sina gudars dyrkan, bokliga
konster, krigsöfningar och allt annat, som tjente
till ett rikes välstånd. Det är således intet utan
Guds särdeles försyn, att Sverige enkannerligen i sitt
vapen förer tre kronor, -- två lika högt vid hvarandra
stående och den tredje inunder; hvilket märke eljest
ingen potentat i hela verlden förer (utom några till
en tid, som hafva varit af svenskt blod). Ty dessa
tre kronor betyda en konungs trenne slags välden,
och med det samma de forna trenne öfvergudarne,
samt derhos, att Sem och Japhet äro lika i värde och
välsignelse, men att Cham, som bär den tredje eller
understående kronan, är trälen. Vidare har Gud jemväl
så skickat, att i hela den öfriga verlden står allt
regementes omvård antingen hos konungen allena, eller
hos furstar, eller vissa personer; äfven så äro der,
mestadels, qvinnfolken såsom trälar. Men uti Sverige
är lofligt, allt ifrån de äldsta tider, att alla
stånd, att den fattigaste, så väl som den rikaste,
få komma till riksdag och rådgöra om det riket
till nytta länder; och äro qvinnorna der så fria,
att de fordom ock i krig sig öfvade. Hvaröfver alla
främmande sig förundra. Allt detta visar nogsamt, att
i Sverige äro de uppfödde, som intet äro födde till
trälar; utan till att alla andra i verlden styra och
regera. Derför hafva ej heller de gamle greker utan
orsak det vittnat, när de kallat Sverige Gudarnes,
Konungarnes, de Yfverbornes och Lycksaliges ö.»

Om verket fäller Atterbom detta yttrande: »Under
massorna, inom höljet af en mestadels ostädad, ofta
smaklös, ofta till och med språkfelaktig prosa, ligger
embryon till ett det mest gigantiska urverlds-epos,
med Atle-folket, eller det äldsta Sverige, till
medelpunkt.» För Rudbeck sjelf var det deremot
grundläggningen till en ordentlig historia, utarbetad
medelst rastlösa undersökningar af mytologisk,
astronomisk, kronologisk, genealogisk, linguistisk,
geografisk och flerfaldigt naturvetenskaplig art; med
genomläsning af ungefär alla grekiska och romerska
författare, uppifrån de äldsta skalderna ned till
de yngsta skoliasterna och byzantinerna; med lika
fullständigt inhämtande af alla den nyare tidens
jord-, nord- och resebeskrifningar; med mödosamt
upprättade tabeller och jemförelser; med anställande
af allehanda upptäcktsrön; med 
sammansläpande af fornsaker från alla håll, mestadels
genom understöd af dåvarande riksråder, generaler,
landshöfdingar och af konungen sjelf, med afritningar
och uttydningar af stenar, bildverk, mynt och annat
dylikt utan ända. Märkligt nog, trodde han sig härvid
förfara med den strängaste kritik; i hvilken grad
detta var fallet, skall dock läsaren inhämta af nedan
gjorda utdrag ur »Atlantican», hvilka obestridligen
äro af en viss komisk anstrykning för vår tids
uppfattning.

Så vill författaren, efter Platon, sluta till,
att ur murarne af Gamla Upsala kyrka framskymtar
återstoden af just det tempel, hvarom Platon talar;
»det äldsta som i verlden är bygdt och ännu behållet,
dock från Saulo blifvet Paulus». Det uppfördes,
säger Platon, i den konstlösa tiden näst efter
syndafloden, af gråstenar utan murbruk, eller
ock sammanbundna af blott lera och sand. -- Insula
Hyperboreorum gör Rudbeck till »de yfverbornas
ö», hvarigenom han bevisar vår adliga härkomst. --
Basilia, är Basse-ey, d. v. s. Kungsön: ty Basse,
Bjesse, Buss betyda ursprungligen Gud, konung,
kämpe, så t. ex. »vildbasse», drott ibland odjur,
af »basa», som är aga, tukta, regera. -- Osericta är
Äsir-Reks-ey, d. v. s. Asahjeltarnes ö. -- Helixoia
är Heligs-öja, de Heliges, de Lycksaliges ö. --
Vergion är Vargeön, Varegs-ön, d. ä. Sjöröfvareön,
Vikingsön. -- Gallia är Kalland, Kalle-land,
hvarifrån Kallarne, d. v. s. karlarne par excellence,
Manhemskämparne, först utvandrade. -- Chersonesus
Cimbrica är Kimbernäs, d. v. s. Kämparnäs, hvilket
ej bör sökas i Jutland, utan i det nordligast vid
Östersjön belägna Kimmilandet, såsom framgår af
Orpheus och Homeros. Deras »cimmeriska mörker»
är mörkret hos Kimmerna eller Kimboerna. Än i dag
betyder på vårt språk kim mörker, skorstens-sot;
kimrök en svartmörk färg. Således kimboer de som
bo, hvar mörkret är. Scandia eller Scandinavia
är egentligen Skand-ey, som betyder Skeppsö,
sedermera Skan-ö, hvaraf ännu Skåne. Cyclopes är
Kiklöpare, stundom ock kallade Sciapodes eller
Skidfötter. Læstrigones äro Lästriker och bodde
vid Ulysses' färder kring Sotaskär; man har ännu
namnet qvar i Lästringe socken. Schwaben har sin
härledning från Sverige och är härifrån befolkadt
af Geir-männen -- de med spjut och svärd allt ödande
--, som tågade ut till Tyskland, hvilket deraf fick
tillnamnet Geirmanna -- eller Germanna-land: Germanien
är således, menar Rudbeck, en svensk koloni. Svioner
är Upp-svearne, till hvilka de öfriga stammarne,
äfvensom grannfolken, förhöllo sig såsom underlydande
eller tjenande. Häraf Dan-mark, som ursprunglingen
är Than-mark, de tjenandes eller tjenarnes land. --
Hesperidernas trädgårdar, Horti Hesperidum, betyder
Aspar-lundarne och voro belägna här i Norden; ja,
Elysium är för Rudbeck Glysisvall, det »glänsande»
landet, landet af de »glisande gulltårar», det vid
dess stränder ymniga »glys» eller »gles», som af
greker och romare kallades electrum, af de senare
äfven glesum och af oss vanligen benämnes bernsten.
-- Hercules är en svensk krigshöfding:  en Härkalle
(af kalle, en   karlakarl),   eller  en   Härkolle,
Härkulle   (af kolle, kulle, hufvud,   hufvudman).
--   Minervas   eget   namn   kommer  af »minne»:
hon är företrädesvis den »minnuga». -- Mercurius
är   vår   förste   Märkisman   Heimdal.   --
Leda är ett götiskt namn,   ty   hon   var   »en
led   och   svår   menniska   både  mot sin   man
och   Jofur,   som   derför måste vända sig i en
svan och   nyttja   de   aldra  sötaste  ord till
hennes bevekande». -- Frigga   är   Phrygia   Dea.
--    Venus   är   Väna-Dis,   den vackra   Disa. --
Diana   skall egentligen heta Dis-ana, sammansatt
af  Disa och Ana, Anna, drottning. -- Osiris, öfver
hvilket   namn   Plutarch   grubblar   så   mycket,
är det götiska Osir,   en   på   våra   runstenar ej
sällan förekommande konglig äretitel!   -- Olympus   är
Hollimbo   eller   Hallinbo,  d. v. s. »hallarnes»
eller   de   stora   salarnes   borg.   --   Nasamones
äro Näsmän, näskonungar, vikingar. -- Oceanus är
Ogge-ans, hafskonungen.   --   Apollo   är Há-Balder
eller Há-Bolder (den höge  Balder, den höge Bålde). --
Janus är helt enkelt Jon.
--   Januarius   är   Jona-året.   --   Deucalion   är
Däfkalle, en  karl som varit helt däfven, en »våtman»,
som har uthärdat  mycket   vatten.   -- Prometheus är
Fromader. -- Dardanus är Thordon, Thordön, d. ä. Thordönskämpen. --
Hebe är Ebba. -- Amazones är Há-Majsor, höga
mör eller jungfrur, högsinta, tappra qvinnor. --
Zoroaster, persernas så kallade religionslärare, är
ingenting annat än Thor-Asathor, hvaraf lätteligen,
när man vid det första Th bibehöll det ännu i
engelskan qvarlefvande uttrycket af runan þ blef
Thsorasathor, Thsorasthor, Thoreaster. -- Thors
bockar voro i verkligheten murbräckor, hvilka Thor
uppfunnit och med oemotståndlig framgång begagnade
emot sina fienders borgar. -- Med anledning af denna
sin murbräckningskonst blef Thor kallad Bagge. En
hans medföljande älsklingsson Diannisse (Dionysus!)
lärde den så grundligt, att benämningen Bagge
(Bacchus!) blef ett hans personnamn, hvilket betyder
dråplig stridskämpe af en art, hvars anfall kullslår
hvarje motstånd. Det är derför enfaldigt af våra
norska bröder att förgrymmas, då svenskarne kalla dem
»Norrbaggar» -- denna beteckning är blott en urgammal
svensk höflighet, som förtjenar bättre erkänsla! --
Men vi afbryta här våra utdrag, hvilka redan gifva
läsaren insigt uti denna fyndiga »snillets lek», som
med tillhjelp af en stor lärdomsapparat och värmd af
en lefvande fosterlandskärlek ville göra det då ännu
mäktiga Sverige till medelpunkten för hela det öfriga
Europa, till den fläck, hvarifrån all historia hade
sina första källsprång.

»Atlantican» blef för Rudbecks samtid ett
nationalverk, så som få, om ens något, varit det. Det
värderades lika af af alla, hög och låg, och man läste
Atlanticans digra folianter lika begärligt, som man
sedan slukat romaner af Dumas, fru Carlén eller till
och med fru Schwartz. Af första delen måste till och
med två upplagor tryckas, och reqvisitioner ingingo
äfven från utländska »bokförare». Carl XI ansåg hvarje
tvifvel på de i Atlantican framställda satser för
kätteri. Poetissan Sophia Brenner skref om henne:

"Så länge jorden står och himmelen sig vänder, 
Lär, hvad herr Rudbeck skref, oryggeligt bestå; 
Och det, som till hans lof i visdoms kunskap länder, 
Med evigheten jemt i samma cirkel gå."

Förutom studierna till och utarbetandet af detta
jätteverk, hade Rudbeck tid till mycket annat. Han
var akademisk lärare, praktisk läkare och operatör;
astronom, i hvilken egenskap han utgaf en berömd
afhandling »Om Kometer»; i kunskapen om fåglar och
örter stod han hufvudet högre än hela sin samtid
och utarbetade ett botaniskt jätteverk »Campi
Elysii»; han utgaf isländska sagor och Upsala-lagen,
redigerade koralerna till Carl XI:s psalmbok och
dirigerade akademiens kapell; han styrde under
många år som »curator» hela universitetet; han
genomdref en mängd byggnader och förbättringar vid
akademien; han utredde dess ränteris affärer; han
förde åtskilliga dess processer; han anskaffade en
boklåda från Holland och en -- sumpbåt, från hvilken
professorerna hvarje vecka försågos med färsk fisk;
han uttänkte och genomdref studentkårens fördelning i
»nationer»; han regerade och förskönade sjelfva Upsala
stad; han var »commissarius öfver landtkulturen»,
i hvilken egenskap han ämnade utgifva ett par verk,
under det han samtidigt arbetade på en samling
»Musikaliska svenska saker»; han målade, skref vers,
komponerade musik och byggde efter egna ritningar hus,
pappersbruk, stampverk, qvarnar, vattenkonster och
broar; han byggde ett skepp, som framdrefs, oberoende
af väder och vind, medelst hjul och vingar; han
byggde lätta postjakter för linien Upsala--Stockholm;
han förfärdigade automater, arkimediska skrufvar
och musik-instrumenter; han gaf planen till Upsalas
berömda orgel, som uppbrann 1702; han ritade kartor
och graverade dem sjelf; han tecknade och skar till
sina »Campi Elysii» de tusentals träsnitt, af hvilka
de ännu i behåll varande prisas som mästerstycken;
han göt stilar åt boktryckare; han gjorde en pust,
med hvilken man kunde smälta ett skeppund jern lika
fort som förut med två; han lät stenlägga Upsala
gator; han inrättade en studentteater och ledde sjelf
öfningarne; han gjorde nya uppfinningar i artilleri,
fortifikation och slussbyggnad; han uppfann en grind,
som öppnade sig sjelf, och en maskin, som med ett
hufvudhjul drog tjugofyra särskilta verk.
Man kan med fog undra öfver, att det blifvit en
menniskohjerna förunnadt att inom sig omfatta så
mycket af det mest olikartade innehåll.

Såsom menniska var Rudbeck bottenärlig, öppen och
vänsäll, i umgänge munter och skämtsam, fryntlig
som värd, gudfruktig och gifmild. Hans fel voro
herrsklystnad och hetsighet, hvilka äfven förskaffade
honom många svåra stunder med kolleger, som afundades
hans gunst vid hofvet, der han var mycket afhållen. I
sin »Atlanticas» andra del berättar han, att han
ännu 1669 ej visste af egen erfarenhet, hvad »rus»
var. Genom denna måttlighet i lefnadssättet minskades
ej heller med åren hans arbetsförmåga. Till utseendet
storväxt, välbildad, med hög panna, eldiga ögon och
ett gladlynt drag i ansigtet, förblef han sig lik,
såsom äfven hans garderob, hvilken alltid bestod i
svarta kläder med »ouppsatt hatt, stackot kappa
och prestkrage»; hans eget hår hängde alltid i lockar
ned öfver hans axlar.

Då vid midnatt efter Kristi himmelfärdsdag år 1702
Upsala härjades af en förfärlig eldsvåda, nalkades
eldhafvet äfven den gamla domkyrkan. En allmän
förvirring och förfäran rådde. Gustavianum hotades jemte det
ditflyttade biblioteket, dubbelt dyrbart, sedan kongl.
biblioteket i Stockholm nyss förut blifvit lågornas
rof. Då syntes öfverst på byggnaden, omgifven af
rök och gnistor, en högrest gubbe med fladdrande
gråa lockar. Det var »gamle herr Olof Rudbeck»,
som från det redan rykande spåntaket med sin väldiga
stämma anordnade sprutornas ledning. Man sade honom,
att hans eget hus med skatterna af hans lifs arbete
brann. Men han stod qvar på sin post och räddade för
det allmänna, hvad som kunde räddas.

Detta var den 16 Maj. Redan den 19 Maj förordade han
i konsistorium stadens pånyttfödelse och utkastade
sjelf med ritstiftet den plan, efter hvilken Upsala
nu är bygdt. Snart klappade dock döden äfven på denne
»yfverbornes» dörr, och han uppgaf den 17 September
1702 i en bröstfeber sin anda, efterlemnande sin
åldriga maka med fyra barn, af hvilka Olof Rudbeck
d. y. blef känd som frejdad botanist.

Upsala domkyrka förvarar hans graf, der så mycken
verksamhet i tiden ligger jordad, men öfver hvilken
sväfvar det odödliga minnet af en varmhjertad svensk,
hvars snille och lärdom och flit spredo glans öfver
vårt land.

Axel Krook.






En tafla af Tidemand.

Fisket räknas i Norge, som vi veta, till landets
vigtigaste hufvudnäringar. Vi hafva också redan
förut, i första häftet för detta år, meddelat en
uppsats, deri vi helt kort försökt skildra lifvet
i broderlandet högt uppe i norden vid tiden för det
s. k. storsjöfisket vid Lofoden.

Icke alla fisken i Norge bedrifvas på samma sätt,
som det i nämda uppsats omtalade. Såsom motstycke
till detta meddela vi här en annan bild, der naturen
ter sig mindre sträng och arbetet mindre hårdt, --
en bild från samma land och dock så olika!

Orten, der det i vår nu föreliggande bild framställda
fisket bedrifves, solen, som speglar sig i vattnet,
och det glada lif, som taflan företer, utbreder för
oss -- ett stycke schweitzer-landskap!

En sådan bild får man vanligen skåda på de inre
fjordarne, på elfverna och insjöarne. Bland dessa
sednare är
Mjösen en af de största, -- tolf mil lång, ehuru
endast en och en half mil bred. Landskapet är fullt af
intagande vyer och erbjuder rikt stoff för konstnärens
pensel.

Tidemand förflyttar oss till denna trakt genom sin
präktiga tafla »Fiskare på Mjösen». Och behaglig
är i sanning den bild, som här träder oss till
mötes. Under det mannen med sina grannars biträde
intager noten och sålunda slutar det rikligt utfallna
fisket, blickar hustrun längtansfullt bort till det
mellan granar och björkar framskymtande hemmet, som
hon mera sällan lemnar. Den unga flickan vid hennes
sida tycks vara försjunken i ljufva drömmar, kanske
om den stundande bröllopsdagen; syskonen bakom henne,
ännu i barndomens glada och obekymrade tid, anstränga
sig för att vinna takt i årslagen, under det att den
yngste bland sällskapet, den lille gossen bakom dem,
sorglöst roar sig med att i vattnets trollspegel
titta efter sin egen bild.
Betraktande den älskliga gruppen, kan man icke
undgå att i själen erfara ett visst intryck
af den frid och tillfredsställelse, som ligger utbredd öfver
de särskilta familjemedlemmarnes anleten, särdeles vid tanken derpå,
att lifvet i all sin enkelhet dock kan bjuda så  mycken lycka och
sällhet, blott sinnet hålles friskt och hjertat
förblifver oberördt af verldens fåfänga och konstlade behof.

Och med detta goda intryck taga vi afsked från den
lyckliga fiskarfamiljen och vända ögat till någon ny
bild i det vexlande sceneri, vår tidskrift fått till
uppgift att framlägga.

Felix *
-



Skuluberget.

Ångermanland är onekligen Sveriges vackraste
provins!» utropar med oskrymtad förtjusning den lärde
Wilh. von Schubert, hvilken, efter fleråriga resor
och forskningar i vårt land, deröfver utgifvit en
beskrifning, i hvilken han lemnar de flesta af sina
föregångare och efterföljare på detta fält bakom
sig, icke allenast i fråga om lärd grundlighet,
skarpsinnighet och opartiskhet, utan jemväl genom
den varma kärlek för sin ingalunda lätta uppgift och
den innerliga välvilja för vårt land och folk, han,
främlingen, röjer på hvarje blad i sitt utmärkta
arbete.

Och Ångermanland är visserligen en herrlig
provins. Här möter oss icke denna veka, idylliska
natur, med sina slingrande »silfverbäckar» och susande
boklundar, inbjudande till hvila och drömmar, som
gjort det mångbesjungna Blekinge så ryktbart, men
deremot en natur, som till sin allmänna karakter
är full af storhet, kraft och allvar, en natur,
manande till arbete, ihärdighet och -- försakelse. Ty
i Ångermanland, hvars kanske rikaste skatter ännu
ligga djupt dolda i de väldiga bergens inre, måste
man framför allt arbeta och försaka, om man skall
kunna ur de många olika näringsgrenar, som i detta
egendomliga landskap frammanat sig sjelfva, hämta
en nödtorftig bergning. Ingen vågar derföre i dessa
trakter uteslutande egna sina krafter åt jordbruket;
ty huru rik och lofvande den böljande säden än må
visa sig näst före skörden, så kommer som oftast den
smygande frostnatten och med isig tunga slickar tegen,
som, då sol åter går upp, visar den tröstlösa
bilden af svarta, sorgligt vaggande ax -- den hemska
grafvården på odlarens så skoningslöst dödade
förhoppningar. Ångermanlänningen måste derföre egna
sig åt jemväl andra, ofta nog icke mindre ovissa
näringsgrenar, såsom fiske, jagt, skogsarbete, slöjd
och handel, och det är just denna så olikartade,
rastlösa verksamhet, som hos honom frammanat den
sällsynta kraft, intelligens och förmåga att finna sig
i olika lägen, som så fördelaktigt utmärker honom.

Men om å ena sidan Ångermanlands öfver hufvud
majestätiska natur med sina höga berg och djupa
furuskogar skapat det, om vi så få uttrycka oss, stålsatta, som i
invånarnes skaplynne utgör hufvuddraget, så torde man
å andra sidan med samma berättigande kunna antaga,
att den herrliga natur -- mild, utan att vara vek
--, som famnar de inom detta landskap så talrika
sjöarne och vattendragen, och framför allt den sköna
Ångermanelfvens tjusande vattenspegel, hos dem alstrat
denna själens jemnvigt och hjertats godhet, som så
otvetydigt framgår och så harmoniskt sluter sig till
det djupa allvar och den medvetna kraft, hvarom vi
förut talat. Derför är också ångermanlänningen nöjd
med sin lott: han klagar icke, äfven om nöden står
för dörren eller redan inträdt i stugan.

*


Parti vid Skuluberget i Ångermanland.


Bland de många betydliga bergshöjder som pryda
Ångermanland, intager, genom sina djerfva formationer
och de många folksägner, som anknyta sig till det
samma, Skuluberget, beläget norr om Hernösand och ej
långt från den vackra 
Ullångersfjärden, ett framstående rum. Dess skrofliga, nästan
alldeles nakna vägg stupar lodrätt, och tätt vid dess
fot slingrar sig allmänna kustvägen, från hvilken
hafvet då och då framskymtar genom den högresta
furuskogen.

Här stannar ovilkorligen den resande ett ögonblick,
för att, beundrande, betrakta denne väldige stenjätte,
som, dyster och allvarlig, höjer sin grånade hjessa
mot skyn, nästan hotande att nedfalla öfver och krossa
den vägfarande.

På den å föregående sida återgifna illustrationen
framskymtar Skuluberget till höger genom dimman. Men
då ögat af detta töckenomhöljda berg icke får
någon rätt klar uppfattning, så taga vi oss i
stället friheten att ur den rika samling sägner,
som allmogen i orten vet att förtälja om här timade
underbara äfventyr med bergkungar, jättar, troll och
mera sådart, meddela historien om Peter i Skulu.

Peter var en rask yngling, som bodde hos sina fattiga
föräldrar i deras torftiga koja vid Skulusjöns bugtiga
strand. Ehuru knappast tjugo år, hade han redan med
sitt goda lod nedlagt mången björn, och hans rykte
som djerf och lycklig jägare vann med hvarje dag i
styrka. Mången fager ungmös hjerta klappade med högre
slag, då Peters jagtbedrifter med beröm omtalades af
de äldre, och en skär rodnad purprade mer än en kind,
då den högväxte ynglingen vid bygdens gillen inträdde
i lekstugan och deltog i dansen med de unga.

Det var just vid ett sådant tillfälle, som den
rosenkindade Anna i Spjute, ett älskligt skogsbarn
om sjutton år, stal den hurtige jägarens hjerta;
men det dröjde icke länge, innan Peter hade hämnats
genom att taga hennes i utbyte. Men Annas far, den
knarrige Sven i Spjute, sade helt enkelt nej till de
ungas bön om hans bifall, och så gingo några år af
ovisshet och längtan, endast förljufvade genom de
möten de älskande lyckades bereda sig trots gubben
Svens bistra förbud och vaksamma öga.

Det var midt i vintern, och Peter hade i flera dagar
varit i färd med en stor björn, utan att dock lyckas
få fälla honom. Under den ifriga jagten hade nalle så
småningom närmat sig Skuluberget, hade också lyckats
uppnå dess topp och med några djerfva språng finna
säker tillflykt i den grotta, som på andra sidan
öppnar sig några famnar nedanför bergsplatån, och
hvilken fördjupning i den branta klippväggen ännu
ingen mensklig fot beträdt.

Också studsade Peter då han från toppen skådade ned
i det svindlande djupet. Att i den myckna snön få
säkert fotfäste på de ytterst smala afsatser, som
här och der förekommo, syntes omöjligt -- företaget
skulle blott medföra en säker död. Den unge jägaren
måste derför afstå från vidare försök och återvände
med harmfull håg till hemmet.

Vid inträdet i stugan öfverraskades Peter af att
finna gubben Sven der. Denne hade dock kommit till
Skulutorpet i helt annan afsigt, än att lofva sin Anna
åt Peter -- han hade tvärtom kommit för att förehålla
dennes föräldrar det otillbörliga deri, att deras
pojke vågade hysa några förhoppningar på flickan,
och för att än en gång förbjuda hvarje närmande mellan
de unga.

Peter berättade sin otur med jagten. Gubben Sven drog
sin mun till ett försmädligt leende.

»Kan du taga den björnen, då skall du få min Anna»,
yttrade han med en ton, som allt för väl tillkännagaf,
huru säker han var på, att ingen dödlig skulle våga
anfalla besten i den otillgängliga klippremna, dit
slump och djerfhet fört honom.

»Lofvar ni det på allvar?» sporde Peter med högt
klappande hjerta, icke aktande på faderns varnande
ord eller moderns förtviflan.

»På fullt allvar, för tusan!» svarade Sven, som
derefter steg upp från bänken och beredde sig att gå.

»Ett ord, innan ni går, fader Sven», återtog Peter,
utan minsta darrning på rösten. »I morgon, innan
solen gått ned, finner ni mig och björnen, lefvande
eller döda, vid Skulubergets fot.»

Sven nickade och gick.

Tidigt påföljande morgon stod Peter rustad att
företaga sitt djerfva vågstycke. Den gamla, bekymrade
modern gret,
men fadern, som i yngre dagar varit med om mången
svår dust med björn och lo, var lugn, eller syntes
åtminstone vara det.

»Tag Gud i hågen, så lyckas det kanske», sade den
gamle, skakande sonens breda hand.

Peter gick.

Åter stod han på bergsplatån och åter bäfvade han för
den ögonskenliga lifsfara, som hotade honom. Men
denna känsla varade blott ett ögonblick. Tanken på
Anna stålsatte i hast hans nerver och han började med
lugn besinning sitt nedstigande till grottan. Hans
gamle, bepröfvade stöfvare vågade dock icke följa
sin husbonde på denna svindlande färd, utan stannade,
högt tjutande, på bergstoppen.

Med öfvermenskliga ansträngningar lyckades Peter
behålla fotfäste. Från afsats till afsats gick så
småningom hans färd mot målet.

Nu var han framme! Varma känslor af jubel och
tacksamhet genombäfvade honom.

Derinne i grottan förekom blott en sparsam
dager. Endast med svårighet kunde han urskilja
björnen, som nu reste sig och ursinnig kom honom till
mötes.

I ögonblicket hade Peter sitt lod i ordning.

Skogens konung var icke två steg ifrån honom, då
skottet brann, riktadt, så godt skymningen tillät,
rakt åt hjertat.

Grottans ekon upprepade i brakande, afbrutna ljud
den knall, skottet åstadkommit. Genom den blåa,
vaggande krutröken kunde Peter se, att nalle fallit
och nu låg rosslande vid hans fötter.

Peter lutade sig ned öfver den fallne. Ett »Gud ske
lof!» smög sig öfver hans läppar. I denna enkla, men
från ett varmt hjerta gående tacksägelse inbegrep
han så väl sin egen räddning, som lyckan att nu få
kalla den fagra Anna för sin. Huru han åter skulle
komma upp igen, derpå tänkte han icke det ringaste
i detta ögonblick af glädje och stolthet.

Men den oförskräckte jägaren, hvars hand icke darrat
då skottet gick, hvars hjerta i detta fruktansvärda
ögonblick, som skulle afgöra öfver lif och död,
klappade med fullkomligt lugna slag, hade likväl icke
träffat sin ludne motståndare dödligt. Medan Peter
ännu stod på sin plats och i segerdrucken glädje
tänkte på den herrliga belöningen för sin bragd,
målande sig en framtid full af fröjd och kärlek,
reste sig björnen i af vrede och smärta samlad kraft,
på två fötter gående lös på sin fiende.

Peter insåg ögonblickligen det kritiska i sin
belägenhet. Att här ladda om och gifva björnen
ännu ett skott, var icke tänkbart, då denne redan
utsträckt sina ramar för att gripa den oförvägne. Högt
öfver sitt hufvud hörde han väl sin trogne stöfvares
ursinniga skall, men detta erinrade honom blott om,
huru ojemn den stundande striden skulle blifva,
då all hjelp var omöjlig att påräkna. Han fattade
emellertid sitt beslut, höjde sin tunga lodbössa
och lät den med förtviflans kraft falla på björnens
hufvud. Men denne slängde med ett enda slag af sin
väldiga ram geväret ur Peters hand, och den domnade
armen föll för en sekund till sidan.

En vild, fasansfull brottning uppstod.

Under denna egendomliga strid på lif och död
hade de båda kämparne så småningom närmat sig
grottans öppning. De hängde redan öfver det gapande
djupet. Peter gjorde en förtviflad ansträngning
att komma ur sin motståndares hårda omfamning, men
förgäfves; -- nästa ögonblick störtade båda utföre ...

Det svartnade för den eljest så modige jägarens ögon,
och han förlorade sansen.

*

Då Peter åter uppslog ögonen låg han i en varm och
mjuk säng, och bredvid honom stodo hans gamla mor
och -- Anna. Dunkelt erinrande sig föregående dagens
händelser, glömde han ögonblickligt de plågor, som
björnens bett, själs- och kroppsansträngningar och
slutligen det svindlande fallet
från grottan till bergsfoten förorsakade honom,
och såg Anna gladt och trofast i ögonen.

Men   hastigt   for   ett   drag   af   svårmod,
blandadt med tvifvel, öfver hans ärliga ansigte,
och han blef blek som döden.

»Björnen?» hviskade han, knappt hörbart. 

»Den hålla gubbarne nu som bäst på att pelsa», svarade modern
och Anna på en gång.

Ett år  derefter var den fagra Anna Peters hustru.

Gubben Noach.


Vårfrukyrkan i Köpenhamn.

III.

För att gifva en skarpare klarhet åt uppfattningen
af det föregående, vilja vi här tillägga några
ord ur legenden om apostlarnes dödssätt etc., från
hvilken ock konsten hämtat sitt traditionella sätt att
symboliskt beteckna apostlar, martyrer och helgon med
det mordinstrument, genom hvilket de ljutit döden. Ett
sådant framställningssätt har äfven följts af en af
våra stora svenska konstnärer, som i sin bildstod
af Engelbrekt Engelbrektsson gifvit honom i handen
en kort stridsyxa, det slags vapen, hvarigenom denne
vårt lands martyr ljöt döden.

Som vi i vår tidskrift komma att meddela en uppsats,
jemte teckning af det berömda Sebaldus-monumentet i
Nürnberg (i National-museum finnes en afgjutning af
det samma), hvilket prydts med statyetter af de tolf
apostlarne, vilja vi på samma gång göra en jemförelse
mellan Thorvaldsen och Sebaldus-verkets skapare,
Peter Vischer, hvilken är Thorvaldsens förnämste
föregångare inom den kristna konsten.

För flera af apostlarne är legendens berättelse
mycket varierande, hvarföre vi blott vilja anföra
det allmännast antagna.

Vi börja och fortsätta i samma ordning som stoderna
äro placerade i Vårfrukyrkan:

Paulus har ofta blifvit framställd, stödjande sig vid
tvenne svärd (så hos Vischer), det ena utmärkande
honom såsom Herrans stridsman, i hvilket afseende
det bildlikt om honom heter, att han »omgjordade sig
med trones svärd» -- det andra åter med afseende på
hans martyrskap. När Paulus, den kanske ifrigaste
utbredaren af Kristi lära, äfven utsträckt sin
verksamhet till Rom och han här, år 67, genom sina
öfvertygande ord och ädla tankar förmått en ung
qvinna att afbryta sitt brottsliga umgänge med den
purpurbrämade uslingen Nero, så uppflammade tyrannens
i allmänhet lågande ovilja för de kristna till ett
dödligt hat mot aposteln. Pauli hufvud föll för den
mäktige cæsarens bödelsvärd.

Ungefär samtidigt i Rom med Paulus ljöt äfven Petrus
här döden. Efter den af Nero anstiftade eldsvådan,
hvilken lade en stor del af Rom i aska och som af
despoten skylldes på de kristna, för att erhålla en
förevändning till förföljelse mot dem, anklagades
äfven Petrus, men såsom icke, likt Paulus, varande
romersk borgare, kunde han ej bevisas den förmånen
att afrättas med svärd, utan måste lida den för
slafvar bestämda, nesligare korsfästningen. På egen
begäran korsfästades han med hufvudet nedåt, emedan
han icke ansåg sig värdig dö på alldeles samma sätt
som »Herren och Mästaren». Ett upp- och nedvändt kors
bör alltså vara tecknet för hans martyrskap. Men som
det figurligt heter att Kristus valt den klippfasta
mannen till sin kyrkas uppmärksamme portvaktare,
har nyckeln gjorts till hans förnämsta attribut. Man
ser honom ofta afbildad, icke blott med en, utan ock
med tvenne, eller äfven trenne nycklar (betecknande
jorden, himmelen och helvetet). Vischer framställer
honom med en nyckel i venstra handen och under högra
armen en bok (Ordet, Bibeln). Hos Thorvaldsen är
hans attribut blott tvenne nycklar (jordens och
himmelens).

Om Johannes berättar legenden, att han, utan att lida
skada, blifvit kastad i sjudande olja, och att han
slutligen, dömd att tömma giftbägaren, gjort detta,
utan att hafva någon men deraf. Vischer framställer
honom derföre hållande i ena handen en kalk,
ur hvilken en orm slingrar sig, och med den andra
handen pekande på ormen. Matheus skall i Ethiopien
hafva lidit martyrdöden och framställes än med ett
spjut och än med en yxa. Vischer betecknar honom med
detta sednare vapnet -- en
antydning sålunda, att denne apostels hufvud fallit
för bilan. Vi hafva sett, att Thorvaldsen icke gifvit
Johannes och Matheus detta slags attributer, utan i
stället betonat deras egenskaper som evangelister.

Ehuru vi här, i de tolf apostlarnes samling,
endast hafva nyss nämda tvenne som evangelister,
torde vi dock böra i ett sammanhang se, med hvilka
sinnebilder alla fyra evangelisterna, Matheus,
Markus, Lukas och Johannes, blifva betecknade i
legender och konstverk. Symboliken har i den äldre
konsten omvexlat på flera sätt, men de allmännast
förekommande och nu mera alltid brukliga sinnebilderna
härleda sig dels från profeten Hesekiels syn (Hesek. 1
kap. 5--10 v.), som antagits utgöra en förutsägelse
om de fyra evangelisterna och i hvilken profeten
berättar sig hafva sett Verldens Herre buren af
fyra bevingade skepnader (»djur»), med hufvuden
af menniska, lejon, oxe, och örn, och dels från
ett ställe i Johannes Uppenbarelse (4 kap. 5--7 v.),
hvarest den Högstes tron beskrifves omgifven af fyra
liknande gestalter. Sålunda har Matheus fått till
symbol Engeln (menniskan), emedan hans evangelium
börjar med Jesu ättartafla eller menskliga ursprung;
Markus, som börjar sitt evangelium med Jesu vistande
i öknen, bland de vilda djuren, Lejonet; Lukas,
hvars evangelium inledes med presten Zacharias'
tempeltjenst, Oxen (offerdjuret) och Johannes
(hvilkens evangelium har följande inledning: »I
begynnelsen var Ordet; och Ordet var när Gudi; och
Gud var Ordet») Örnen, betecknande det ofvanifrån
komna. Genom dessa evangelist-attributer blef
Frälsaren sålunda också betecknad såsom Menniska,
Konung, Öfversteprest och Gud. I en parisisk
evangeliebok från 1379 angifves detta, i följande
latinska verser:

Quatuor hæc Dominum signant animalia Christum: 
Est homo nascendo, vitulusque sacer moriendo, 
Et leo surgendo, coelos aquilaque petendo; 
Nec minus hos scribas animalia et ipsa figurant.

Kristus, vår Herre, betecknar man här med djuren de fyra; 
Menniska genom sin födsel han är slagtoffer i döden, 
Och som ett lejon ur grafven han steg, som örn emot himlen. 
Men de djuren beteckna jemväl evangeliets vittnen.


Antoniuskorset, i form af ett latinskt T, benämnes så
efter ett under medeltiden till minne af S:t Antonius
stiftadt brödraskap, hvars medlemmar på bröstet buro
ett blått, emaljeradt kors af denna form. Ett dylikt
kors, eller ock en pilgrimsstaf med ett litet kors på,
brukar beteckna Philippi dödssätt. På Sebaldusgrafven
ser man denne apostel med Antoniuskors, men i
Wårfrukyrkan, som förut är antydt, har han i den
öfver bröstet hvilande handen blott ett mindre kors.

Jakobus den äldre, Johannes' broder, hvilken
blef halshuggen på Herodes' befallning,
utmärkes med svärdet, såsom hänsyftande på
detta hans dödssätt. Oftast framställes han
dock med pilgrimstecknen: staf med mussla på och
kurbitsflaska. I statyetten på Sebaldusgrafven har
han staf med mussla och i ena handen bibelordet tryckt
mot sitt bröst.

Om den yngre Jakobus (Alphei son) förtäljes att han
i Jerusalem blifvit stenad, och då han ännu visat
tecken till lif, hade en judisk klädesvalkare med
sin stång fullkomligt ihjelslagit honom. Legenden
berättar äfven, att aposteln skulle hafva blifvit
nedstörtad från tempeltinnarne och derefter slagen
af klädesvalkaren. Vischer har låtit honom få i ena
handen en bok (Bibeln), under det han stödjer sig vid
stången; men på denna har konstnären alldeles »fritt»
anbragt
en liten fana med ett kors uti. Thorvaldsen åter
har, som vi sett, framställt Jakobus såsom den vid
pilgrimsstafven sig hvilande, trötte vandraren.

Andreaskorset (med bjelkarne snedt korsande
hvarandra), det så kallade burgundiska korset,
emedan de burgundiska riddarne under korstågen buro
tecken af denna form, har alltid varit utmärkande för
framställningar af aposteln Andreas. På befallning af
romerska prokonsuln i Achaja undfick han martyrdöden
på ett sådant kors. Både Thorvaldsens och Vischers
beteckningssätt öfverensstämma härmed. Hos den sednare
har han äfven en bok framför sig, ur hvilken han
tyckes anföra någonting.


Thorvaldsens staty af aposteln Johannes i Vårfrukyrkan i Köpenhamn.


Legenden uppgifver Judas Thaddeus' dödssätt olika. Han
skall antingen hafva blifvit ihjelslagen med en klubba
eller korsfäst med hufvudet nedåt. Hos Vischer är han
framställd läsande i Bibeln, med klubban under armen.

Thomas (»tviflaren»), hvilken säges hafva
utsträckt sin verksamhet ända till Indien och
der blifvit framför sjelfva altaret med spjut
genomstungen, framställes af Vischer stödjande sig
vid spjutet. »Tviflet» antyder Vischer med att låta
aposteln läsa i »böckernas bok»: genom studiet af
denna skall tro och öfvertygelse komma. Vinkelmåttet,
som hos Thorvaldsens Thomas antyder den grubblande
anden, som genom undersökning, genom verkligt
mätande vill söka skingra tviflets dimmor, antyder
dessutom särskilt den apostelns egenskap att hafva,
som legenden säger, åt den indiske fursten Gondohar
uppbyggt ett »himmelskt» palats. I denna egenskap
af himmelsk byggmästare har ock Thomas understundom
blifvit framställd med lod och snöre.

Bartholomeus, som af ståthållaren i Albanopolis
dömdes till korsfästning och att blifva lefvande
flådd, ser man ofta afbildad med i handen både
knifven och den afflådda huden. Liksom fallet är med
flera af de öfriga apostlarne, varierar ock sägnen
om denne apostels dödssätt, hvarföre han också,
dock mera sällan, fått sitt martyrskap betecknadt
med bila eller spjut. Både Thorvaldsen och Vischer
öfverensstämma deruti, att Bartholemeus blifvit
framställd med i handen knifven, hvilken han med
uppmärksamhet betraktar.

Om Simon Zelotes' dödssätt skiftar ock
berättelsen. Den vanligaste är likväl, att hans kropp
blifvit styckad med såg. Liksom hos Thorvaldsen, så är
äfven hos Vischer sågen hans martyrtecken. Vischer
låter, såsom ock i sin framställning af de flesta
öfriga apostlarne, äfven denne hafva i ena handen en
bok.

Det är icke blott den olika skala, vid jemförelsen
mellan Vischers små, knappt mer an en fot höga
bronsstatyetter och Thorvaldsens med hela den
imponerande styrkan af en
kolossal storlek verkande marmorstoder, som
gifver den sednares apostlar ett afgjordt företräde
framför den förres. I Thorvaldsens bilder är det en
större omvexling af motiv, då deremot exempelvis
nästan hvarenda en af Vischers, som vi sett, är
framställd efter det traditionella sättet, med bok
och bödelsverktyg. Dessutom äga Thorvaldsens figurer
en oändligt skiftande rikedom i draperingen, jemte
det att karakteristiken mindre är baserad på olika
attributer, utan fast mera på skarp individualisering
genom ett öfverträffande mästerskap i behandlingen
af hufvudets form och uttryck.

Men må vi besinna att mellan båda konstnärerna ligga
mer än trenne århundraden, så att Vischer till följd
af tid och förhållanden omöjligen kunde komma att göra
en så förtrolig bekantskap med den grekiska antiken,
som Thorvaldsen. Emellertid står Vischers konstnärskap
så högt, att det endast kunnat vara en Thorvaldsen
förbehållet att fördunkla den stora berömmelse,
som allt intill våra dagar kommit den gamle
Nürnbergerkonstnären till del. Båda konstnärerna
äro epokgörande i den kristna konstens utveckling;
men Thorvaldsens Kristus och Apostlarne beteckna det
högsta stadiet i den samma -- en ny blomma, utsprungen
från den helleniska konstens stam, och den skönaste
som hittills skådats!

*

I den menskliga utvecklingens historia märka vi
framför allt tvenne hufvuddrag: den helleniska
bildningen och den kristna anden. I början visande
sig såsom nästan fiendtliga mot hvarandra, har dock
den sednare, från medeltidens osäkra, sväfvande och
dimmiga dunkel, först genom återupplifvandet af den
förra lyckats erhålla en rätt konsistens, liksom
ock grekens väsende och form, utan samband med det
kristna elementet, skulle kommit att förblifva en
redan utdöd planta, en herbarieväxt blott, om ock
skön, men utan förmåga till nytt lif, till förnyad
friskhet och blomstring. Dessa båda elementer -- det
kristliga sträfvandet och den klassiska bildningen --
afse ock ytterst samma mål; ty om den kristne vill
ett högre der, så lärer oss greken att med klarsynt
blick varsna ett skönt äfven här: vilkoret för att
den andliga utvecklingens kedja skall kunna
fortgå mot sitt högre mål, det mål, som står utom
och öfver tiden.

Men de olika faserna, de särskilta resultaten af den
kristna verldens och den pånyttfödda grekiska antikens
ömsesidiga vexelverkan framstå klarast genom den sköna
konstens uppenbarelser: summan af den högre odlingen.

Öfver intet blad i historien hvilar ett större
poetiskt skimmer, än det, som förtäljer om det gamla
Grekland, om Athen och dess stolta borg Akropolis
med sina Propyläer,
sitt Erectheion -- sitt Parthenon 
Parthenios betyder jungfru och Parthenon dess boning., 
detta åt Pallas Athene helgade tempel, hvilket utgjorde sjelfva
borgtinnarne och »likt en strålande offergåfva»
höjde sig i onämnbar skönhet öfver den kringliggande
nejden. Till detta, den himmelska Jungfruns tempel,
anknöt sig ock de underbara skapelserna af Phidias'
mejsel, den plastiska konstens för alla tider
bestående mönsterbilder. Vi skulle vilja säga, att
här var ett annat Sinai, der äfven sjelfva skönheten
lagbunden blef!

Vi förbigå en närmare skildring af de reliefbilder,
hvarmed Phidias' snille smyckat den herrliga
byggnaden, förbigå skildringen af hans i guld och
elfenben utförda kolossala staty af gudinnan, hvilken
prydde helgedomens inre, och nämna blott ännu hennes
mäktiga bronsstod, som konstnären rest utanför det
kolonnomkransade templets murar, och hvars glänsande
hjelmkam och lansspets, likt tindrande stjernor ur
skyn, helsade hafvets seglare.

Men Pallas Athene, denna höga symbol af Greklands
makt och ära, var äfven vishetens gudom.

Och genom Athenes främste son, den vise Socrates --
förkunnaren af »en enda Gud», martyren, som för denna
sannings skull tömmer dödens bägare -- framstår spetsen
af grekernes andliga odling.

Men Socrates' giftbägare och Golgathas kors bilda
symbolen för det klara sambandet mellan grekens visdom
och Kristi lära.

Vi kunna ej undgå att fästa vår uppmärksamhet vid
en för de grekiska och kristna föreställningarne
gemensam idé: både greken och den kristne ställa sig
under skyddet af den oskärade, qvinliga högheten:
»jungfrun» beskyddar Athen och den kristne anropar
»heliga jungfrun» (»Notre Dame» -- »Vår Fru»). Vi 
antyda blott, men söka ej tyda den
djupare meningen i denna mystèr.

Till detta anknyter sig ett specielt faktum:
Vårfrukyrkans peristil, så glänsande, jemförd med
kyrkans öfriga arkitektur, framstår som ett stycke,
fullkomligt brutet ut ur det oförgätliga minnesmärket
på Akropolis ... vi hafva ock, redan i början antydt,
huru de Thorvaldsenska bildverken i peristilens
fronton -- Johannes i öknen -- bilda en förmedlande
öfvergång från antikens konst till den kristna.

Ruinen af Parthenon finnes väl ännu, vittnande i sina
halft grusade lemningar om hvad det en gång var,
men dess skönaste smycken, Phidias' verk -- blott
qvar i få och brustna fragmenter -- voro sedan länge
»en saga blott», tills genom den nordiske konstnärens
fullkomliga återupplifvande af den grekiska plastiken,
den sagan sanning blef en gång: »han kom med en hel
olymp på sin skuldra!» Lika villigt som Clio på sin
minnestafla i outplånliga drag ristat grekens namn,
lika villigt skall hon der teckna namnet Thorvaldsen;
lika villig, skall hon ock bredvid Pallas Athenes praktfulla
boning teckna -- men med ett plus -- Vårfrukyrkans
enkla tempel, den kristna konstens Parthenon; ty --

om grekens genius i ungdomens, kärlekens, det qvinliga
behagets eller den manliga styrkans förherrligande
framställer det friska, svallande lifvets purpurflod
och sålunda lemnar en utsigt öfver tillvarons
blomsterströdda fält -- på detta sätt ett återsken af
»Gudsbelätet» --, så visar deremot den kristna konsten
ett afslöjande af allt det inre lifvet, visar en
mera direkt reflex från de otaliga verldarnes vida
krets, de strålande solarnes eviga stjernekrans.

Svante.
-





Stromboli.
(Tillhör texten å följande sida.)

Lipariska öarne.

Då man, kommande söderifrån, seglar genom det
Messinska sundet, passerar man de ställen,
som af Virgilius skildras under benämningen Scylla
och Charybdis, hvilka emellertid nu, med den höga
ståndpunkt, navigationen i vår tid ernått, ej erbjuda
någon vidare fara för sjömannen. Sedan fartyget, utan
att uppslukas af Charybdis eller krossas af Scylla,
glidit fram ännu ett stycke utefter den täcka 
sicilianska kusten, uppdyka snart för den spejande blicken
i fjerran de Lipariska eller, såsom de fordom
hette, Æoliska öarne, detta den gamle vindgudens
stamhåll, hvarest han i underjordiska grottor höll
de öfvermodiga stormarne fängslade, tills han fann
för godt låta dem flyga ut öfver hafvet, der dessa
vildars väg betecknades af vrak och spillror efter
genom deras förvållande förolyckade fartyg. Dessa öar,
tillhörande provinsen Messina, räkna omkring 20,000
bebyggare. De förnämsta bland dem äro Lipari, Volcano,
Panaria, Stromboli, Salina, Felicudi och Ustica.

Alla de Lipariska öarne synas hafva uppstått genom
underjordisk eld, hvarföre också forntidens skalder
ej blott, såsom redan blifvit antydt, hit förlade
den mäktige Æoli residens, utan äfven ansågo eldens och smedernas gud
Vulcanus här hafva sin verkstad. Öarne äro rika på
vin, russin, korinter, fikon, bomull, rapphöns,
kaniner, fisk, pimsten och svafvel. Lipari,
den största, med fem geografiska qvadratmils
omfång, är fruktbar, äger varma bad, och af
det förträffliga Malvasier-vinet, som växer här,
exporteras betydande qvantiteter. Handeln å Lipari
med sydfrukter, hufvudsakligen vindrufvor och fikon,
är betydande. Den liknämda staden på Lipari är säte
för en biskop och har tvenne hamnar samt ett på ett
högt berg beläget kastell. Volcano och Stromboli hafva
eldsprutande berg. Särskilt den branta 2,520 fot höga
volkanen å den sednare ön, hvilken hela året igenom,
hufvudsakligen vissa tider på dygnet, utkastar eld
och glödande stenar, erinrar derom, att ifrågavarande
öar, så väl som det sydliga italienska fastlandet,
äro volkaniskt underminerade och att dessa trakter
åt sina bebyggare meddelat något af det i dess inre
jäsande eldiga elementet. Felicudi, den högsta bland
öarne, reser sig ända till 2,862 fot öfver hafvet. Den
hvitaktiga pimsten, som i flera lager förekommer i
det höga kägelformiga berget Campo-bianco, bildar en
handelsartikel.





Hvad liknar jag väl?

Hvad liknar jag väl, när med lutan i hand,
Skild från jordiska band,
Jag mitt lif och dess mödor har glömt? 
Är jag lik dessa källor, som lekande gå 
Bland stränder af rosor och törnen också 
Och kyssa dem båda så ömt? 
Nej -- jag liknar dem ej -- ty i sången, så skön, 
Ligger: längtan och bön.

Hvad liknar jag väl?   Är jag lik denna sjö,
Som till kärlekens ö
Förde hjertan på spegelklar våg? --
Är jag lik den i vårens prismatiska glans,
När Æol hörs spela vid elfvornas dans,
Zefirerna hålla sitt tåg?
Nej -- jag liknar den ej -- ty i blicken, så öm,
Ligger: älska och glöm.

Hvad liknar jag väl? -- Är jag lik detta haf,
Som, vildt, brusande af,
Kastar skum, väcker fasa och död? --
Är jag lik det, när skyhögt det hvälfver sig fram
Och slukar den farkost, på vågorna sam
Vid höstsolens slocknande glöd?
Nej  -- jag liknar det ej -- ty i vågornas brus
Höres dödsengelns sus.

Hvad liknar jag väl? -- Är jag vår-regnet lik,
När välsignelsen rik
Ges åt kornen i nymyllad teg?
Är jag lik det, när mäktigt, vid åskornas dån,
Det forsar och bryter båd' blommor och strån
Och sköljer bort vandrarens steg?
Nej -- jag liknar det ej -- ty i dropparnes tal
Ligger: glädje och qval.

Hvad liknar jag väl? -- Är jag lik denna tår,
Som så talande går
Från en själ i båd' smärta och fröjd?
Är jag lik den, när tindrande, klar som kristall,
Den offras, i natten, vid dygdernas fall,
När själen för himlen är böjd?
Nej  -- jag liknar den ej -- ty i tårarnes flod
Ligger: droppar af blod.

Hvad liknar jag då, när med lutan i hand,
Skild från jordiska band,
Jag mitt lif och dess mödor har glömt?
Är jag lik denna perla af sommarens dagg,
Som glömdes af rosen och föll på dess tagg
Och blickar från stängeln så ömt?
Ja -- jag liknar den, ja! -- ty när morgonsol ler,
Är ej daggdroppen mer.

David Ekebohm.




Under Eqvatorn.

Den, som under månader reser till sjös och
fortfarande endast ser det evigt enahanda --
himmel och vatten --, helsar med glädje hvarje
tillfälle, som erbjuder någon omvexling. Vi befinna
oss ombord på ett krigsfartyg, som seglar till de
ost-asiatiska farvattnen, och närma oss eqvatorn,
hvilken händelse af sjömännen brukar firas med en
särskilt högtidlighet. Detta torde för mången af våra
läsare icke vara någon nyhet; men då artisten lemnat
oss den å sid. 144 återgifna bilden, som framställer
en sådan festlighet och således bättre för läsaren
åskådliggör tillställningen, och då troligen äfven
många af våra ärade läsare torde hafva mindre reda
på, huru vid ett dylikt tillfälle tillgår, så vilja
vi här lemna en kortfattad skildring deraf.

Öfverskridandet af den mellan de båda passaderna
liggande eqvatorn, eller på sjömansspråket
»passerandet af linien», har af ålder gifvit sjömännen
anledning till ett djerft narrspel, det så kallade
»liniedopet», hvilket alla bland besättningen, hvilka
för första gången passera linien, måste underkasta
sig. Passagerare, i fall sådana finnas om bord,
kunna lösköpa sig med en tribut i penningar, liksom
man också öfver hufvud i nyare tider, i synnerhet
på krigsskepp, småningom upphäfver farsen och blott
fordrar en kontant gåfva till hafsguden.

Redan långt förut träffas, med största möjliga
hemlighet, förberedelser till komedien. Har slutligen
det passande ögonblicket kommit, så ljuder plötsligen,
såsom ur hafvet, genom
ett språkrör en döf stämma: »Skepp, ohoj!» Förste
styrmannen fattar språkröret och svarar: »Halloh!»
Passagerare och besättning skynda upp på däck i
den tanken, att man skall tala med ett förbifarande
skepp. Emellertid frågar den osynlige vidare: »Hvad
för ett skepp är det och hvarifrån kommer det?»
Skeppets namn, hemort och bestämmelse angifvas
samvetsgrant. Nu frågar Neptunus för tredje gången:
»Finnes någon om bord, som ännu icke passerat linien?»
På det nu följande »ja», kommer Neptunus med en
oerhörd hofstat stigande uppför fallrepstrappan. Han
bär en krona af gulmålad segelduk; skägg och hår
äro af hvit Manillahampa. Hans hermelinmantel är
en tjärad pressenning, benen omslutas af ofantliga
vattenstöflar, och till tecken att hans rike är
hafvet dryper hela figuren af vatten. I handen
håller han den väldiga treudden, ett teleskop och en
oktant. Honom följer hans förste minister i peruk
och skägg af hafsgräs samt för öfrigt kostymerad i
öfverensstämmelse med sin höga värdighet. Han bär den
enda sak, som icke är våt: en stor bok, hvari passagerarne 
skola anteckna sina frivilliga bidrag. Den tredje
är barberaren med sina verktyg, som här bestå af en
kolossal träknif, ett ämbar tvålvatten, blandadt med
sot, och ett stycke gammal segelduk som handduk. De
öfriga komiska figurerna i tåget uppträda till största
antalet som musikanter, och alla föremål om bord,
som kunna gifva en ton eller något slags buller,
hafva utsigt att blifva upptagna i orkestern. Då
hela tåget kommit upp på däck, hålles först, under
de improviserade instrumenternas kraftyttringar, en
högtidlig procession, med Neptunus i spetsen, tronande
på en triumfvagn, så vida härför kan anskaffas en
kanonlavett eller någonting dylikt. Sedan göres halt;
de, som skola döpas, framkallas, en i sender, och
tillfrågas om namn, stånd o. s. v.,
hvarpå ministern förelägger dem den stora boken för
inskrifvande af deras tribut. Sedan denna vigtiga
handling är slutad, framskrider Neptunus med stor
värdighet, för att med tillhjelp af sin oäkta oktant
observera solen. Sedan denna observation lyckats,
utföres räkningen med krita på däcket och som resultat
gifves noll. Nu förkunnar ministern, att man befinner
sig rakt under linien, och inbjuder nykomlingarne
att med egna ögon öfvertyga sig härom. De sättas
ned, efter hvarandra, på ett bräde, som är lagdt
tvärt öfver ett med vatten fyldt kärl. När så en
satt sig ned, hålles kikaren framför honom och han
varseblifver nu på himmelen verkligen en linie, ty
man har förut spänt ett hår öfver ett af de inre
glasen. Nu förelägges observatorn någon fråga,
men just som han öppnar munnen för att svara, börjar
barberaren intvålningen och stryker honom kanske också
med en i den svarta mixturen doppad borste i munnen,
för att putsa tänderna. Sedan den sålunda insmorde
åter blifvit afgniden, förkunnar man honom, att han
nu kan passera fritt i Neptuns rike, men innan han
hinner stå upp, ryckes brädet undan honom och han
ser sig försatt i det våta elementet, på ett sätt,
som är raka motsatsen till det vid döpelseakter eljest
brukliga. Kanske får han också, extra, ett par baljor
vatten öfver hufvudet, ty sådana duschbad spela en
hufvudroll vid hela farsen och emottagas sannolikt
rätt gerna under den glödande eqvatorsolen.

Sedan »alle man» blifvit döpta, håller Neptunus,
under skallande musik, en ytterligare procession
och begifver sig slutligen med sitt följe tillbaka
åt hafvet. Återstoden af dagen är en fridag för
besättningen.

På sådant eller liknande sätt försiggår liniedopet,
ty matrossnillet är uppfinningsrikt nog att lämpligt
variera den gamla komedien.

-



Om vattnet.

Inom naturen finnes otvifvelaktigt mycket, som på
hvarje menniska gör ett stort och öfverväldigande
intryck och om hvilket derför ingen kan förblifva i
okunnighet, då 
deremot det arbete, som tyst och stilla försiggår
inom naturens alla områden och först efter lång
tid -- måhända årtusenden -- på ett i ögonen fallande
sätt visar sina verkningar, ganska ofta icke af oss
uppmärksammas. Det är derföre vi i dag hafva fästat
våra tankar vid en anspråkslös, men icke derför mindre
verksam arbetare: vattnet, om hvars stora betydelse
i naturens hushållning vi vilja yttra några ord.

Det är alla väl bekant, att detta ämne, eller,
såsom de naturkunnige säga, denna kropp, förekommer
uti trenne olika former: såsom fast, flytande och
luftformigt. Vi vilja först betrakta det i sin
flytande form.

Man skulle nästan kunna säga, att öfverallt inom
naturen spelar vattnet en framstående roll. Om vi
först och främst tänka på den vigt, det äger för
de organiska eller lefvande kropparne, kunna vi
lätt göra oss ett begrepp derom, då vi besinna,
att t. ex. menniskokroppen består till 4/5 af
vatten. Menniskor och djur kunna derföre icke undvara
det samma, utan att tillsätta lifvet. Vid stark torka
se vi på växternas slokande blad och böjda grenar,
huru äfven för dem vattnet är oumbärligt. Det är
nämligen, till följd af vattnets upplösande förmåga,
hufvudsakligen genom dettas närvaro, som växterna
kunna ur jorden upptaga de ämnen, som tjena dem till
näring; det uppmjukar jorden så, att rötterna kunna
genomtränga den; regnet medför till växterna den
genom förruttnelse uppkomna ammoniaken, som löser
sig i luftens vatten.

Vi se dagligen bevis på, af hvilken oändlig betydelse
för industrien vattnet är. En af de egenskaper, som
utmärker det, har derinom i synnerhet blifvit tagen
i anspråk, nämligen: att vattnets partiklar eller
smådelar äro rörliga om hvarandra. Om man slår in
en spik uti en träskifva, så komma naturligtvis de
partiklar, hvilka träffas af spiken, att skjutas åt
sidan och försättas sålunda i en dock ganska snart
öfvergående
rörelse. De kringliggande partiklarne förblifva
under tiden i hvila. Annorlunda gestaltar sig inom
vätskorna ett likartadt fenomen: till följe af den
mindre sammanhangskraften hos dessa ligga partiklarne,
så att säga, så löst, att en förskjutning af några
ögonblickligen framkallar rörelse i en större del af
vätskan, kan hända i hela dess massa. Mångfaldiga
verkningar uppkomma af denna i första ögonblicket
skenbarligen ringa orsak. En af dem hafva vi dagligen
för våra ögon: att ytan af ett stillastående vatten
alltid är horisontal. Det kan ej på en vätskas yta
uppstå några qvarstannande höjder, enär de rörliga
partiklarne måste rulla utför alla af en eller annan
orsak uppkommande »backar», tilldess vätskemassan
kommer i jemnvigt. Vattenpasset grundar sig på
detta förhållande. Genom rörligheten hos partiklarne
förmår en från en högre punkt kommande vattenmassa
trycka upp det framför henne varande vattnet till
ungefär lika höjd med henne sjelf. Detta se vi
uti de s. k. artesiska brunnarne, d. v. s. i dalar
gräfda springbrunnar, från hvilka strålen stiger,
tilldess den kommer i det närmaste till lika höjd med
omgifvande berg, hvarifrån vattnet kommit. Ett ännu
närmare liggande och enklare exempel erbjuder oss en
af våra dagars största beqvämligheter : vattenledningarne.

Det förde oss allt för långt, om vi skulle närmare
fästa oss vid andra i industrielt hänseende vigtiga
tjenster, hvilka vattnet gör menniskan; det ofvan
sagda, tillsammans med en tanke på hvad ångan,
beherrskad och ledd af snillet, förmår åstadkomma,
torde vara nog för att låta oss fatta, att vattnet
på mångfaldigt sätt medverkat till menniskoslägtets
framåtskridande på det praktiskas område.

Sedan vi nu i korthet talat om vattnets värde, så
väl för det organiska lifvet, som för industrien,
vilja vi fästa oss vid den verksamhet, som blifvit
detta ämne gifven inom naturen i dess helhet.

Alla vattensamlingar på jorden hafva, hvar för
sig, stor vigt: hafven bära till många trakter den
oumbärligaste af alla kryddor -- saltet; floderna
bilda vägar, deras fall utgöra

"Passerandet af linien."
(Se texten, sid. 142.)

drifkrafter o. s. v. Vattenmassornas gemensamma
vigt ligger uti gifvande af fuktighet. Erfarenheten
lärer, huru somliga ämnen tjockna, då de få stå
-- såsom t. ex. sylter -- ja, att vätskor kunna
rent af »torka in»», samt att tjocknandet eller
intorkandet befordras genom kokning. Orsaken
till detta förhållandet är äfven allmänt känd:
den är vattnets utdunstning, d. v. s. antagande af
gasform, hvilket underlättas genom värme. Att en dylik
afdunstning måste äga rum från alla vatten på jorden
faller af sig sjelft, liksom att denna afdunstnings
storlek måste vara beroende af klimat, årstid, tid
på dygnet o. s. v. Om den beständiga tillvaron af
denna fuktighet kan man öfvertyga sig genom s. k. 
hygrometrar.
En hygrometer i sin enklaste form består af
ett från allt fett väl befriadt hårstrå, som af en
liten tyngd hålles spändt. Detta hårstrå står genom
en mekanism i förbindelse med en visare. Hänger man
upp denna apparat i ett rum eller ute i fria luften,
ser man af visarens rörelser, så väl att hårstrået
förlänges, som att det förkortas, hvilket härleder
sig af fuktighet i luften. Emedan dessa rörelser äro
af omvexlande storlek, kan man äfven se, att graden
af fuktighet vexlar. 

I allmänhet säger man, att luften är
fuktigare om vintern, än om sommaren. Detta är dock
ett fullkomligt misstag. Mängden af den fuktighet,
luften kan emottaga, beror nämligen på dess större
eller mindre värmegrad: är luften varm, kan den
emottaga mera vattengas, i motsatt fall mindre. Häraf
blir naturliga följden, att luftens största fuktighet
infaller under sommaren (Juli). Orsaken till misstaget
ligger deruti, att luften om sommaren kan emottaga
mycket mera fuktighet, än
om vintern. Hänger man ut, en varm sommardag t. ex.,
ett vått kläde, så torkar det på mycket kortare tid,
än det skulle göra en vinterdag. Utan en djupare
insigt i saken, faller det sig helt naturligt att
tillskrifva luftens torrhet, i stället för dess stora
mottaglighet för fuktighet, den hastigare torkningen.

Denna fuktighet i luften, som är nödvändig för de
organiska varelserna, åstadkommer hos de oorganiska
kropparne storartade förändringar. Biträdd af värmet,
de kemiska krafterna, regnet, frosten arbetar den
ständigt på jordytans omdaning. Men detta arbete
framkallar ej vår häpnad, såsom
vulkanens utbrott eller stormens vågor, som
undergräfva stranden. Nej, det är det tysta,
omärkliga, men outtröttliga arbetet, som förmår
besegra hvarje hinder, men hvars verkningar synas
först efter årtionden eller kanske århundraden. Man
har lyckats beräkna, att våra för vädrets åverkan
blottställda gråstensberg beröfvats åtminstone ett
tumstjockt skal på 2,000 år. Ännu mera storartade
verkningar visar oss närstående teckning, hvilken
framställer en genom vittring uppkommen klipp-port
i Sajan-berget i asiatiska Ryssland.


Klipp-port i Sajan-berget i Ryssland.


Stiger vattengasen upp i de högre luftlagren,
så afkyles den, öfvergår till små vattenblåsor och
bildar moln.

För att få ett klart begrepp om molnens beskaffenhet,
behöfva vi blott tänka på ett af oss alla väl kändt
fenomen, dimman. Om luften, då den äger större
grad af fuktighet, blir afkyld, antingen genom en
kall vind eller derigenom, att jordytans temperatur,
efter solens nedgång, småningom sjunker, medför denna
afkylning vattengasens förvandling till små droppar,
hvilka göra luften ogenomskinlig: det har då uppstått
dimma. Tänka vi oss nu denna dimma så högt uppe,
att vi väl kunna se, men ej känna henne, så hafva vi
klar för oss beskaffenheten af ett moln.

Molnen kunna till sin höjd vara ganska olika. En
fransk luftseglare berättar, att då han uppnått en
höjd af mer än 20,000 fot öfver hafsytan, befunno
sig dock ofvan honom moln, hvilka tycktes hafva en
ganska ansenlig höjd. De så högt upp gående molnen
bestå dock efter all sannolikhet ej af vattenblåsor,
utan af snö.

Då molnets tyngd blifvit så stor, att luften ej förmår
uppbära det samma, faller det antingen såsom regn,
snö eller hagel.

Regnets mängd är betydligt olika på olika
ställen. Genom så kallade regnmätare 
Regnmätaren består af ett cylindriskt bleck-kärl,
hvars bottenyta vanligen är 1 qv.-fot. Locket har
form af en tratt, hvarigenom regnvattnet nedrinner
till botten af kärlet och der samlar sig. Från botten
utgår ett krökt rör af glas, hvilket är försedt med
en skala. När nu regn fallit, kan man i röret se,
huru högt vattnet står inuti regnmätaren eller, hvad
som är det samma, huru högt det skulle hafva stått
på 1 qv.-fot af jordytan, om det ej dels afdunstat,
dels insugits i jorden. 
har man kunnat förvissa sig derom.

Genom dylika apparater har man sålunda funnit, att
den qvantitet regn, som årligen faller, öfver hufvud
taget utgör:

i Stockholm  . . . . . .    17 dec.-tum,
" Petersburg . . . . . .    15     "
" Paris  . . . . . . . .    19     "
" Rom  . . . . . . . . .    26     "
" Bombay . . . . . . . .    67     "
" Bergen . . . . . . . .    76     "

Regnmängden är naturligtvis icke jemt fördelad
på hela året. I afseende på regntiden kan Europa
delas i tre delar: i England, på Frankrikes vestra
kust, i Nederländerna och Norge är höstregnet
det företrädesvis herrskande; i Tyskland, Danmark
och Sverige råder sommarregnet; i Italien, södra
Frankrike, södra Portugal och öfver hufvud i de delar
af Europa, som ligga Afrika närmast, inträffar sällan
något sommarregn.

Antalet regndagar i Europa under ett år tilltager
i allmänhet från söder mot norr. Öfver hufvud taget
räknar man under året:

i Södra     Europa . . .  120, 
" Mellersta   "    . . .  146 och 
" Norra       "    . . .  180 regndagar.

Det är tydligt, att regnmängden icke ensamt beror af
regndagarnes antal; ty ehuru väl dessa ökas mot norr,
aftager likväl regnmängden. Så är regndagarnes antal i
Petersburg större, men regnmängden mindre, än i Rom.

Ju mera man aflägsnar sig från hafvet, desto färre
blifva regndagarne och desto mindre regnmängden. Så
är ungefärligen beräknadt i

Petersburg . . . . . . . . 168,
Kasan  . . . . . . . . . .  90,
Jakutsk  . . . . . . . . .  60 regndagar på året.

Hastigheten af regnets fall, äfvensom den
myckenhet, som faller på en gång, är olika inom
olika klimat. Att äfven hos oss regn kunna komma,
hvilka på en kort stund öfversvämma gator och vägar,
hafva vi väl alla sett. I all sin förfärlighet synas
dock sådana våldsamma vattenurladdningar endast i
de varmare länderna: 1820 i Januari föll i Cayenne
på en natt en regnmassa, som uppgick till 10,5 tum;
i Oktober 1822 föll i Genua på ett dygn ett 2,5 fot
högt regn. Tänka vi oss nu, huru ett af de hos oss
vanliga störtregnen förmår sönderskära och spola en
backe, huru det kan drifva framför sig och aflagra
små sandåsar o. s. v., då kunna vi lätt föreställa
oss, hvilka förödande verkningar regnet i hela sin
våldsamhet skall åstadkomma: sjöar bildas i de djupare
dalarne, marken sönderskäres, träd uppryckas, ja,
sjelfva klippan förmår ej motstå den rasande jätten.

Regnet, det må nu falla i större eller mindre
mängd, söker slutligen sin väg till någon större
vattensamling eller sjunker ned i jorden, hvarest det
genomtränger jordlager efter jordlager, tills det når
ett ogenomträngligt sådant eller sjelfva klippan. Här
samlar det sig, borrar sig fram i dagen såsom en
sakta qvällande källa eller kastas ut i en kraftig
stråle. 

Hvad nytta vattnet i jorden gör växterna är
redan omtaladt. Äfven i andra fall är det så väl till
nytta som skada. 

Lösningsförmågan hos vattnet gör,
att det för fram i dagen ofantliga massor salter,
såsom koksalt, glaubersalt, soda m. m. Då vattnets
lösningsförmåga stiger med dess temperatur, så måste
naturligtvis det från djupet kommande varma vattnet
förmå att upplösa mer, än det kalla. Det är ock från
de varma källorna man erhåller förvånande uppgifter på
den mängd af ämnen, som vattnet bringar i dagen. Så
påstås t. ex. Kissinger-källorna årligen medföra
66,000 centner fasta ämnen, och många saltkällor
innehålla ända till 20 à 25 % salt. 

Att denna
vattnets lösningsförmåga skall hafva ganska ansenliga
verkningar, är lätt att fatta, då vi ofvan erfarit,
att redan luftens fuktighet kan framkalla så stora
omhvälfningar. Förfärliga äro ofta de tilldragelser,
hvilka bero på en upplösning af lagren i jordens
inre. Så berättas att på 1820-talet en by i Tyskland
helt plötsligt instörtade, emedan det kalklager,
hvarpå den samma hvilade, genom en källas vatten
småningom blifvit upplöst.

Sedan vi nu hafva betraktat vattnet så väl i flytande
som gasform, återstår att se det under den tredje
formen, hvaruti det kan förekomma: såsom fast. I denna
form möter det oss så väl sväfvande i atmosferen,
som hvilande på sjöar och berg. Vi hafva förut sagt,
att de högsta moln bestå af snö. Faller denna snö
genom en luftmassa, hvars temperatur är under 0°,
så kommer snön naturligtvis icke att smälta, utan
nedfaller såsom snö. Det fasta vattnet uppträder äfven
i atmosferen under form af hagel; men då man ännu ej
med visshet känner haglets bildningssätt, vilja vi ej
här omtala de mer eller mindre sannolika hypoteser,
man uppställt häröfver, enär dylika antaganden kunna
hafva intresse endast för vetenskapsmannen.

Orsaken till sjöarnes frysande är oss alla bekant,
på samma gång som vi ock veta, att allt vatten
ej fryser. Så är fallet så väl med strömmar, som
med det vatten, hvilket finnes i växternas fina
ådror. Anledningen till det förra undantaget ligger
deruti, att vattnets rörelse i strömmen hindrar
partiklarne från att, så till sägandes, lägga sig i
ordning till att frysa. Att växternas safter hålla
sig ofrusna, beror på det egendomliga förhållandet
hos sött vatten, att det kan, om det befinner sig
i stället i fina rör, betydligt afkylas under sin
fryspunkt, utan att dock stelna.

Iakttager man isbildning uti ett kärl, så finner man,
att vid vattnets stelnande ökas dess volum, massan
liksom sväller; af 1 kanna vatten uppkommer sålunda
1,1 kanna is. Detta är till en del orsaken till
isens flytande; ty då den vid sin bildning utvidgas,
måste den blifva lättare än det omgifvande vattnet
och sålunda uppbäras af detta.

På flere sätt kan denna isens förmåga af utvidgning
i stelnings-ögonblicket vara till skada. I de flesta
fall måste man just häruti söka orsaken till hvad
man kallar kroppars »sönderfrysande». Att t. ex. ett
marmormonument »fryser sönder», beror helt enkelt
derpå, att stenen, hvaraf monumentet är förfärdigadt,
är, såsom alla kroppar, porös och i sina porer under
sommarens lopp upptager fuktighet, hvilken under
kylans inverkan öfvergår till is och spränger sitt
förvaringsrum. Man lärer i åtskilliga länder i och för
bergsprängning begagna sig af denna isens egenskap.

Den isbildning, som äger rum uti insjöar och haf,
utmärker sig för många egendomligheter. Hvad först och
främst insjö-isbildningen beträffar, sker den samma
på sjöns yta, ej vid dess botten. Orsaken härtill
ligger deruti, att vattnet, som under sommaren
äger en temperatur af + 16° och derutöfver,
vid höstens annalkande småningom afkyles på
ytan, derigenom, i likhet med andra kroppar,
sammandrages och sålunda erhåller större tyngd,
än den underliggande vattenmassan, hvarföre det ock
undantränger denna och sjunker till botten, för att
i stället ersättas af nytt, varmare och följaktligen
lättare vatten. Denna rörelse fortgår, tilldess hela
vattenmassan uppnått en temperatur af + 4°, då den
äfven äger sin största möjliga täthet eller tyngd;
ty det fyra-gradiga vattnet på sjöytan afkyles väl
fortfarande, men utvidgas numera och kan således
ej sjunka. Denna afkylning nedgår snart till 0°,
och bildas då is af det sålunda afkylda och på ytan
liggande vattenlagret.

Isbildningen i hafvet sker något annorlunda. Första
skälet till olikheten torde vara att söka deruti,
att saltvattnet fryser först vid en lägre temperatur,
och att denna nedsättning i frysningstemperaturen
växer i samma mån, som salthalten ökas. En annan
hufvudskilnad mellan de båda slagen af vatten ligger
deruti, att det salta vattnet kan, liksom det söta,
afkylas under fryspunkten, utan att frysa, men med
den väsendtliga skilnaden, att det salta vattnet
behåller sig ofruset, äfven om det utsättes för en
ganska stark skakning. Tillägga vi ännu en skilnad,
nämligen att det salta vattnet har sin största täthet
eller tyngd icke såsom sötvattnet öfver, utan under
fryspunkten, så torde olikheten i isbildningen vara
lätt förstådd. Hafsvattnets afkylning tillgår på
samma sätt som insjöarnes; om nu, sedan vattnet
blifvit afkyldt till sin fryspunkt, lösa isstycken
komma simmande på vattenytan eller snö nedfaller i
hafvet, så öfverdrages snart ytan med ett 
istäcke. Om vattnet deremot, sedan temperaturen nedgått
till fryspunkten, icke innehåller några förut bildade
isstycken och dessutom de öfre lagren icke befinna sig
i allt för våldsam rörelse, fortsättes afkylningen
och temperaturen nedgår under fryspunkten. Om nu
blåst inträffar eller lösa isstycken komma simmande,
börjar ögonblickligen isbildning i den på djupet
liggande kalla vattenmassan och isstycken, i form af
tjocka skifvor eller issörjelika massor, uppstiga till
ytan. En dylik hafvets tillfrysning kan ske pä ganska
kort tid. Så berättar en person från Åland, att han,
som farit ut på det isfria hafvet, blef, ehuru ej
mera än 1,000 fot aflägsen från land, omgifven af en
sådan massa is, att han måste qvarstanna med sin båt,
tilldess han kunde gå hem på den nybildade isen.

Isen möter oss dock ej blott på sjöars och
floders vatten: i omätliga massor betäcker den,
dels under form af is, dels under form af snö, de
högsta bergstopparne. Mången förundrar sig säkerligen
öfver ett till utseendet så besynnerligt fenomen, som
snöns ständiga qvarliggande på fjällen; det är dock
i sjelfva verket ganska lätt att förstå. Det värme,
som från solen utströmmar till luften, förmår denna
ej upptaga, emedan den, i likhet med alla gaser, måste
uppvärmas nedifrån. Jorden mottager deremot solvärmet
och blir sedermera värmekälla för luften. Häraf följer
naturligtvis, att, ju mera man aflägsnar sig från
jordytan, desto mera måste luftens temperatur sjunka,
och slutligen uppnår man en region, hvars värmegrad
beständigt är under fryspunkten; man har då kommit
till den eviga snöns region, man är öfver snögränsen.

Storartad, men på samma gång förfärande ödslig är
den syn, som på dessa höjder möter den forskandes
öga. De öde fälten, utan djurlif, utan vegetation;
solstrålarne, hvilka tyckas liksom frusna återstudsa
från de gnistrande bergväggarne; den förfärande,
ljudlösa stillheten, endast då och då afbruten af
de nedfallande snömassorna -- lavinerna --, hvilka
åstadkomma ett brak, som skulle jorden sammanstörta,
eller af sorlet från det forssande vattnet från
smältande ismassor -- allt gör ett hemskt, men på
samma gång djupt och storartadt intryck.

Det, som af allt der uppe otvifvelaktigt äger det
största intresse, är jöklarne eller, såsom de mera
allmänt kallas, glaciererna. Dessa utgöra ismassor,
som befinna sig i ständig rörelse framåt, i det de
skrida nedanom snögränsen genom någon af de ansenliga
klyftor, hvilka vanligen finnas på stora bergskedjors
sidor, och bilda -- man skulle kunna säga -- isströmmar
af ibland ända till 1/2 sv. mils bredd. Jökelns yta
är ojemn och genomdragen af sprickor, hvilka äro
svåra försåt för vandraren; dess slutpunkt, der
den mynnar ut i en dal, utgör vanligen en brant
vägg, vid hvars fot framqväller en grumlig ström,
som kommer ur en djup, hvälfd håla i ismassan. Under
sitt lopp framåt slipar och repar jökeln de honom
omgifvande klippväggarne, lössliter en mängd block,
mången gång af ofantlig storlek, och förer dessa,
tillsammans med sand och grus, under sitt lopp med
sig. Dylika med jökeln följande grusmassor, kallar
man moräner. Naturligtvis aflagrar jökeln till det
mesta dessa moräner vid sin fot, hvarest de bilda
ett slags åsar.

När vi vid åsynen eller beskrifningen af en sådan
jökel känna oss gripna af den vemodiga känsla,
som bristen på lif och lefvande verksamhet alltid
framkallar hos menniskan, i huru mycket högre grad
blir ej detta fallet, om vi tänka på hela länder,
hvilka i sjelfva verket icke äro annat än en ofantlig
jökel, som fallet är med t. ex. Grönland -- eller,
om vi i tanken flytta oss några årtusenden tillbaka,
-- vårt eget fädernesland.

En vacker sommardag, då vi glädjas åt jordens
herrlighet, kunna vi svårligen tänka, att hela detta
sköna land en gång varit inhöljdt i en ofantlig
isbeklädnad -- ock dock har det så varit. I bergens
refflor, i jättegrytorna, i vårt lands många åsar se
vi ännu spår af denna tid.

Och så, min käre läsare, hafva vi småningom blifvit
förda till den gråa forntidens kyliga minnen. Måtte
denna stund hafva varit dig en hvila och på samma gång
låtit dig erfara, att det finnes något stort äfven i
det vanligaste och obetydligaste, ja, att fröet till
mäktiga krafter kan ligga förborgadt till och med
i en droppa vatten.

Rolf.

-



Fantasien.

Det var en tid, -- hur har jag saknat den!
Dess dagar äro länge sedan flydda, --
Då jag ej trodde verlden större än
Den nejd, som närmast låg min faders hydda;
Då öfver allt, hvad jag förnam och såg,
Ett kärlekens och fridens solsken låg,
I hvilket skaparns under blefvo tydda.

Då på besök till mig helt ofta kom
En liten flicka.    Ack, så skön som ingen,
Hon hade mycket att förtälja om
Den verld, som ligger utom oss och tingen.
Med himlens englar var, förvisst, hon slägt,
Ty mellan vecken af dess skära drägt
Jag såg en skymt utaf den hvita vingen.

Hur kär hon var mig!   För min tjusta blick 
Sin egen bilderbok hon ofta lade; 
Hon lärde mig att fatta blommans nick 
Och fågelns sång och allt hvad vinden sade;
Och mången qväll, då hon vid stjernors ljus
Berättade mig om Gud Faders hus,
Det tycktes mig, som om jag vingar hade.

Men nu, hur annorlunda allt mot förr! 
Nu, ur min barndoms sköna lustgård drifven, 
Jag fjermat mig allt mera från dess dörr; 
Och hon -- hur är hon ej förändrad blifven! 
Ack, från min blomstrande, min ljufva ros 
De friska färgerna ha' flytt sin kos,
Och dygden blir af hennes taggar rifven.

Med all min fröjd det är förbi -- förbi! 
En vissnad stängel i den öde lunden, 
En fallen ängel, står min Fantasi 
Med fläckad vinge och vid stoftet bunden;
Men -- om en gång den vådan henne sker 
Att åter frigjord bli', som nu ej mer 
Min klagan ljuda skall i midnattsstunden.

Isidor K.
-



Dalarö badort.

Sveriges hufvudstad är bekant för sina vackra
omgifningar, och   vi   vilja nu inbjuda våra läsare
till en liten lustfärd utåt dess vackra skärgård,
för att med några ord stanna   vid  en af dess mest
omtyckta och mest behagliga utposter, 
den lilla täcka och på senare tiden allt mera
besökta köpingen och badorten Dalarö. Den, som har för
vana att årligen besöka utlandets moderna badorter,
får likväl icke här tänka sig något Trouville sur Mer,
eller något Honfleur, Dieppe

Dalarö.
(Teckning af C. S. Hallbeck.)

eller Ostende. Dalarö är mycket blygsammare, än dessa
verldsbekanta äflingsbanor för fåfängan och lyxen;
men så är det också bra mycket helsosammare, än de,
och har nog sin lilla fåfänga, det också. Visst ser
det lilla Dalarö, med sina lots- och fiskarkojor, som,
likt stengetter, klättrat sig upp bland klipporna,
ännu nästan mera ut som ett fiskläge, än som en
badort; men år efter år tittar den ena moderna
villan efter den andra fram mellan trädkåkarne,
-- och inom ett tiotal år till är det kanske både
tillräckligt lysande och tillräckligt modernt, för
att den derstädes nu rådande trefnaden skulle kunna
vara till god del försvunnen. Toaletterna börja
redan blifva allt extravagantare, villorna allt
anspråksfullare, sällskapstonen allt mera förfinad,
hyrorna allt dyrare, -- med ett ord, allt är på god
väg att blifva så fashionabelt som möjligt.

Vi   låta likväl icke skrämma oss deraf, utan om
läsaren behagar   följa med, så gå vi nu på morgonen
ned till Gustaf
den Tredjes Staty vid Slottsbacken, stiga der om bord
på den raska ångbåten »Jacob Bagge»  och företaga
färden dit ut.

När vi då först helt hastigt svängt af nedåt
Stockholms ström, förbi Djurgården med dess vackra
villor och sommarställen, förbi det ståtliga Manilla
och det gamla hedervärda Blockhusudden med sina minnen
af tulltvång och visitationer, och der vi kanske
i förbifarten se en skymt af den gamle poetiske
tullförvaltaren, som ämnar sig ut på en segeltur
utåt skärgården, kasta vi i förbigående en blick
på Fjäderholmarnes värdshus och en annan hän till
Nyckelviken, der Jenny Lind förr i verlden brukade
tillbringa sina somrar, och innan vi veta ordet af,
svänga vi af vid Kungshamn in till Skurusundet, med
sina branta, rikt bevuxna stränder, som, om de bara
vore en aldrig så liten mån högre, skulle kunna komma
oss att drömma om sjelfva Schweiz. I stället komma de
oss nu att tänka på och beundra vårt eget land, som
i skönhet icke gifver något annat efter och som just
omkring sin vackra hufvudstad velat liksom utställa
en profkarta på allt
hvad det har mildt, idylliskt, friskt och storartadt,
rikt och tarfligt, gladt och vemodigt. Vi kila
hastigt som tanken genom Skuru bro, beundrande de
vackra sommarbostäderna öfverallt omkring stränderna;
i en hastig vändning lägga vi till vid Dufnäs' brygga,
sedan vid Lennersta, och innan timman gått till ända,
äro vi redan inne i Baggens-stäket. Medan ångbåten
här saktar farten, hafva vi god tid att tänka på
det upplyftande fosterländska minne, som talar till
oss från de grönskande vallar, bakom hvilka, under
det olycksdigra året 1719, en skara af 600 raska
sörmlänningar så hårdhändt afvisade mellan tre och
fyra tusen ryssar, att dessa drogo bort med blodiga
hufvuden och att hufvudstaden var räddad.


Dalarö skans och Jutholmen.


Och medan vi tänka på detta, har »Jacob Bagge»
redan kommit ut på den fjärd, som hans store namne,
amiralen, gifvit sitt namn. Påhelsningen vid Boo har
redan gått för sig och nu styra vi kurs rätt öfver den
stora och klara fjärden hän till Fällströms ögrupper,
mellan hvilka vi lotsa oss
fram, tilldess vi komma ut på Ingarö-fjärden. Vi följa
nu stränderna af den vackra och långsträckta Ingarön,
medan den mest omvexlande panorama utbreder sig
för våra beundrande blickar. Det är en egendomlig
färgprakt, som under en vacker vår- eller sommardag
ligger öfver våra skärgårdslandskap. Den blåa, höga
luften, det klara vattnet, de speglande stränderna
med sina lättrörliga björk- och algrupper, eller med
sina allvarliga gran- och furu-backar, sina rödmålade
fiskarstugor, sina slingrande vikar och sund, sina
skär och måsar, sina hvitriggade båtar och snedvridna
bryggor -- allt, tillsammanlagdt, bildar den täckaste
idyll, man kan se. Och så, när man närmar sig slutet
af Ingarö-fjärden, och genom sund och vikar, mellan
leende holmar och stela klippor, styr ut åt en vik af
den ståtliga Jungfru-fjärden, ser man, huru det blånar
i fjerran, och der är hafvet, det fria, herrliga,
oroliga hafvet, vår trygghet och vår rikedom, våra
anors tummelfält och våra storstatsminnens graf. Vi
komma likväl icke ut derpå denna gång; ty mellan
öarne Vindåsen och
Edesö   svänga   vi af till höger, förbi Piltholmen,
Långholmen och Korsholmen, upp till Dalarö.

Men, innan vi nu der gå vidare, vore det kanske skäl
i att redogöra litet för ställets topografi. Dalarö
köping ligger i Sotholms härad och Tyresjö socken af
Stockholms län, fyra och en half mil land- och tio
mil sjöväg från Stockholm. Den har tullhus, posthus,
societetshus, kyrka, klockstapel och badhus, samt har
på senare tiden genom elektrisk telegraf förbindelse
med hufvudstaden. En fjerdedels mil längre utåt hafvet
ligger Dalarö skans, af hvilken vi äfven gifva läsaren
en afbildning. På den stora illustrationen, utsigten
af sjelfva Dalarö hamn, se vi den bakom Rågholmen,
som ligger emellan skansen och köpingen. Se vi åter
på den mindre vyen, så ligger den i taflans midt, och
mellan den och det lilla skäret Äpplet (så kalladt
efter det linieskepp, som under Carl den Elftes
tid sjönk der) se vi i ett blånande fjerran utåt
Elfsnabben, hvarifrån Gustaf den Andre Adolf anträdde
sin färd till sitt seger- och dödståg på Tysklands
slätter. Dalarö skans består af ett rundt torn med
vallar af sten, har kommendantshus med kyrka, corps de
garde och en gammal stenbarack utanför skansen. Denna
gamla skans är nu mera afväpnad och öfvergifven;
men det är icke utan, att den har sina ganska gamla
och ganska stolta anor; icke som skulle den hafva
bestått i några strider -- derom hafva häfderna intet
att förmäla --, utan derför att den uppfördes af
Gustaf Wasa, denne store och barske värnare af våra
seder och vår sjelfständighet. Den gamle Wasakungen
lät här och hvar i vikarne uppbygga blockhus och
fästen, för att med kraft kunna afvisa efterhängsna
besökare, vare sig att de kommo östan eller sunnan
ifrån. Dalarö skans var ett af dem -- Waxholm ett
annat. Men i motsats till sin större och mera
beryktade kamrat har gamla Dalarö skans bibehållit
sitt ursprungliga utseende. Den är visserligen nu,
såsom varande afväpnad, »ett minne blott», men icke
skall man se den gamle öfver axeln för det. Han har
nog fyllt sin mission, äfven han, om han också icke
bytt kulor och krut med en fiende; ty säkert hafva
våra nuvarande vänner och jernafnämare, ryssarne,
mer än en gång svurit i sina långa skägg öfver att
han stått der. Att han nu, sedan artilleriet under de
senaste krigen tagit sådana jättesteg i utveckling,
blifvit afskedad utan pension, kan väl ingen förtänka
den gamle krigsbussen, och han har ännu en mission
att fylla, -- den att tjena till motiv för alla mer
och mindre teckningsfärdiga små fröknars sommar-etyder
på de sköna konsternas område. Skulle också den gamle
dervidlag komma litet på sned, så gör det mindre;
det säkra är, att han anses »uhyre» intressant.

Redan långt tillbaka i vår historia talas der om
Dalarö. På den tid nämligen, då tyskarne icke voro
samma stora kulturfolk som nu, men då de kanske lika
gerna som nu blandade sig i andras angelägenheter, var
Dalarö platsen för ett af våra missöden i striden. Det
var under de beryktade Fetalie-brödernas huserande
på våra kuster, då Stockholm var i tyskarnes våld
och belägrades af unionsdrottningen, Margareta,
som tyskarnes storamiral, herr Hugo, låg infrusen
i Dalarö. Svenskarne försökte då att med ett på
rullar flyttbart torn, en så kallad »katt», komma
herr amiralen in på lifvet, der han låg bakom sina
isvallar. Han hade nämligen låtit fälla träd och deraf
timra en vall omkring sina fartyg, samt öfverösa
den med vatten, som frös och gjorde vallen omöjlig
att utifrån bestiga. Men herr Hugo hade troligen då,
liksom hans landsmän hafva det ännu i dag, godt om
spejare, och han fick derför i god tid veta af planen
med »katten», hvarför han lät såga sönder isen omkring
sin provisoriska borg, så att, när svenskarne kommo
smygande med sin »katt«, så brast isen och tornet
gick till botten med man och allt, medan tyskarne
stodo skrattande på vallarne och ropade »kas» åt
den sjunkande »katten». Det var litet mera humor i
detta, än i de beryktade Käplingemorden, men trots
både kattens missöde och bålet på den nuvarande
Blasieholmen, så fingo dock de goda kulturbärarne
ingen fast fot i Sverige den gången, -- och så hoppas
vi att det skall blifva äfven framgent.

Jutholmen, som ligger emellan skansen och Korsholmen,
hvarifrån tecknaren tagit sin utsigt, har troligen
fått sitt namn af någon blodig dust med våra
vänner på andra sidan Sundet, som den tiden voro
våra fiender. Nu bebos den af fiskare och lotsar,
hvilkas nätta, trefliga och fina stugor äfven
här och der inlogera en och annan »sommarnöjare»
med anspråkslösare vanor eller kassa, än man finner
hos dem, som bo i sjelfva köpingen. Det är dessutom
vanligt, att en hel mängd sommargäster slå sig ned
på öarne rundtomkring, i synnerhet om det finnes
passionerade fiskare inom familjen, och friskt och
upplifvande är det sommarlif, som der föres.

Gå vi nu tillbaka till sjelfva köpingen, som ligger
uppstaplad på sina klippor och ser litet nyfiken ut,
så finna vi snart, att det tusental af badgäster,
som på de sednare somrarne gästat den, dertill
haft sina goda skäl i många afseenden. Ty emellan
de nakna och branta klipphällarne finnas de mest
förtjusande små dalgångar med trädgårdar och grönska,
och från höjderna de mest omvexlande utsigter. En
liflig trafik med ångbåtar och seglande fartyg är
hela sommaren i full gång, hvarom de på den stora
illustrationen synliga tull- och lotsstationerna
nogsamt bära vittne. Badhusen för kalla och varma
bad hafva allt mer närmat sig den nyare tidens
fordringar, och societetshuset med sin välkända
och goda restauration samt det vid bryggan liggande
värdshuset Eklundshof öfverträffa dem kanske icke
så litet. Vattnet, påspädt från de stora fjärdarne
i granskapet, är betydligt salt, och i följd deraf
mera helsogifvande. Ledsnar man vid att se sjelfva
köpingens märkvärdigheter, bland hvilka klockstapeln
eller det så kallade »basfiolsfodralet» samt den stora
»kungörelse-eken» icke få glömmas, så kan man göra
sina utflykter i den närmaste omgifningen, som äfven
erbjuder åtskilligt både vackert och märkvärdigt.

Bland det vackra nämna vi särskilt, utom den bekanta,
alldeles invid liggande, så kallade Schweizer-dalen,
den stora egendomen Sandemar, belägen omkring
en half mil sydvest om Dalarö och tillhörig den
Braunerhjelmska slägten, till hvilken den gått i
arf från den Wattrangska. Sandemar är ett gammalt
ståtligt gods med ofantlig ägovidd och stora, ännu
sparda, skogar, i hvilka det icke är ovanligt att
träffa vårt lands stoltaste högdjur, elgen. Man ser
den ofta i allt lugn promenera öfver landsvägen,
när man tager sig en promenad i den vackra, rikt
kuperade trakten. Elgen är för öfrigt icke så ovanlig
i Stockholmstrakten, som man skulle tro; ännu närmare
hufvudstaden finner man den, till exempel i de stora
skogarne under det gamla Brahegodset Rydboholm. Tycker
man om skogsfågel, så är det heller icke ovanligt
att å Sandemars ägor stöta upp en tjäder- eller
orrkull, eller att höra de respektive tupparne hålla
sitt morgonkackel i de höga furorna; -- men der vid
lag gäller det att se och låta bli, ty jagträtten
vidmakthålles strängt på det gamla godset. Vill man se
en egendom i blygsammare stil, så kan man begifva sig
af till det en fjerdedels mil från köpingen belägna
Små-Dalarö, som heller icke är utan sina behag.

Men det mest omtyckta nöjet vid badorten, och det med
goda skäl, är dock båtfärderna till de kringliggande
öarne. Och i det fallet finnes mycket att välja
på. Vill man fiska på nära håll, så far man till
»Kycklingarne», några små skär, från hvilka man har
en vacker utsigt åt skansen och segelleden. Tycker
man om segelfärder och har en god båt, så kan man
göra långfärder till de stora öarne Gålö och Ornö,
eller ännu längre bort till Nämndö och Runmarö, men
då får man icke vara rädd för litet sjögång, ty för
att komma till de sednare måste man öfver den stora
Kanholmsfjärden, der det ibland går sjö, som är ganska
väldig. Mången tycker dock, att det är både säkrare
och beqvämare att bara resa öfver till Rågholmen
och sitta der och vänta på ett lyckliggörande napp,
i fall händelsevis någon fisk skulle vilja vara så
artig att bita på kroken.

Bland det märkvärdiga, som Dalarö-trakten erbjuder,
kunna vi icke underlåta att med några ord omtala de
båda
fröknarne på Ornö, af hvilkas sjelftimrade stuga vår
tecknare här lemnar en afbildning.


'Fröknarnes'' boning på Ornön.


Aldrig har väl den timliga förnöjsamheten och den
menskliga företagsamheten firat en större triumf,
än genom och i dessa båda gamla qvinnors verk, der
de, midt ibland bergsskrefvorna på Ornöns nästan
sterilaste punkt, med egna händer upprest sin till
stilen så tarfliga stuga, uppröjt den magra jorden
och planterat träd och buskar midt i ödemarken. Deras
stuga ligger på det gamla Mörbys ägor, och de göra 
ingen hemlighet af den mångåriga strid med hinder
af alla slag, som de vetat att besegra. Med egna
händer hafva de också skaffat sig stängsel kring
sin lilla nyodling, hvilket gått så till, att de
fällt träd och låtit dem ligga med qvistar och allt,
det ena efter det andra, bildande på detta sätt en
mycket besvärlig gärdesgård att komma öfver. Här
och hvar emellan stenarne hafva de grävt upp den
magra matjorden, burit dit mera jord på spadarne
och på detta sätt fått den ena lilla åkerbiten här,
den andra der, det ena trädgårdslandet aflångt, det
andra rundt eller fyrkantigt och alla omgifna af murar
af kullersten, så att, när man om sommaren kommer
dit, öfverraskas man af en mångfald af trädgårdar,
som titta fram mellan den gråa graniten. Fruktträd,
bärbuskar och blommor finnas äfven, och när man talar
med de gamla qvinnorna om det hårda och sträfsamma
i deras lif, så se de helt förvånade ut och undra,
huru en menniska kan vilja bo i staden, i hus, som
andra byggt, när man ute på landet kan få vara i fred
med sig sjelf och bygga sin bostad, som man tycker.

Det ligger någonting egendomligt, nästan romantiskt
öfver de båda gamla och deras ensliga lit. Folket i trakten
betraktar dem med en viss skygghet, och den besökande
stadsbon blir icke litet förvånad, då han hos dessa
båda gamla qvinnor, som man både till drägten och
skicket skulle kunna taga för infödingar på platsen,
finner åsigter och tankar, hvilka tyda på en helt
annan uppfostran, än den, som vanligen i deras
ungdom bestods åt folkets barn. Men de äro också
verkliga fröknar, härstammande från en finsk familj;
och fastän man icke med säkerhet vet något om deras
förflutna lif, så kan man dock med någorlunda visshet
föreställa sig, att de icke endast för ro skull på
detta sätt dragit sig ifrån verlden. Kanske hafva
dertill olyckor bidragit, kanske fattigdom, -- troligen
båda tillsammans.

Emellertid lefva de nu på sin ö och i sin stuga, som
det synes, nöjda med verlden och sin ställning. De
taga gerna emot besök af badgästerna och språka då
helt obesväradt om sin ekonomi och sina anläggningar,
och man har icke den ringaste anledning att tro dem
på något sätt rubbade till sina sinnen, som en och
annan velat påstå. Endast i ett fall äro
de litet besynnerliga; men som man i vår tid är
van vid åtskilliga anomalier i tankegången på
detta område, äfven hos annars ganska förståndigt
folk, så tror jag icke att man får anse dem
Konradsbergsmessiga för det. Det är i fråga om deras
religiösa åskådningssätt. De omtala nämligen, för hvem
som vill höra det, att de båda äro trolofvade, den
ena med vår Frälsare, den andra med Johannes Döparen.

Stackars gummor! om de dermed i ensligheten, under
de kalla och stormiga vintrarne, då deras fattiga
stuga kanske icke lemnar så alldeles säkert skydd emot
stormen och snön, om de då kunna värma sig med denna
tanke och om dessa deras himmelska brudgummar kunna
komma dem att med tålamod och resignation bära en
visserligen sjelfskapad, men derför icke mindre tung
lefnadsbörda, skall man väl missunna dem denna tröst
i vedermödan? Tvärtom, tycker jag! En oskyldigare
fanatism, än deras, kan väl svårligen finnas, och
detta så mycket mera, som de äfven i detta fall
icke gå någon annan i vägen. Och när det bullrande,
verksamma lifvet i hela dess fullhet ändå hos mången
så kallad tänkande menniska kan alstra föreställningar
af detta slag, mycket mera stridande mot vår religions
anda och väsende, än deras oskyldiga inbillning, 
så torde de stackars drömmande
Ornö-fröknarne vara att ursäkta.

Säkert tro vi, att ingen af de i Dalarö boende
badgästerna skall ångra att hafva gjort dem ett besök;
ty det är ibland nyttigt nog att se kontraster här
i verlden. Och, i sanning, en skarpare kontrast än
emellan den af lysande toaletter dignande bryggan
vid Dalarö, då ångbåten anländer från Stockholm,
och de båda fattiga fröknarne på Ornö, stående på sin ensliga höjd, lika
ett par forntidens sibyllor, färdiga att uttala sitt
orakelspråk för den besökande främlingen, kan man
svårligen tänka sig.

Mycket vore ännu att säga om Dalarö, om dess fina
societet, om dess baler och andra nöjen, om de
mest framstående villorna och deras ägare, om dess
sunda läge och friska luft, m. m.; men vi hoppas,
att läsaren sjelf skall, när sommaren kommer, i egen
person taga reda på allt detta, och vilja vi derför
nu sluta, för att icke helt och hållet för honom
röfva ifrån den lilla badorten nyhetens behag.

Endast så mycket tro vi oss böra tillägga, att vi
önska det lilla samhället all lycka och trefnad,
och att det, i en icke alltför aflägsen framtid,
måtte blifva en badort af första rang, en slutsats
för hvilken, enligt vår tanke, de nödvändiga
förutsättningarne redan förefinnas, och detta i
ganska betydande grad. Det behöfves endast att en
energisk och skapande hand kommer i färd med det
hela, för att denna önskan skall kunna uppfyllas!

F. H-g.
-


Om kaffet och dess införande.

Oaktadt de gissningar, som de lärde uppställa,
och hvilka gått ända derhän, att inblanda sjelfve
fader Homerus i saken, synes det nu temmeligen
bevisadt, att kaffet var obekant för de gamle och
att det samma måste betraktas som en den moderna
bildningens acqvisition.

År 656 efter HedschraHedschra betecknar den Muhamedanska tidräkningens
början vid Muhameds flykt från Mecka till Medina år
622 efter Kristi födelse.
, det vill säga i trettonde
århundradet efter den kristna tidräkningen, anför
historieskrifvaren Ahmet-Effendi kaffet såsom
grundbeståndsdel af en ganska angenäm dryck och
påstår, att en dervisch var den förste, som beredde
en dekokt deraf. I motsats härtill påstår dock
franska vetenskapsakademien, att denna uppfinning
härstammar från priorn i ett kloster, beläget i den
del af Arabien, hvarest kaffebusken är inhemsk.

Denna lärda förening uttalar sig öfver ämnet på
följande sätt: »Kaffets egenskaper upptäcktes af en
prior; han hade en längre tid gjort den iakttagelsen,
att getterna, då de ätit deraf, blefvo särdeles
lifliga och muntra; derföre föll han på den tanken,
att betjena sig af fröet, för att hålla sina munkar
vakna under morgonbönerna, hvarvid de icke sällan
insomnade.»

Men   vare sig nu,  att kaffet, som dryck,
upptäcktes och användes   af   en   dervisch
eller en klosterprior, så mycket är dock
visst, att dess användning    ursprungligen
utgick från Persien och Abyssinien.      Först    år
1459  blef det inhemskt i
Egypten.     Efter  eröfringen af detta land införde
Selim    år   1517 kaffedrickningen  i Konstantinopel,
oaktadt några sultaners stränga förbud och den
fördömelse, hvarmed  flere  religionsifrare   hotade
kaffedrickarne.

Den på téet i Amerika lagda skatten bragte
detta land i uppror, och dess afsöndrande från
England inträffade. Äfven kaffet har framkallat en
revolution. Stängandet af de offentliga kaffehusen
i Kairo hade blodiga uppträden till följd; men
mocka-amatörerna segrade, liksom senare tedrickarne.

Tiden för den arabiska kaffebönans införande i
Europa är bekant. Rouwaloff (år 1589), P. Alpin
(1591), Bacon af Werulam (1614) och Meisner (1621)
omnämna redan kaffet. Men först år 1645 visade sig
kaffet i Italien såsom handelsartikel i de merkantila
förbindelserna med Egypten och Turkiet.

I London öppnade man de första kaffehusen år 1652,
och i Paris 1669. Ett skålpund mocka-kaffe kostade
då öfver hundra riksdaler.

Nienhoff, holländsk gesandt i Kina, var den förste,
som försökte att blanda denna dryck med mjölk.

År 1675, då Carl II besteg Carl I:s blodiga tron,
räknade man i London redan 3,000 kaffehus. Besökarnes
af dessa anstalter politiska åsigter måste dock hafva
mycket misshagat konungen, ty han gaf befallning 
att stänga samtliga kaffehusen. I Frankrike hvarken
blef kaffebönan så hastigt antagen, ej heller blef
hon förvisad, såsom i England. Först
då Voltaire besjöng kaffet och Procope öppnade sina
salar för njutningen af denna dryck, kom det på modet
och åstadkom en vigtig förändring inom de njutbara
vätskornas område.


Kaffebusken.


Mot slutet af adertonde århundradet öfverflyttade
holländarne kaffebusken från Mocka till Java, Batavia
och Amerika. År 1713 skänkte general Resson en planta
deraf till botaniska trädgården (Jardin des plantes)
i Paris. År 1720 blef i samma hufvudstad en planta
öfverlemnad åt herr Declieux, för att med största
sorgfällighet bringa den samma till ön Martinique. Som
resan dit varade ganska länge, så skulle den späda
plantan hafva förtorkats, om icke den samvetsgranne
öfverbringaren afknappat sin egen ration sött vatten,
för att regelmessigt och tillräckligt kunna vattna
den. Herr Declieux' omsorg blef rikligt belönad,
då kaffeträdet genom denna planta utbreddes öfver
Martinique, Guadeloupe och San Domingo och småningom
blef en mäktig häfstång för dessa öars blomstring
och rikedom.

Kaffesorterna låta, efter de trakter hvarifrån
de härstamma, indela sig i trenne hufvudsorter,
nämligen:

1) Arabiskt Hit hörer Mocka-kaffet, med grönaktiga
eller blekbruna, på ena sidan flata, ungefär 1/4 tum
långa bönor.

2)   Ostindiskt   Detta
liknar   i   allmänhet   de
största bönorna af 1/4--1/3 tums längd. De bästa
sorterna af detta äro följande, nämligen: det så
kallade Java-kaffet, med glänsande bönor af gul, brun,
blå och grön färg (de minsta af dessa blifva ofta
utsökta och sålda för Mocka-kaffe); Menado-kaffet,
från ön Celebes, med mycket stora, brunaktiga bönor;
Manilla-kaffet, bestående af grönaktiga, matta bönor,
delvis ännu beklädda med sin silfvergråa frökapsel,
samt Bourbon-kaffet, med mycket stora, hvitskiftande,
aflånga, åt ena ändan smalnande bönor af ringa arom.

3)   Amerikanskt   Af
detta   anses   såsom   bäst   Surinam-kaffet,   med
breda, grönaktiga, ofta i ena ändan spruckna bönor;
äfven Cayenne-kaffet är   ett  af  de   bättre
slagen, ehuru ej mycket i handeln förekommande;
Santes-kaffet,   från   Brasilien, har  blekbruna,
till en   del  i rödbrun frökapsel liggande bönor.
För öfrigt förekomma flera andra sorter, benämda efter
de resp. produktionsorterna, alla af mindre värde.

Som bekant, är Mocka-kaffet det bästa, och det
amerikanska (deribland det hos oss allmänt i handeln
förekommande s. k. brasilkaffet) det sämsta. Ett
undantag från det amerikanska är dock det i det
inre af Peru producerade kaffet, hvilket, enligt
Gerstäcker, är lika godt som det bästa mocka. Detta
kommer dock icke till utförsel. Då emellertid här
kan produceras en nästan obegränsad mängd kaffe, så,
när en gång ångbåtsfarten på Amazonfloden blifver fri
och dessa trakter blifva öppnade för verldshandeln,
hafva vi, visserligen i en långt aflägsen framtid,
utsigt att, i stället för det afskyvärda brasilkaffet,
få njuta af doftande »mocka» från Amerika.

-


En skaldelefnad.

-- -- -- Har stormens ande flugit
med ens i instrumentets svaga  sträng? 
De toner, hvilka senast skygga smugit, 
som jagad vaktel smyger öfver äng, 
nu höja sig på örnens snabba vingar 
och efterhärma åskans thordönsgång. 
I ständigt starkare ackorder klingar
den gripande, den underbara sång -- -- --

Carl Snoilsky.

Huru beklaga ej vi svenskar oss -- icke så sällan utan skäl
-- öfver den okunnighet, som ute i verlden råder med
hänsyn till våra sociala förhållanden och vår rika
litteratur! Och emellertid, hvad för en stor kunskap
hafva väl vi om liknande förhållanden i utlandet? Om
vi undantaga våra närmaste grannländer samt Tyskland,
England och Frankrike
--   hvad   veta   vi   egentligen om de öfriga
större och mindre staterna i Europa och deras
kultur-utveckling?    För att taga ett exempel: --
hvad hafva vi för kunskap om Ungern, detta land med
ett område af 5,854 geografiska  qvadratmil och en
folkmängd af öfver 15 millioner?

Ja, Ungern -- svara vi -- Ungern, det är ett land
med djupa skogar och vidsträckta stepper, hvaröfver
vackra karlar i vackra nationaldrägter rida på vackra
hästar. Och så vakna några ungdomsminnen, och Kossuth
(eljen!) och Bem och Klapka och Komorn och Vilagos
sväfva förbi i dessa minnen, och så gnola vi kanske
på den vemodiga Madjar-valsen. Ligga vi djupare inne
i politiken, veta vi kanske att berätta, hurusom den
tysta, men ihärdiga nationela rörelsen under de senare
åren i Ungern 1867 ledde till ett statsförbund mellan
detta land och Österrike, mycket liknande förbundet
mellan Norge och Sverige.

Men huru många af oss -- »bildade menniskor», förstås,
allesammans -- veta, att i våra dagar i Ungern en af
århundradets största skalder lefvat, sjungit och dött
för sitt fosterland? Huru många hafva ens hört namnet
Petöfi?

Ärade läsare! Följ med ned till de madjariska
stepperna och låt för dig föreställa en skald, som
sannerligen ej blef det inom fyra väggar vid skrifbordet! 
För  dem,   som  önska lära närmare  känna  Petöfi,
rekommenderas   ett 1869 i Bern utkommet urval af
hans sånger i tysk öfversättning  af Th.  Opitz,
försedt  med   en längre biografi, hvarur förf:n till
denna uppsats  till en del hämtat materialierna till
den samma.

Sandor Petöfi föddes nyårsnatten 1823 i en liten
madjarisk stad, der hans fader, en ganska välmående
slagtare, dref sitt yrke. Under sin uppväxt var
Sandor en tyst, sluten gosse, som mera sysselsatte
sig med sina böcker, än deltog i sina jemnårigas
lekar. Han visade tidigt en afgjord böjelse för
ensamhet och drömmeri, men likaså tidigt utvecklade
sig gemensamt med detta karaktersdrag en trotsighet
och en viljestyrka, som fingo en afgörande inverkan på
hans hela lifs riktning. I skolan var han en flitig
lärjunge. Hans faders vilkor tilläto äfven att gifva
honom en god uppfostran. Han visade afgjord smak för
poesien och de dermed beslägtade konstarterna. Det
var dock en af dessa, som under en lång tid af hans
ungdom utöfvade en förtrollande makt öfver honom
--  det  var  skådespelarkonsten.    Liksom så
många, både begåfvade och icke begåfvade unga,
stirrade Petöfi med glödande längtans blickar mot den
trollverld, som den ungdomliga fantasien  så  gerna
tänker sig på andra sidan ridån; men han lät ej   nöja
sig med  den tomma längtan, han tog äfven ett steg
att   få   den uppfylld.     Sålunda berättar han om
sitt vistande vid skolan i Aszod, att det utmärkte
sig genom tre ting:

»1.    Här började jag först skrifva vers.

2.    Här blef jag för första gången kär. 

3.    Här fick jag första gången lust att bli' skådespelare.

Versmakeriet var en följd af kärleken. Hvad angår
min lust att bli' skådespelare, så var det icke
så mycket dess upprinnelse som dess följd, som blef
anmärkningsvärd. Min rektor (Gud välsigne honom!) fann
för godt att skriftligen meddela
den plan, jag ville sätta i verkställighet,
till en man, som ägde den icke nog prisvärda
egenskapen att hysa ett beundransvärdt hat till
skådespelarkonsten. Mannen med denna sällsynta
egenskap var händelsevis just min far, hvilken
ock, såsom det egnar och anstår en god far, vid
underrättelsen om faran, icke dröjde ett ögonblick
att ila till räddning af sin son, hvilken redan var
färdig sjunka ned i helvetets afgrund. Och verkligen
bragtes jag också att afstå från mitt ogudaktiga
förehafvande genom hans slående argumenter, hvilka
ännu flera veckor derefter voro synliga -- på min rygg
och på en annan del af min själs stofthydda.»

Men lusten för teatern var för ingrodd och viljan
för starkt utpräglad hos den femtonårige gossen,
för att den ofvannämda kuren skulle fullständigt
bota honom. Då han kort derefter kom till lycéet i
Schemnitz, bröt sjukdomen åter ut, kallad till lif af
ett kringresande tyskt skådespelaresällskap. Lycéets
lärjungar voro strängt förbjudna att besöka teatern,
men detta förbud var naturligtvis ej något hinder för
den unge konst-entusiastens okufliga längtan. Hvarje
afton besökte han sina drömmars förlofvade land. Men
hans sena hemkomst om aftnarne väckte uppmärksamhet
hos hans värd, hvilken snart fick reda på orsaken
och genast derefter underrättade den gamle Petöfi
derom. Med den häftighet, som var honom egen och som
han också gifvit sin son i arf, skref fadern nu ett
bref, hvari han förklarade, att han hädanefter icke
betraktade Sandor såsom sin son, utan att denne finge
sjelf taga sig fram i verlden, bäst han kunde.

Förtviflad rymde den knappast ännu yngling vordne
Petöfi från skolan, från staden -- ut i vida
verlden. Han förde nu någon tid ett verkligt
vagabondlif, utan fast sysselsättning eller
uppehållsort, tills han omsider lyckades erhålla
anställning såsom statist vid nationalteatern i
Pesth. »Jag bar in stolar och soffor på scenen»,
berättar han, »och sprang efter ost, vin och korf
till skådespelarne.» Här fanns han af fadern,
hvilken tog honom med sig hem och satte honom till
biträde vid sin slagterirörelse. Denna tid var ytterst
pinsam för den unge mannen; hans motvilja mot yrket
ledde till oupphörliga strider med den rättänkande,
men sträfve och häftige fadern, och mellan de båda
stenhårda karaktererna, far och son, måste den ömma
modern, hvilken Sandor älskade af hela sitt hjerta,
mer än en gång mäkla en kortvarig fred. Till slut blef
detta lif honom outhärdligt, och i sin förtviflan tog
han värfning som soldat vid ett infanteriregemente i
Oedenburg. Här skulle nu hans häftiga, trotsiga sinne
böjas under den österrikiska militärdisciplinens
stränga tukt. Men emellertid fann han sig bättre,
än man kunde tro. Han skötte sitt kall såsom soldat
oklanderligt, men förstod vid sidan häraf att
skaffa sig tid och tillfälle att umgås med stadens
studerande ungdom. Om nätterna i kasernen, då hans
kamrater sofvo, stack han ett ljus i bajonettskidan
öfver sin säng och fördref tiden med läsning; stod
han på vakt, klottrade han full skyllerkuren med
vers. Under en kommendering till Tyrolen insjuknade
han. På lasarettet kom en militärläkare att fästa
uppmärksamhet vid den för en simpel soldat högst
ovanliga intelligens och bildning, som röjde sig hos
Petöfi, intresserade sig för honom och utverkade,
i enlighet med Petöfis egen önskan, hans afskedande
ur krigstjensten.

Kort derefter, år 1841, slef Petöfi inskrifven såsom
student vid den reformerta högskolan i Papa. Här
väckte han lärarnes största uppmärksamhet för sina
lysande naturgåfvor. Hans skaldskap började här också
utvecklas och han erhöll af ett i nämde stad varande
litterärt sällskap ett pris. Men ekonomiskt betryck,
ofta så svårt, att han led af svält, nödgade honom
snart att afbryta sina vetenskapliga studier. Han
började åter tänka på teatern. »Behöfver jag säga
dig», skref

han i slutet af 1842 till en vän, »att mitt mål
icke ensamt  är det dagliga brödet! I så fall
skulle jag blifva kusk eller bonde och hafva min
säkra utkomst -- men att jag sträfvar högre upp och
aldrig skall förlora mitt mål ur sigte, är visst. 
Konstnär och diktare! Min själ står i ljus låga vid
denna tanke! Det är afgjordt: jag vill icke blifva
en vanlig menniska -- aut Cæsar aut nihil!»

Han   ingick nu vid ett teatersällskap,
men gjorde  fiasco.
Han sökte anställning vid en tidning i Pressburg och
blef antagen som referent under riksdagen derstädes,
men vid dennas slut stod han åter utan plats och
måste å nyo söka ett knappt uppehälle såsom en ringa
tjenare vid den ambulatoriska Thespis-kärran. Han sjönk
i allt djupare och djupare armod och kom i början
af 1844 till Debreczin i fullkomligt utblottadt
tillstånd. Af en vän derstädes fick han låna tolf
gyllen, och med dessa på fickan anträdde han färden
från Debreczin till Pesth. Han gick till fots, med
halm i stöflarne, en knölpåk i handen och sina dikter
i manuskript mellan rocken och bröstet. Så gjorde den
ungerska poesiens genius sitt inträde i den ungerska
bildningens hufvudsäte. Strax efter sin ankomst till
Pesth, gick han upp till Vörösmarty, på den tiden
ansedd för Ungerns förnämste vittre författare
samt redaktör för »Athenæum», landets förnämsta
estetiska organ. Vörösmarty mottog den utmerglade,
torftigt klädde ynglingen med kall höflighet,
och då Petöfi framdrog ett skrynkladt manuskript,
gjorde han försök att undgå uppläsandet. Men Petöfi
lät ej afskräcka sig. Han läste den ena dikten efter
den andra; Vörösmarty spetsade öronen, lyssnade allt
uppmärksammare och uppmärksammare, och då den unge
skalden slutat, steg den gamle upp och sade lugnt: »Ni
är den enda verkliga lyriker, Ungern har, mig sjelf
icke undantagandes! För er måste man göra något.»

Från detta ögonblick slog Petöfis lycka ut
i blomning. På Vörösmartys rekommendation
tilldelade ungerska litterära föreningen honom ett
hedershonorarium och öfvertog förlaget af hans första
diktsamling. Denna efterföljdes inom kort af andra:
»Kärlekssånger», »Cypressblad», »Stjernlösa nätter»
och »Skyar», romanen »Hjelten Janos» samt ett komiskt
epos. Och vid 23 års ålder hade han ett namn af sådan
klang, att han utan öfverdrift kunde kalla sig Ungerns
populäraste skald. Den pedantiska kritiken hade
visserligen mycket att invända mot hans frigörande
från de lärda metriska reglorna och »realismen» i
hans författareskap, men detta inverkade ej på den
känsla af entusiasm, ja, nästan afguderi, hvarmed
folket och isynnerhet ungdomen omfattade sin sångare,
hvilken, såsom ingen före honom, förstod att gifva så
vä) de allmänmenskliga, som de nationela känslorna ett
skönt och hjertgripande uttryck, på ett sätt, som dels
ingöt nya, dels uppväckte sedan århundraden slumrande
elementer i ungerska språket. Hans små lyriska dikter,
de skära, doftande blomstren, som spirat fram ur det
tjugoåriga skaldehjärtat, voro på allas läppar; han
hörde dem, när han stod upp om morgonen, när han lade
sig till hvila om aftonen, och hvar han visade sig,
blef han af folket hyllad.

Under denna period inföll en händelse, hvilken hade
stort inflytande på Petöfis skaldskap -- hans kärlek
till den sköna Adelheide   Cszapo.    Hon   var
nästan ett barn, och att döma af hans sånger till
henne, tyckas begges känslor för hvarandra mera
varit ett aningsfullt drömlif, än en lidelsefull
verklighet. Hon dog plötsligt, och hennes unge
sångare föll i en dysterhet, så   djup, att   den
oroade hans vänner.    Nästan dagligen besökte    han
grafven under två års tid.    På andra årsdagen af
hennes   död   råkade   han   en   förtrogen   vän.
»Hvilken svag menniska   är  jag   icke!»   utbrast
han.    »Jag kom från Adelheides   graf  och
hade gråtit som en vansinnig.    Men då jag gick
hem, mötte jag en qvinna; hon var vacker, och då
hon gått   förbi,   vände   jag   mig  om och såg
efter henne ... och dock kom jag från kyrkogården.»

Ej   långt   derefter   förälskade   sig   Petöfi
i en ung dam. Men   han misstog sig om hennes
känslor för honom, och han yttrade   då  i   bitter
stämning:     »Nu   vill   jag   blott skrifva
ett band kärlekssånger till -- till min mor.»

Men ack! -- hjertat, detta underliga ting --

"som lågan öfver grafvar, 
som fjäriln, lätt och yr,
så utan ro och hvila 
från mål till mål det flyr.

Det lika eldigt dyrkar 
allt skönt, som mot det ler,
det brinner för hvar stjerna, 
som sig på himlen ter."

Hösten 1846 stod Petöfis hjerta åter i ljus låga,
och ej mindre flammade den unga Julia Szendrey
för den afgudade skalden. Året derpå firade han
sitt bröllop med henne. Hon skänkte honom en son
och var honom en källa till den renaste lycka
under hans få återstående lefnadsår. Några af de
älskligaste bland Petöfis senaste dikter äro egnade
hans maka. 

Dessa nämda år voro lika stormiga för
honom, som hans första ungdomsår, om än på ett annat
sätt. Februari-revolutionen 1848 satte luntan till den
samling brännbara ämnen, som samlats i hela Europa. I
Ungern var det Petöfi, som utan tvekan ställde sig i
spetsen för rörelsen. Underrättelsen om revolutionen
i Wien träffade honom i en krets af politiska vänner,
hvilka just höllo på att diskutera dagens politiska
frågor. Genast bildade han, jemte tre andra, en komité
till föranstaltande af en storartad demonstration
mot Österrike,
och så mycket vägde Petöfis namn, att redan
klockan 8 följande morgon flera tusen personer voro
i rörelse, hvilka, med skalden i spetsen, tågade
till universitetet, förenade med sig studenterna,
lade derpå i madjariska folkets namn beslag på
ett tryckeri, hvarifrån, efter en kort stund, det
republikanska partiets program utgick, tryckt på
papper i Ungerns nationalfärger, grönt, rödt och hvitt, samt slutande med
Petöfis glödande sång: »Upp, madjar!»

I   spetsen   för   15,000   man   gick   Petöfi
derefter öfver Donaubron   till   Ofen   och
befriade en för politiska förseelser fängslad
skriftställare, hvilken återfördes till Pesth i
triumf. 

Petöfis  inflytande  var under dessa dagar
i Ungerns hufvudstad   allsmäktigt;  på   hans   förslag
omdöptes   gatorna till minne   af  frihetsrörelsen,   allmänna   möten
höllos   och beslut fattades.

Då österrikarne med vapenmakt började söka
qväfva den nationela rörelsen, ingick Petöfi i ungerska
hären, der han, på grund af sin föregående militära
tjenstgöring, erhöll plats såsom löjtnant vid
ett husarregemente. Hans popularitet i hären var
utan gränser, och han erhöll ofta bevis derpå. Så
t. ex., då han en dag mötte en bataljon infanteri och
kavalleri, stannade befälhafvaren och frågade efter
hans namn. »Petöfi», svarades. »Skalden?» frågade en
djup stämma ur husarernas eftersta led. »Ja», svarade
Petöfi, och ett tusenfaldigt »eljen!» ljöd i samma
ögonblick längs bergen, likt en åska. Om sin tapperhet
och sitt förakt för faran aflade han vittnesbörd,
så ofta tillfälle dertill erbjöds. General Bem
dekorerade honom egenhändigt med tapperhetsmedaljen
och utnämde honom till sin adjutant.

Ryssarne, hvilka, som bekant, såsom Österrikes
bundsförvandter qväfde den ungerska frihetsrörelsen,
hade intagit Segesvar. Petöfi var, i sin egenskap
af Bems adjutant, med dennes afdelning af hären på
marsch till denna stad, der generalen ämnade göra
ett angrepp mot den fiendtliga styrkan. Tidigt om
morgonen den 31 Juli 1849 började slaget. Under
striden sågs Petöfi för sista gången sittande på
marken och skrifvande på ett papper. Sedan dess var
han spårlöst försvunnen, och ej en gång hans lik
fanns. Antagligen har han nedhuggits af kosackerna,
hvilka gjorde en våldsam choc och fördrefvo
madjarerna från valplatsen. 

Så slutade Petöfi.

Hvilken lefnad! Under de tjugo första åren af
sitt lif vagabond, slagtardräng, simpel soldat,
student, kringflackande landsorts-aktör, ofta
nära hungersdöden, nästan förtärd af nöd, elände
och äregirighet -- och under de derpå följande fem
nationens älskling, dess störste skald, ombildande och
riktande sitt folks språk, mångsidig och fruktbar,
som få af sina likar i verldslitteraturen, i det
borgerliga lifvet, i en behaglig 
samhällsställning, den han genom sin egen kraft
förvärfvat sig, lycklig make och far, derefter
folkledare, hjelte på valplatsen och slutligen,
tjugofem år gammal, i ungdomens och snillets fullaste
kraft, försvunnen i mörkret, likt ett stjernskott i
natten ...

I hans folks hjertan bor hans minne, på dess läppar
ljuda hans sånger och i dess sägner lefver han sjelf,
en madjarisk Barbarossa, Holger Dansk eller Tolfte
Carl, sittande djupt inne i skogen och bidande
signalen till den sista striden, hvarur folket
segrande skall utgå till frihet och lycka. 

S.




En barndomsdröm.

Skiss af Onkel Adam.

(Forts. och slut fr. 3:dje häftet, sid. 93.)

3. 

Tio år efter.

»Hon ser bra ut, den lilla varelsen», yttrade en herre
i halmgula handskar och åtspänd halsduk samt beväpnad
med en ofantlig binockel, som från amfiteatern
riktade sina matta blickar upp mot första radens
loger. Den der lilla rosen är en »qvinna af folket».

»Ja, hvem är det? Hon ser, förbanna mig, rätt näpen
ut», inföll hans granne, en lång, mager herre med
ett betänkligt månsken i hjessan. »En nätt figur
och blomstrande kinder och ett par läppar, runda som
körsbär!»

»Hon är mamsell», yttrade en tjock herre, som tydligen
utgjorde det lilla sällskapets tyngdpunkt och erfarne
ledare. »Man har ej full säkerhet om hennes börd;
men med någon kännedom om fysiognomiken, så ser man
genast någonting nobelt i det lilla ansigtet -- det är
kuriöst, mina herrar, hvad en stämpel af en finare
uppfostran fortgår genom flera generationer. Känner
ni den svartklädda damen, som höjer sig öfver
den blomstrande flickan, som ett grafkors öfver en
blomsterkulle? Det är grefvinnan Jaquette von Lützow
till Herlingsberg med underlydande och flickan är en
miss Mårtensson -- Kuriöst sammanträffande.»

»Huru då?» frågade de andra liktidigt. 

»Åh, ingenting
-- alls   ingenting -- jag   vet intet jag; men ett
alldeles eget sammanträffande.»

»Hvilket? Du spänner vår nyfikenhet -- flickan är ett
fosterbarn, säger man och blir ett godt parti snart
nog; men ...»

»Åh, ingenting. För omkring femton--tjugo år sedan
var här en ung diplomat af ett ganska fördelaktigt
yttre. -- Han umgicks mycket i kommerserådet Jägers
hus -- grefvinnan von Lützow är ingen annan än den
fordom så firade Jaquette Jäger.»

»Nå,   och vidare?»

»Och vidare -- den unge, bildsköne diplomaten var
anställd vid engelska legationen och kallades då helt
enkelt mister Morton. -- Han blef sedan lord af något --
jag vet icke hvad.»

»Och vidare?»

»Det är ett eget sammanträffande, att grefvinnan,
sedan hon varit gift och blifvit enka på fyra år,
på ett mycket romantiskt sätt hittade ett femårigt
barn i ett uthus och tog upp barnet, som fick det
signifikativa namnet Mårtens- eller Mortonsson. -- Ett
eget sammanträffande, i hänseende till namn och tid.

»Den lille narren Gyllenpistol -- ni känner den
lilla gubben, som lefver på kostdagar inom den
förnäma verlden -- åh ja, affärerna äro ej lysande,
men fåfängan stor och han svänger sin lilla figur
omkring hvar och en distinguerad dame, som vill se
honom en middag.

»Emellertid är det han, som gifvit mig klaven,
fastän han sjelf ej förstått den -- karlen har ingen
förmåga af kombinationer. -- Fröken -- förlåt! mamsell
Mårtensson är nu sina sjutton år gammal -- af god börd,
fastän litet snedvriden, och -- framtida ägarinna
till Herlingsberg med underlydande rå och rör, in-
och utsockne frälse och så vidare -- allt beläget i --
nog af, en stor possession, som skulle vinna afnämare,
äfven om den vore förbunden med
ägandet af ett suräple eller en bedagad och upptorkad
fröken -- af hvilka -- Gudi klagadt -- det finnes
legio.»

»En skön flicka», mumlade den flintskallige; »men
blott sjutton år och jag fyrtifem -- eljest så ...»

»Bekymra dig icke -- ser du den der förtjusta
hästgardisten der -- löjtnant von Lützow -- hör redan
till slägten. Vore ett helgerån, om Herlingsberg
ginge ur slägten. -- Ludvig von Lützow är ej mera än
tjugofem år -- jag minnes honom som en liten parfvel
-- en hygglig ungdom, fastän han för sin helsa legat
tre år i Nizza -- ett herrligt klimat -- ja -- ett rikt
och lyckligt land, der man insparar sina krafter
och får nytt lif. Vår vän Singerfeldt for ut skallig
och kom tillbaka med -- peruk -- 'förädlad och ny och
förskönad', som det står i psalmen -- ha ha ha!»

*

Nära den så kallade »Hundgrottan» i Italien, hvars
botten utandas en qväfvande luft, som medför döden,
växer mången fager blomma, som just i anseende
till den stora kolsyrehalten blomstrar friskare och
skönare, än om luften varit ren. Så satt Olava i sin
loge, oskuldsfull, undrande, hjerteglad, under det den
»bildade societeten» på amfiteatern utandades sitt
gift öfver hennes fostermor och hennes eget namn --
detta »Mårtensson», som skandalen förvandlade i
»Morton».

Deri hafva våra predikanter rätt, att vi lefva i en
ofullkomligheternas verld. Om vi äro Guds afbilder,
måste vi erkänna, att vi befinnas i embryots tillstånd
af börjande utveckling. Denna verlden är blott skalet,
inom hvilket fågelungen utvecklar sig. Han har ej
ännu andats »lifsluft på den höga sjö» och har ej
ännu sjungit en enda drill af de herrliga sånger,
som han framdeles, fri, medveten och bevingad, skall
uppstämma i det eviga fridens rike.

Det är blott en idé, som vaknat ur slumren och som
vaknat först, -- det är den, att han ville vara
något annat, än han är. Denna tanke slår rot i
form af afund öfver andras lycka, och denna afund
bär giftiga frukter. Om vi vandra verlden omkring,
skola vi ej finna en enda punkt, der man icke hellre
anmärker felen, än företrädena hos sin omgifning --
hellre klandrar, än berömmer, och hellre förqväfver,
än upprättar. De, som göra tvärtom, kallas för
romantiska eller fantaster. Så öfvertygade äro vi om,
att det onda är verldens hufvudsakliga säde, att det
goda blott kan användas som kantblommor, -- eller i
det verkliga lifvets åker tar sig ut som blåklinten
bland säden.

Således, då man afundades öfver grefvinnan von
Lützows rikedomar och var tvingad att högakta henne
för hennes godhet mot alla, passade man på att skratta
åt hennes sorgedrägt. Det var omöjligt, att hon i fyra
år verkligen kunde sörja sin make, utan sorgdrägten
kom sig deraf, att svart klädde henne. Lika omöjligt
var det, att hon kunde upptaga ett barn, för att sola
sig i dess oskuld och kärlek, utan att barnet var en
insmugglad frukt af ett föregående felsteg. Detta
var solklart, framför allt för herrar rouéer på
amfiteatern. Flickan var också allt för behaglig --
hennes leende allt för vackert, att hon kunde vara
dotter af en daglönare, i synnerhet då hon var med
i societeten och klädd som en fröken. De hade sett
hundra fattiga flickor, lika vackra som hon; men de
hade tjenat som pigor -- och voro således ett
annat slags folk, än miss Mårtensson, som, »efter all
anledning», var dotter till legations-sekreteraren
vid engelska missionen, mister Georg Morton, som på
sin tid var den diplomatiska kårens Adonis och allas
förtjusning. Modren? -- ja, det visste man nog, fastän
gamle hofjunkaren Gyllenpistol på sin ära försäkrade,
att flickan var hittad i en lada och detta i hans egen
när- och öfvervaro; men gubben hörde till slägten och
var i öfrigt en sådan narr, att han kunde inbillas
hvad som helst -- menade den fina verldens utlefvade
representanter.

Emellertid blir »miss Morton» ett godt parti med
tiden; ty Herlingsberg var en stor possession --
och ganska bestämdt skulle hon bli arfvinge efter
sin »välgörarinna», den svartklädda, »sörjande»
grefvinnan. -- Ha! så vackert och så ömt, att en hustru
sörjer sin man och en liten barnunge i fyra -- ja,
i fjorton år -- har man hört på maken? Men hennes
försök med det svarta hade ej velat gå, och dessutom
lär hon vara mycket fin och känslig och har verkligen
afslagit flera, som ömt och troget skulle älskat henne
-- och Herlingsberg. Hon förblef ogift. Ja, hon hade
läst så mycket romaner, att hon nu mera lefde endast
i minnet af -- mamsell Mårtenssons söta herr pappa, --
och satans grann karl var den der engelsmannen, fastän
han sedan gifte sig med en bleklagd, ljuslockig
miss -- utan pengar. Det var hans idé; men han var
inte engelsman för intet.

*

4.

Glädjedagar.

Lilla miss Mårtensson hade blifvit konfirmerad och
inträdde genast i societeten. Hvad hon var näpen och
naiv, den lilla snälla flickan, som tycktes hafva
godt hufvud och mycket berömdes af sina guvernanter,
både den svenska och den schweiziska.

Grefvinnan von Lützow öppnade sin våning och började
begagna kulördt. -- Hon hade, påstod man, funnit,
att svart ej mera klädde henne så bra, som fordom --
dessutom hade det fiskafänget icke lyckats -- den rätte
hade ej kommit -- och dessutom öfvergick flickan sin
mor (fostermor nämligen) i utseende, och om den äldre
damen ville täfla, så var kulördt nödvändigt. Man har
en ofelbarhet i att genomtränga allt -- då man vill
tyda allt illa -- eller neddraga det rena och lägga
det i smutsen.

Emellertid blef det mycken umgängelse i grefvinnans
hus. Allt, hvad Stockholm hade skönt och intressant,
samlade sig der, och de unga männen kringsvärmade
lilla Olava, som var tronföljarinna i detta lilla
rike.

Alla voro glada och lyckliga -- särdeles Olava, som tog
allt för kontant och i fulla drag njöt af rikedomens,
ungdomens och sällskapslifvets alla behag.

Den ende, som icke såg glad ut, var gubben Grönström --
betjenten. Han hade sett mången dylik verld full af
glädje förut -- han hade sett, huru fröjderna, lika de
mångfärgade lamporna vid en Tivolibelysning, slocknat,
den ena efter den andra, fastän papperslyktorna, som
förut, hängde i festoner. De voro qvar, och det enda,
som felades, var lågan.

Gamle Grönström hade på detta sätt följt mången
försvunnen fröjd på den sista färden till glömskans
dal och tystnadens rike och hade sett nya lampor
tändas och slockna.

Han var en gammal erfaren betjent, som ofta vet
mera om sitt herrskap, än det sjelf vet. En dylik
trotjenare intager, till följe af sin ställning,
en punkt utom den verld, der han lefver. Han har en
fast punkt utom jordklotet och förmår rubba dess gång
med sitt lillfinger. Han såg mera, än någon annan --
han hade studerat sig till mycket, emedan det nära
nog ligger i en betjents kall att lära sig urskilja
karakterer.

Intet bortblandade hans goda omdöme, ty han var
en gammal ungkarl och således lika lös och ledig
från samhället, som en munk, hvilken iakttager
celibatets alla reglor. Men ett hade han ej med hela
sin ointresserade verldsåskådning kunnat förhindra,
och det var, att han höll af den der flickan, som om
hon varit hans eget barn.

Gubben liksom förargade sig öfver ödet, som gjort
henne rik -- eljest hade han sammansparade ett par
tusen riksdaler, som han så gerna velat gifva
henne, om hon behöft; -- men hon behöfde intet,
hon -- hon behöfde ej Grönström en gång, den
fordna tiggarflickan. Men han var ändå en noggrann
observatör och hade, sedan Rapp, trött af lefvande,
försvunnit från scenen, på sätt och vis öfvertagit
dennes roll. Samma trohet och, om man så vill,
samma efterhängsenhet stämplade hunden och den gamle
betjenten.

Olava kunde ej gå ett steg, utan att Grönströms djupt
liggande gråa ögon följde henne. -- Hon kunde ej småle,
utan att Grönström också drog en smula på de stela
smilbanden, och såg hon sorgsen ut -- vildt sköto
hans buskiga ögonbryn ut öfver ögonen.

Men det förargade Grönström, att han skulle beständigt
tänka på »den der flickungen» -- hvad gagnade det
till? Inte behöfde hon honom och inte behöfde han
att gå som en narr och fundera på hennes framtid. --
Och ändå -- ack, menniskan är ett svagt käril -- ändå
höll han af »den der flickungen» -- dumt, mycket dumt
af en så klok karl, som Grönström alltid varit.

Hela verlden sade, att Olava tillbads af löjtnant von
Lützow, och det var inte utan, att Grönström med sin
skärpta blick trott sig förmärka, att Olava smålog
mot löjtnanten på ett annat sätt, än mot honom sjelf.

Nu må löjtnant von Lützow hafva varit så bra som
helst, både som menniska, militär och blifvande man;
men Olava var ändå för god åt honom -- och så vida
Grönström velat rätt undersöka saken, var detta
förhållandet med hvarenda en, som tyckte om Olava --
med undantag naturligtvis af Grönström sjelf, som var
öfverårig och således ren och klar som en himmelens
stjerna; ty slagget faller bort med åren och slutligen
är endast den lysande kärnan qvar.

Det är ej en dödlig beskärdt att pröfva hjertan och
njurar; men ingen kan vara säker på, om Grönström
med sina sextio år på nacken skulle med så stor
tillgifvenhet tänkt på »den der barnungen», om
hon varit vanlottad, med eldrödt hår, sned och
halt. Så länge vi gå här i jemmerdalen, kunna vi
ej slippa att mera älska det sköna, än det fula,
och man kan, utan att misstaga sig, tro, att till
och med en åttatioåring tycker mer om en dam med,
än utan näsa. Dumt och svagt är det, men menskligt
och ohjelpligt, man må reglementera och tala om inre
solida och ädla egenskaper, huru mycket man vill. Just
derför, att de äro inre, är man i fara att beständigt
taga skalet för kärna; fastän det är en naturlag,
att den mogna, ädlaste kärnan utvecklar sig, under
det att skalet vissnar och rynkas.

Emellertid fortgingo åren, utan att Olava blef
förlofvad. Orsaken låg till en del deri, att Olava
hellre, så länge som möjligt, förblef ett barn
och bibehöll sin lillbarnatro och dels derpå, att
Grönström, som lärt sig förstå halfqväden visa och
som kände familjen bäst, på hvarje försigtig fråga
från ungherrars, mödrars och slägtingars sida --
huru han bar sig åt -- vidrörde, att grefvinnan intet
testamente gjort och dessutom var unga menniskan,
som kunde behöfva ett stöd.

»Inte skall hon giftas bort för pengar», mumlade
Grönström. Jag skulle bygga för de der snokarna -- nej,
det är hon för god och snäll till. Hvilken diplomat
hade kunnat göra sin sak bättre? Grönström kände folks
små svagheter och giftas-affärernas grundelementer.

*

5.

Sorg.

Det var framför en af rummets trymåer. Der stod en
qvinna, liksom hon velat betrakta hela sin varelse
i det stora, klara glaset. Hon var svartklädd, men
deremot voro alla rummets möbler klädda med hvitt,
och dagern föll dämpad in genom lakanen, som voro
fastade för fönstren. Och der var tyst i det stora
rummet, der så ofta festligt klädda menniskor glammat
och skämtat, sjungit och spelat proverber.

Det är någon död -- hvem?
Jo, grefvinnan von Lützow hade hastigt aflidit,
utan att ens hinna säga några afskedsord till Olava.

Det var hon -- hittebarnet, som nu stod svartklädd
framför trymån och betraktade sin egen bild. Det
föreföll, som om hon velat taga afsked från sig
sjelf. Hon hade ej haft mera än två vänner i
denna verlden, två, som hon sjelf vetat af -- Rapp
och grefvinnan; för öfrigt var hon nu mera ensam,
än då hon barfotad sprang i skogen. Den tiden hade
hon vänner öfverallt -- de små blommorna, som nickade
bland gräsen --; då kände hon svalorna och tyckte, att
himmelens stjernor sutto der uppe och blickade, liksom
de velat tala med henne och säga henne något i tysthet
om all himmelens herrlighet; men sedan dess hade hon
lärt sig jemt och nätt så mycket botanik, zoologi och
populär naturkunnighet, att barnets illusioner ramlat,
utan att hon fått den vetenskapliga forskningen till
tröst; ty vi trösta oss med att äga kunskaper, sedan
vi förlorat denna själens gudagåfva, som barnen äga --
att tänka sig lif i allt, medvetande och deltagande
från alla håll. Endast för barnen är det klart,
att lifvet genomtränger allt och att döden är ett
intet -- att lifvet är det eviga och förstörelsen det
ändliga. Derför äro de så nöjda med allt -- derför är
deras sorg så kort, om de få utveckla sig naturligt
och enkelt; men nu! -- fullvuxen, firad -- vand vid
ett förfinadt lefnadssätt och stödjande sig vid en
ädel qvinna, hade hon i ett nu förlorat allt.

Så snart grefvinnans död blef känd, kommo slägtingar,
så väl på hennes egen, som mannens sida, för att
sörja vid hennes stoft.

Man sörjde henne uppriktigt, sade de alla -- och just i
dag skulle hennes chiffonnier, som genast förseglades,
i allas närvaro öppnas.

Olava var den enda frånvarande -- hon stod framför
trymån i galleriet och betraktade sig sjelf, liksom
hon velat försvinna i denna samma skenbild, som hon
såg i glaset. Så hade hon länge stått och märkte icke,
att en annan menniska sakta smugit sig in i rummet
och ställt sig i vrån vid dörren.

Plötsligen tycktes den stela, svarta bildstoden
framför trymån vakna, som ur en dröm. Hon såg sig
omkring och sade: »Det var en synvilla alla dessa
små glada barn, som lekte omkring mig -- det var min
barndomsdröm.»

Först nu såg hon den, som smugit sig in.

»Är det du, hederlige Grönström?» sade hon till
den gråhårige tjenaren, som, till dagens heder,
dragit på sig sitt gamla livré med dess urblekta
och upptrocklade guldgaloner! »Är det du, hederlige
Grönström?»

Gubben bugade sig djupt -- och icke rådde han för,
att ett par stora tårar föllo ned på den broderade
mattans blombuketter.

»Du sörjer, gode Grönström; men jag sörjer ändå
djupast.»

»Än  jag  då,  Mamsell   Olava -- än jag då,   som
sörjer grefvinnan och sörjer för er?    Ja, ja,
mycket har jag pröfvat; men denna stunden är den
hårdaste i min lefnad.»

»Ja -- Ja -- jag förstår dig, gamle tjenare. Du har
ingen qvar att älska ...»

»Ja, vore det så väl, mamsell Olava, då gjorde det
just ingenting; men -- -- men ...»

»Förtro mig då, hvad som mest smärtar dig», sade
Olava med sin mjuka stämma, »tala ut Grönström. Du
kan ju tala om allt för lilla Olava?»

»Ja, om jag kunde det; men ...» Der uppstod en lång
tystnad. Slutligen gjorde den gamle mannen en våldsam
rörelse -- han kastade hufvudet tillbaka, så att de
hvita lockarne fläktade. »Man har öppnat grefvinnans
chiffonnier -- deri låg, som jag trodde, ett testamente
-- till -- till -- till er, Olava.» Han tystnade och
betraktade flickan länge; men ej en min förrådde,
att detta väckte hennes uppmärksamhet. »Testamentet
var till er; men var ej underskrifvet.»

Han kunde inte ändå se någon rörelse i flickans
anletsdrag, och den gamle föll nästan i förtviflan
öfver hennes lugn.

»Hör då, Olava», sade han med dämpad stämma, men så
skarp, att den gick genom märg och ben, »hör då! Ni
är lika fattig, som då ni kom hit.»

»Nå, Gudi lof för det, gamle Grönström -- den rikedom,
som omgaf hittebarnet, liksom tryckte mig. Jag visste,
att grefvinnan hade en stor och fattig slägt, och
jag ville ej ens på grund af ett testamente lefva på
nåder -- tränga mig in, dit jag icke hörde. Då jag var
en halfvuxen flicka, lät hofjunkaren Gyllenpistol,
den lille rolige gubben, mig förstå, att jag inga
lagliga rättigheter hade -- att grefvinnan af ädelmod
tagit upp mig -- att jag skulle vara tacksam mot den
slägt, i hvilken jag kommit. Nog af -- jag såg, att
om grefvinnan gifvit mig något, skulle afundens gift
gjutit sig öfver mig. Sedan jag blef större, begrep
jag allt ändå mycket bättre -- jag var en främling --
ett hittebarn, utan namn och utan värde. -- Ser du,
gamle Grönström -- det var ju rätt bra, att grefvinnan
icke kommit att underteckna namnet. Hon är fri från
en svaghet, som blifvit en orättvisa och jag har
blott en att tacka -- henne, som tog upp mig.»

Grönström var en praktisk man och kunde således ej
begripa, huru en menniska, vand vid rikedom och stora
förhoppningar, förblef lugn, då hon plötsligen stod,
så att säga --  på gatan.

»Men! -- mamsell Olava.»

»Gud har underligt ledt mina öden -- du vet dem, käre
Grönström -- nå väl! -- när min första mor plötsligen
gick ifrån mig -- då kom jag in i all denna herrlighet
-- och nu, när min andra mor lika plötsligt lemnade mig
ensam, så lefver ändå Gud qvar -- och han hjelper
allt -- ja, det gör han», återtog hon, och smålog
godt som ett barn.

»Men huru?»

»Åh jo, han har sina ombud, sina verktyg och --»

»Hvilken plan har ni?»

»Ingen plan alls, käre Grönström; men du mins min
dröm --   jag   tyckte   mig   gå i en djup dal, der vägen
var belagd med guld och der hvarje blomma var skapad
af sammanvuxna juveler  -- men bredvid mig gick en
skugga -- en  skenbild, sådan man  sett den i en spegel
-- det var jag sjelf, som gick bredvid mig -- så tyckte
jag, och den skuggan hviskade sakta, men hörbart:
'Barn, nu vandrar du i fattigdomens dal!' -- och i den
dalen har jag nu vandrat i många år -- gått på guld
och sett juvelblommor omkring mig, men ingen enda har
nickat emot  mig,   som vattenliljan och blåklinten,
som jag kunde se vid min moders stuga.»

»Kuriöst med den drömmen», mumlade Grönström. »Och sedan?»

»Jo, sedan gick jag med mödosamma steg, det är
sant, uppför några branta afsatser i ett berg, stod
plötsligen på en grön plan, omgifven af friska blommor
och träd, som susade i morgonvinden -- och i hvarje
blomma på marken och hvarje blad på träden tittade
ett barnhufvud fram och nickade ett välkommen. Då
kände jag mig så outsägligt lycklig -- och skenbilden
försvann, under det den sade: 'Nu är du i din rätta
verld -- arbeta der och hvila der'.»

»Men!»

»Käre Grönström», återtog Olava. »Du har sett, huru
flitig jag var -- huru jag gräfde ned mig i böcker så
mycket, att min fostermor klandrade mig derför och
förde mig in i stora verlden, på det att jag ej skulle
blifva grubblande. Lilla hofjunkaren kallade mig för
sin lilla 'filosofinna' och öfvade mig i fransyskan,
eller det enda han kunde -- nog af, jag var flitig --
flitig som en myra. Vet du -- det var drömmens skull
och på guld gick jag; men jag kände väl, att jag
ej hörde dit -- jag gick genom fattigdomens dal --
der mötte mig ingen kärlek -- intet lif, utan blott
guld och ädla stenar. När kommer du till afsatserna,
som leda upp på den lilla gröna ängen med sina leende
blomsterbarn och sina många små englar mellan trädens
löf? Så frågade jag ofta -- och nu, Grönström, är jag
just der -- fattigdomens dal ligger bakom mig och jag
säger mig sjelf -- nu -- nu kommer jag snart in i mitt
lilla rike, der jag skall arbeta och få hvila.»

»Och hvad ämnar ni -- hvad önskar ni?»

»Jo, en liten nätt våning och många, många barn
omkring mig.»

»Hvarifrån skall ni få allt detta?»
»Jo, Gud har nog sitt ombud, som i rätta stunden ...» |

»Och   hvad   skall  det   ombudet
göra?»   frågade   Grönström ifrigt.

»Det vet jag icke; men han gör, det Gud ingifver honom.»

»Och barnen?»

»Jo, ser Grönström, då jag läste så flitigt -- då jag
lärde mig brodera och knyta -- tänkte jag hela tiden
på, att jag måste sluta med att lefva bland dem. När
jag kommer ur fattigdomens dal, så -- vet Grönström --
blir jag en beskedlig skolmoster, som sitter i en
ring af barn, som småle emot mig och som i en lång
rad följa mig, då jag går ut.»

»Barnskola således; men väl icke här i Stockholm heller!»

»Nej -- i landsorten. Jag vill ej fara på ångbåt,
för att komma ut i det gröna.»

Grönström smålog och började med en viss högtidlighet
i röst och åtbörd: »Ja, snälla mamsell Olava --
ni talade om ett Herrans ombud, som skulle komma --
detta ombud har ni här -- gamle Grönström -- 'han och
ingen annan', ropar härolden vid konungakröningen. Ser
ni, inte har jag mycket; men jag har en liten gård i
N. -- har ni varit i N. ? det är en liten nätt stad
-- riktigt genomflätad med trädgårdar -- der finnes
sjö med vattenliljor i, och der finnes blåklint på
åkertegarne.

»Jag köpte det huset för några år sedan och
tänkte   -- när du blir gammal, Grönström, så
har du ditt krypin, och så lefver du på din
pension, som jag fick, då salig grefven dog,
och   som är  intecknad i Herlingsberg,
så att det står sig, så länge jag lefver.

»Huset är tvåvånings och reveteradt, under tegeltak,
står det i brandförsäkringsbrefvet. Ofvanpå är en
sal, bra stor, och två små rum. Under är en liten
sal, två rum och kök samt kökskammare och nödiga
kontor, uthus och källare samt en dugtig trädgård
med lusthus och allt.»

Olava smålog:

»Och vidare, käre Grönström?»

»Ja, Guds ombud frågar er, om ni vill bo i öfra
våningen och ta' min pension och föda gubben till
döddagar.»

»Jag skulle således ...»

»Ja, det är naturligt, det, alldeles klart, mamsell
Olava.» 

Hon hann ej svara, emedan  fru majorskan Ampelstjerna,
en kusin till salig grefvinnan, kom in, frasande med
sin sidenklädning.    »Ja så,  Olava sitter här
och pratar med betjenten --   hvad heter han?»

»Grönström, ers nåd.»

»Jaså -- han har varit qvar sedan salig grefvens tid --
jaha -- jaha.    Gå han ut, jag vill tala med mamsellen.«

Grönström gick  och tänkte:   »min Gud  och skapare,
nu skola de låta henne riktigt känna sitt beroende --
ha, ha, ha --   hon  beror  ej  ett fnask af hela
herrskapet -- hon beror af vår Herre.»

»Hör  på, lilla Olava», började majorskan, under
det att hon makligt sträckte ut sig i en emma.
»Ni vet, under hvilka omständigheter ni kom i
huset  --   salig Jaquette var mycket svag för er
--  och vi slägtingar, som nu mera äga det salig
Jaquette har efter sig, vilja ert väl  -- vilja
allt, som kan stå tillsammans med de förändrade
omständigheterna.   Er garderob behåller   ni,
naturligtvis  -- edra nipper äfven och edra 
böcker samt pianot, på hvilket salig Jaquette klistrat
en lapp med påskriften:   'Detta   piano   är   af
mig som julklapp skänkt till Olava Mårtensson den
24 December år 1830  -- Jaquette von Lützow'.
Som sagdt är, det,   som   på något sätt kan anses
som   ert,   förblir   ert,   dels   af vördnad  och
kärlek för salig Jaquettes minne, dels som en gärd
af slägtens välmening.»

»Jag tackar», yttrade Olava.

»Emellertid kan det gamla förhållandet icke fortfara,
och sedan   bouppteckningen   är   slut,   säljes
huset i Stockholm på auktion -- möjligen ock under
hand; men ni kan ej bo längre qvar -- lifvet är
vexlingsrikt, lilla Olava -- än upp och än ner.»

»Nej, det går nedifrån uppåt», sade Olava, tänkande
på sin dröm.

»Ja, för ett sant religiöst sinne, så sträfvar anden
oupphörligen upp mot ett högre mål», sade majorskan
med en
from   blick  på kristalljuskronan, som hon i blicken
värderade till sina goda femhundra riksdaler.

»Som sagdt är -- af aktning för salig Jaquettes minne,
lemnar slägten er allt det, som en gång var ert,
fastän ett och annat -- i er blifvande ställning --
icke vill riktigt passa, men det angår icke oss. Ingen
skall dock kunna säga, att vi ej visat den aflidnas
önskningar all möjlig egarde.»

*

Knappt var hon ute, förrän Grönström stack in sitt
hvita hufvud och småningom kom efter med hela sin
lekamen, som visst icke var mycket, då mannen var
mager som en spindel, och det granna livréet hängde
på honom »en segerfana lik».

»Fru majorskan var väl nådig», sade han. »Min Gud,
hvad hon såg rolig ut i brokadklädningen. Eljest
är hon en dugtig hushållerska och går der hemma i
alla sysslor -- ty hon är en riktig 'köksbjörn', sade
salig hofjunkaren. För öfrigt en dugtig menniska --
men i styfva sidenkläder -- ha, ha -- 
ja,   verlden   förändras;   men  huru  den
stackars majoren kommer  att må,   det  blir en   sak
för sig.    Han är, då man undantager   en   stor
hakpåse, som hänger under ett litet rödfnasigt
ansigte -- helt   och   hållet   en   mage   med
god aptit.  Naturligtvis   kan   majorskan   som
rik  icke   koka   maten sjelf och   bulla upp   en
middag, lik den vi fingo, då salig grefven der gjorde
besök.    Jag var med och passade upp vid bordet.
--   Och,   min   Gud!   kalaset började
med svartsoppa, så kom fläskrygg   med   bruna
bönor,   derefter gåsstek och så slutade allt   med
smörtårta.    Salig grefven höll på att storkna;
men majoren   sväljde allt det der lika lätt, som en
haj  slukar  en skeppspojke   med   hull   och   hår.
Nej,   tacka   vill jag, när Grönström får  äta vid
mamsell Olava Mårtenssons bord.»

*

6.

Arbete och hvila.

Det är ju ett ganska nätt hus -- och grönt sedan,
rundt omkring, och dit strömma små ungar (som i sina
kappor se ut som en samling ringklockor), som springa
gatan fram med några böcker i en rem. Dessa alla voro
staden N:s småflickor, som gingo i mosterskolan hos
mamsell Mårtensson på hennes ålderdom.

Hon började med att gifva undervisning åt »mera
försigkomna» och var fullt vuxen detta; men allt
äldre hon blef
--  allt yngre blefvo barnen i hennes   skola, och
slutligen var den   en   ordentlig   mosterskola.
Detta  de   gamles anlag att helst omgifva sig med
ungdom och barn, är en antydan, att ringen sluter
sig -- att   evighetens   orm försöker  att bita sig i
stjerten för att få ringen hel.    Då den sluter sig,
är det unga barnaskapet färdigt.

Gamle Grönström hade åldrats i frid och hvilade sedan
länge -- under en asp på stadens kyrkogård. Mamsell
Mårtensson satt i orubbadt bo och åldrades bland
flera generationer af barn, som alla växte från henne,
blefvo förståndiga, högvisa och kloka, så att Olava
fann sina förra elever en smula tråkiga -- och ändå
var hon älskad af dem alla
--  gamla och unga och de små, som spekulerade
på den dagen, då de skulle  komma   in i mamsell
Mårtenssons mosterskola, der man hade så förtjusande
roligt och blef så spränglärd, bara man bar några
böcker i en   rem och lärde sig att tänka, som är en
liten konst för sig.

*

»Hvarför gråter du, mamma», frågade slutligen många
barn -- hvarför gråter du?»

»Jo, gamla mamsell Mårtensson är död. -- Hon var min
första vän och blef min sista. Jag var hos henne
sista qvällen.»

»Hon låg der så lugn och fridfull. Nu har jag arbetat
ut och nu kommer hvilan -- som min barndomsdröm sade
mig; min skenbild sväfvar för mig och pekar mot den
uppgående solen, och alla barnhufvuden, jag smyckat,
hafva fått vingar och fladdra som fjärilar omkring
mig, der jag föres fram af det sakta vinddraget,
som skjuter rätt upp från en öken -- denna öken är
vår stackars jord.»

»Då sansade hon sig plötsligen och tryckte min hand --
'min barndomsdröm kom igen', sade hon, -- 'kanske, om
jag blundar, återkommer den, och så är jag framme. Det
är ej långt härifrån och dit'.»

»Och hon blundade, och drömmen återtog sin gång,
ända tills hon, efter en lätt suck, vaknade i det
eviga lifvets land.»

*

Om någon kommer till N--, så gå på kyrkogården den
smala gången mot öster. Längst bort i fonden står
en enkel, men finpolerad granitvård. Under denna
vård, som »tacksamma lärjungar» rest åt den gamla
lärarinnan, hvilar hennes stoft, välsignadt, så länge
någon lefver, som gått i hennes mosterskola.

*

»Hon var en ypperlig person», säger alltid direktör
Mandelstadt -- stadens orakel. »Hon var en ypperlig
person och
egentligen af mycket hög börd -- hvarföre hon också
af drottningen fick ett smycke. Äfven ägde hon, så
sparsamt hon lefde, efter sin död åtskilliga juveler,
som hon fått af förnäma slägtingar; men förhållandena
voro icke egnade åt offentligheten. Joho -- joho!»
Direktören såg ut, som en vetande broder, fastän han
icke visste det allra minsta, utan blott fått höra
ett aflägset eko af en gammal sqvallerhistoria.

Det säkra är, att gumman Mårtensson -- den så beprisade
miss »Morton» -- hela sitt lif gömde sin dröm, och
så gick hon från fattigdomens dal upp till sin rätta
verksamhet och till hvila.

»Gud signe gamla Olava och hennes mosterskola!»
säger mången man, då han gungar barnen på sitt knä
och med ömma blickar betraktar sin hustru -- både hon
och barnen hade gått i Olavas mosterskola.




Till Claës Johan Ljungström.

(Efter genomläsandet af poemet "Moderskärleken"Se Svenska Familj-Journalen, IX, sid 80..)

Lyran nedföll, skrällande gällt mot golfvet; 
Isiga tankar ilade genom hjernan, 
Fastän nyss hon, täcknig af vin och brännhet,
Diktat om ruset.

Blicken sökte tränga igenom mörkret, 
Som mig omgaf nattsvart på alla sidor, 
Men förgäfves! Himmelens klara stjernor
Upphört att tindra.

Barmen häfdes våldsamt af djupa suckar, 
Vilda känslor rasade i mitt hjerta, 
Men ack, qvalen kunde ej mer upplösa
Sig uti tårar.

Utdödt och förkolnadt mitt inre tycktes, 
Lik en graf, som uti sitt sköte gömmer 
Länge sedan -- o, huru djupt begråtna
Minnen och drömmar.

Alla veka, milda och ljufva toner 
Tystnat redan -- furier och demoner 
Hånfullt blandat in i den dystra sången
Skärande missljud.

Se på silfverglittrande månskensstrålar 
Steg då ned en främmande sånggudinna, 
Vid min sida satte hon sig och rörde
Gyllene strängar.

Och hon sjöng allvarliga, milda sånger, 
Ej om död och krossade hjertans plågor. 
Om den allt uppoffrande, rena, ljufva
Kärleken qvad hon: --

»Ack, hvar jordisk kärlek är liksom strålen 
Utaf himlens sol: den kan blifva bortskymd 
Af ett moln som ställer sin mörka skifva
Honom i vägen;

Utom en, och den är en moders kärlek 
Till sitt barn, för hvilket hon gått igenom 
Dödens fasor, hvilket hon saligt sluter
I sina armar.»

Liksom eolsharpan i sommarqvällen 
Höres genom vågornas vilda tummel, 
När, af stormen piskade, högt de ryta
Öfver hvarandra;

Så igenom stormande känslors kaos 
Trängde tonen, dallrande ljuft, men mäktig, 
Från den vana, leende sångmöns läppar
In i mitt hjerta.

Och den bjöd befallande ro åt oron, 
Frid den bjöd åt kämpande onda makter, 
Och en tår, så främmande blyg och ensam,
Glänste i ögat.

Tack för den, du sångare bortom hafvet, 
Der ännu min älskande moders hjerta 
Troget klappar, lika i mot- som medgång
Varmt för sin älskling.

Säll är Du, om ännu en moders blickar 
»På Din medgångs skönaste rosenkullar» 
Följer Dig -- -- om hon ifrån andars boning
Skådar din lycka!

Osäll den, som, irrande långt från hemmet, 
Blott för med sig gnagande, bittra minnen 
Af en moders sorger och strider, dem han
Sjelf har förvållat!

Sjung för mig! Jag kan icke slå Din lyra, 
Kan ej sjunga likasom Du om kärlek, 
Men jag kan med tacksamhet och förtjusning
Lyssna till sången.

Adalbert Lamberg.



Allmännyttigt.



För trädgården. Alla ärade husmödrar, som äro nog
lyckliga att äga en trädgård, men också nog olyckliga
att under våren få de nysådda ärterna eller deras unga
brodd uppätna af sparfvarne, vilja vi meddela, att
det, för att afhålla dessa djur från ärt-rabatterna,
är tillräckligt, om man
betäcker de ställen, hvarest ärterna äro lagda, med
garfbark, d. v. s. med sådan bark, som garfvarne
redan begagnat vid garfning, och hvilken man kan
erhålla hos hvarje garfvare. Sparfvarne synas alls
icke tycka om barken, men ärternas välbefinnande
blifver på intet vis stördt genom den samma.


Något för blomstervänner. Om man sätter en
hyacintlök omvänd i en blomkruka, nämligen med
nedåt riktad groddspets, så att denna ingår uti
hålet i bottnen, och sedan ställer den med jord
fyllda blomkrukan på ett högt, tre till fyra tum
vidt, med vatten fyldt glas, så skall man snart
hafva en vacker anblick, nämligen att se plantan
växa nedåt i vattnet och utveckla blommor i samma
fullkomlighet och med samma färgprakt, som i fri,
ren luft. Ännu mera öfverraskande är denna anblick,
när man i samma blomkruka ofvan den omvända löken
sätter ännu en annan uppåt riktad; begge växa och
blomma då så öfverensstämmande, att man vid första
anblicken lätt tager vattenblomman för en spegelbild
af luftblomman. Till detta täcka experiment kan man
ännu använda blomsterlökarne, om de också redan vuxit
till en höjd af två till tre tum; men man måste då
något vidga hålet i blomkrukans
botten, för att kunna sticka plantan igenom, utan att
skada henne. Glasen dertill borde hafva tolf tums
höjd och tre och en half tums diameter, öfverallt
vara lika vida samt upptill försedda med en fals
för blomkrukans placerande. Men till dess industrien
lemnar dylika glas, kunna också de redan tillgängliga
användas. 



En blomsterväns iakttagelser. Till
plantornas mest intressanta kemiska förändring
hör utan tvifvel den artificiella förändringen af
blommornas färg genom tillförande af vissa ämnen till
deras rötter. Uppblandar man jorden, hvari de växa,
med pulveriseradt träkol, så erhålla blommorna
af georgin-, rosen- och neglikväxter m. fl. en
vida mörkare och fylligare färg. Kolsyrligt natron
färgar hyacinternas kalkar röda, jernstoft färgar
dem blåa och violetta; fosforsyrligt natron förändrar
blomsterprakten hos andra trädgårdsväxter på det mest
skiljaktiga sätt, allt efter deras förra färg.



Logogryf.

Mitt hela med smak och med omsorg man höljer,
Förstås om förmögen och smakfull man är, 
Om icke, bak bomull och skinn man det döljer 
Och, utfattig, fram man i dagen det bär. 
Guds skapelse är det, vi alla det äga 
Till låns på vår skiftande, backiga färd, 
Men qvinnan, då derpå hon riktigt kan väga,
Förstår med det vapnet eröfra en verld; 
Har så litet skönhet och grace hon tillika, 
Se då är det färdigt, som Amor befallt, 
Och kejsare, kungar och krämare skrika: 
"Tag kronan, tag hjertat, tag kassan, tag allt!" 
Så mäktigt, j sköna, det vapnet kan vara, 
Men ack! bland miljoner en enda förmår 
Att bruka det så, och de öfriga bara 
Med samma resurser gå fram såsom får. 
Nå, ej är det värdt på den saken att tänka, 
Man gör hvad man kan, det är vackert nog så, 
Och derför, j gissuga, vill jag er skänka 
I dag några gåtor att gissa uppå: 
Ett sjutal i famnen de tigande sluter,
Nu raskt huggen in på den gordiska knut, 
Jag sitter så nöjd i mitt soffhörn och njuter 
För hvart och ett ord, som ej genast ta's ut. 
Således: hvad är det som tiggaren äger 
Och som han ej nå'nsin för full kan få se? 
Hvad finnes på tälten i hvart och ett läger
Och som åt ett ord man kan äfvenväl ge? 
Hvad afdelar trefligt den vintriga qvällen, 
Då rundt omkring bordet man slagit sig ned? 
Hvad vände hon fordom på murade hällen, 
Den husmor, som kunskapad var med besked?
Hvad ser man alltjemt skjuta rygg i naturen,
Än grönskande täck, än en sandökens bild?
Hvad näms den prosaiska, fängslande buren
För himmelska skuren, från syskonen skild?
Hvad finnes i kort och i noter gemensamt
Och spelas i skalor och dito på bord?
Hvad är för ett ord, hvilket tyder på ensamt?
Hvad kan hon ej nå'nsin, vår irrande jord?
Hvad nämnas de hår, som sig emanciperat
Och stå som ett tankstreck i rymderna ut?
Hvad har som värdinna till stek du serverat,
Då högtidligheten som närmast var slut?
Hvad nämde man fordom en vän för sitt hjerta,
Då trohet i norden som stjernan stod hög?
Hvad var det, som, randadt med blommorna bjerta,
Vid foten af landtliga boningen smög?
Hvad nog du dig låtit i ungdomens dagar
Af någon matrona med dosa och katt;
Hvad den icke kan, som för vännerna klagar
Att ljuset förbytts till en sorgefull natt;
Hvad från sin kateder de lärde försvara
(Förstås att ett h man bör då sätta till);
En preposition, som, bland andra, bör vara,
Då rummet ordentligt beteckna man vill;
Hvad ej af sin nästa den gode plär göra,
Hur frestande skäl det kan finnas för hand;
Hvad ofta de höga tillåta sig föra
Och det uppå folkets bekostnad ibland;
Hvad Adam i eden en vårmorgon gjorde
Som prof uppå männens moraliska kraft;
Och nu mina gåtor jag afsluta torde
Med tack för det tålamod, hittills j haft!

Lea.



Charad.

Mitt första flyger i luften och simmar i vatten;
Mitt andra växer på buskar och kokas i vatten; 
Mång' gosse till mitt hela döpes -- i vatten.

And. Er. S.



Gåta.

Ingen så förkunna kan, nej, ingen,
Såsom jag, när våren komma skall.
Emot norden bär mig späda vingen
Och jag trotsar storm och böljors svall.
Fast en hvar mig hör och ser med tjusning,
Då jag jublar högt, vid dagens ljusning,
Det likväl ju blifva kan min lott,
Att få falla för ett mördarskott.

Wilhelmina.



Bokstafsgåta. C-l.

Efterstående bokstäfver och stafvelser,
riktigt sammansatta, bilda 6 ord,   hvilkas
begynnelsebokstäfver   beteckna  namnet  på   en stor
svensk skald  och slutbokstäfverna en stad i södra Sverige. 

ik us mm r n a es k ss e g e r ta y r jö m u ö n a a.

De 6 orden äro: 

1) Ett berg i Asien.    2) Ett svenskt karlnamn.
3) Hvad tjufvar borde bäst förstå.  4) Hvad menniskan får vid dopet.    
5) En stad i södra delen af riket.    6) Ett folkslag.

C-l.



Upplösning af Logogryfen i föreg. häfte, sid. 128:
Blåsippor hvaraf fås lås, ros, so,  lopp, bås, bro, bår, bål,
ris, opp, sipp, pro, rop, sår, sol, blå'r, bis, Pål,
brås, sil, pil, por, bisp, is, bi.

Lösning af charaden i föregående häfte, sid. 128: skalkaktig. 

Uttydning af Rebus i föregående häfte, sid. 128:
Behöfver ni fundera så länge på en så lätt rebus?




Rättelse.

Författaren till artikeln Arvid Bernhard Horn, intagen
i föregående häfte, som sjelf läst korrektur derå,
har anhållit, att de å sid. 103 på tvenne ställen
förekommande namnen Lovisa Ulrika måtte rättas till
Ulrika Eleonora, hvilket vi härmed anmärka såsom ett
af författaren begånget fel.


Historiska Bilder.

LXXIII.

Efter femton år.

Lyckans skiften äro svåra att bära, och medgången
pröfvar stundom mannen mera, än motgången. Få äro de,
som med bibehållet lugn förmå bära så väl den ena, som
den andra, utan att låta sig förbländas af den förra
och förkrossas af den sednare. Sådana finnas dock,
och äfven bland våra konungar hafva vi härutinnan
föredömen. Stor visar sig Carl XII i medgången, större
måhända i motgången, och med skäl kunde skalden om
honom sjunga:

"der slog så stort ett hjerta 
uti hans svenska barm,
i glädje som i smärta 
blott för det rätta varm. 
I med och motgång lika, 
sin lyckas öfverman, 
han kunde icke vika, 
blott falla kunde han." --

Och pröfvade, som han var, af medgångens ljufvaste,
mest förföriska leenden, af motgångens hårdaste slag,
voro få, om ens någon.

I Ystad fanns på 1700-talet ett hus, väl ansenligare
och prydligare än mängden af grannar, ehuru det nu,
om det finnes qvar -- något, som vi icke veta -- skulle
taga sig tarfligt nog ut vid sidan af våra enskilta
byggnader, -- och der bodde Carl XII, när han år 1700
återvände till Sverige från Seeland, från sitt första
fälttåg, höljd af ära och höjd till skyarne för den
oegennytta, han visat, då han blott tvang en afundsjuk
och löftesbrytande granne till fred.

Han var omgifven af generaler och högre
officerare. Man såg der de fleste af alla dessa män,
hvilkas sagolika bedrifter fyllt samtid och efterverld
med häpnad och beundran. Äfven utländska ministrar
omgåfvo den konungslige ynglingens person, och
hofvet befann sig i Skåne. Sol lyste i allt och öfver
allt. Bland utlänningarne var i synnerhet en, som på
allt sätt bemödade sig att vara angenäm. Det var den
ryske ministern Chilkou. Med läspande tunga talade han
om sin herres, czar Peters, fredliga tänkesätt och var
outtröttlig i uttalandet af de lifligaste försäkringar
om fortfarande vänskap. Chilkou, som var kammarherre
hos czaren, hade ankommit med dennes fredsbref till
Carl, då han ännu befann sig på Seeland, och följde
honom sedan på färden genom Skåne. Det talades redan
om, att Carl ämnade sig till Stockholm, då med ens
underrättelse kom, att czaren på det trolösaste sätt
brutit freden och ryckt in i Ingermanland.

Det var vid denna tid, som konungen, under inflytande
af sin ungdoms läsning om konung Artur och hans
riddare,
om den nordiske konung Rolf och hans kämpar, efter
mönstret af de franske konungarnes »maison du Roi»
inrättade den trupp, som under namn af »kung Carls
drabanter» gjorde sig känd genom underverk af mod och
tapperhet, påminnande om de forntida kämpar, hvilka
föresväfvat konungen vid dess bildande. Det var ock
vid denna tid, som han, i ungdomlig förbittring öfver
sina grannars trolösa statskonst och lågande af begär
att straffa dem och skaffa sitt rike fred, yttrade
de minnesvärda orden: »Jag går att våga mitt lif för
mina undersåters frihet och väl. Skulle mig något
menskligt vederfaras, så vet nog Gud råd. I Guds
namn begifver jag mig åstad. Han skall nog skydda
min rättvisa sak!»

Så hänfördes den unge hjelten på den tiden af -- just
sin rättvisa sak. Han var af Gud sänd att straffa
dessa menedare, som lekte med de heligaste eder
lika lustigt, som med sina folks lif och död. Af den
öfvertygelsen genomträngdes det svenska folket, och i
någon mån äfven Carl sjelf. Det talet var gängse bland
menige man, att konungen, som den högste i sitt rike,
af hvilken alla skulle taga råd, sjelf icke kunde
taga råd af någon annan än Gud, och det gjorde han --
sade man -- då han drog sig undan i ensamhet. Man lade
orden i konungens mun och berättade, att, då han en
gång öfverraskats liggande på knä, han skall hafva
sagt: »Liksom generalerna hämta föreskrifter hos mig,
likaså gör jag hos Den, som äger att befalla öfver
mig!» Men till följd af denna sin hänförelse ville
konungen på inga vilkor lyssna till de fredsförslag,
som redan nu framkommo, för att i godo bilägga saken,
och så fort han befarade, att något sådant var i
farvattnet, undvek han, så vidt möjligt var, att
behöfva åhöra det samma. Rätt egendomliga uppträden
kunde dervid förefalla. Så kom hans fordne lärare, nu
mera kongl. rådet grefve Polus till honom en afton --
det var, kort innan han fått underrättelse om ryska
kriget. Konungen stod i begrepp att gå till sängs,
men grefven hade vigtiga nyheter att meddela, som
icke tålde uppskof. Grefven fick också sin vilja
fram och anförde, hvad han hade att säga, men, när
han slutat, vände sig konungen leende emot honom och
bugade sig djupt. Grefven såg förvånad på sin herre,
men konungen bugade sig återigen, och grefven måste
buga sig tillbaka. Så följde bugning på bugning,
hvarvid konungen städse tog ett steg framåt och
grefven till följd deraf ett steg tillbaka, så att
han till slut baklänges trugades ut ur rummet.

Men de få veckor, som Carl nu tillbringade i Skåne
och Blekinge -- ty han begaf sig till Carlshamn förbi
Christianstad,
der hofvet befann sig, utan att få besöka honom,
emedan, som han sade, han icke hade tid dertill --,
dessa veckor gingo fort. Den 1 Oktober, samma dag,
som ryssarne började belägra Narva, steg Carl om bord
och gick öfver till Lifland.

Dermed vända vi om bladet och förflytta oss femton
år framåt i tiden.

En mörk natt den 13 December 1715 seglade en
brigantin fram emot skånska vallen. En båt
sattes ut, och fyra personer stego ned i den samt
sattes i land. Det var i närheten af Trelleborg,
men för mörkrets skull, som ökades af ett häftigt
nedströmmande regn, kunde ingen af de fyra med visshet
säga, hvar de befunno sig. Icke heller voro de i stånd
att finna något tak, hvarunder de kunde söka skydd mot
regnet, som hällde ned från himmelen. En af dem, som
syntes vara den förnämste, sökte skydd bakom en stor
sten, och der blef han stående och de öfriga tre der
bredvid, tills det började ljusna. Då satte de sig i
rörelse och fingo snart veta, hvar de voro, nämligen
i Maglarp, strax vester om Trelleborg. Klockan var
vid pass fyra, när de kommo i land, och det var
icke fullt dager än, när de gingo genom Trelleborg,
der ingen kände dem, ehuru hvar man kunde se, att de
voro krigare, som naturligtvis lyckats komma öfver
från det olyckliga Stralsund, der konungen befann sig
och kämpade med sitt gamla mod mot trenne förenade
fiendtliga härar. När de fyra männen vandrat igenom
den lilla staden och kommit till östra tullporten,
stodo der några bondvagnar, hvilka de hyrde, hvarpå
de satte sig upp och togo in på vägen åt Ystad till.

De fortsatte på detta sätt att färdas, tills de
kommo till gästgifvaregården närmast intill sistnämda
stad. Här lemnade de vagnarne och stego till häst samt
redo derpå in i Ystad, dit de ankommo klockan tre den
14 December. Här togo de in i samma hus, som konung
Carl bebodde i September 1700, då han återvände från
Seeland och rustade sig att gå öfver till Lifland för
att börja kriget mot konung August i Polen, tills
han fick underrättelser om ryssarnes fredsbrott, då
han måste ändra plan och först skynda mot dem. Här i
Ystad fick man ock reda på, hvilka de fyra krigarne,
som kommo så oansenligt ridande till staden, voro.

Det var konung Carl sjelf, jemte en kammarpage och
tvenne general-adjutanter, Gustaf Fredrik Rosen och
Johan Christofer von Düring.

Så kom denne konung tillbaka till fosterjorden,
utblottad på allt, nedtyngd af motgångar, öfvergifven
af alla, -- så inträdde han i samma hus, som femton
år förut mottagit honom, omgifven af all den makt
och glans, hvaraf en menniska och dertill en af
Europas mäktigaste furstar kunde följas. Alla de,
som då voro med honom och rörde sig med hjertan
fulla af mod och hopp och lysande framtidsdrömmar,
längtande efter stridernas fara och ära, -- alla
voro de borta, sedan de druckit både ärans och
motgångens bägare i botten. Många hade fallit midt
under segerloppet på de fält, hvilka till oss burit
namnen om sagolika segrar, de fleste försmäktade
i fångenskap i Ryssland, i Polen och i Danmark. En
af de gamle kämparne återsåg konungen nu. Det var
sjelfve den fordne höfdingen för hans drabanter,
Arvid Bernhard Horn. Men denne var icke mer den
forne krigaren, den tappraste bland de tappre. Mörka
rykten lupo omkring om honom, och de hade hunnit äfven
Carls öron. När de skildes åt, stod Carl på höjden af
makt och ära; nu hade han, snart sagdt, nått stegens
motsatta ända. Under sådana förhållanden kan man lätt
tänka sig, med hvilka känslor Carl skulle återse sin
förre drabantkapten. Men han nöjde sig med att säga:
»Grefve Arvid, j ha'n blifvit ett hufvud högre,
se'n jag såg er sist!»

Djupt och bittert kände Carl sjelf, huru allt var
förändradt. Det låg som ett tungt moln af missmod
och förtviflan öfver hela landet, hvarur då och då
röster hunno honom. Sjelf talade han föga derom,
men någon gång slapp det fram, såsom då han, när man
framlemnat dödsdomen öfver en general och han frågat
efter skälen, bland hvilka anfördes, »att mannen
talat illa om konungen», -- yttrade under
ett vemodigt leende:   »Skulle alla, som så göra,
straffas med döden, skulle ej många svenskar blifva
vid lif!» --

Vi skrifva dock icke här Carls historia. Det är för
alla bekant, huru han gick med lugn sitt öde emot,
aldrig vikande en hårsmån från det, som han ansåg
vara rätt, och ännu i sista stunden talande om
sin rättvisa sak och att Herren till slut skulle
hjelpa. Vi vilja här blott hopsamla ytterligare några
drag ur det mer enskilta lifvet, för att visa huru
krigarkonungen i grunden var den samme nu i olyckan,
som då han femton år förut drog ut att vinna segrar
och ära, densamme i mod, i sjelfuppoffring och denna
innerliga hjertats godhet, som han ådagalade, när
han som segrare stod utanför Köpenhamn. Vi vända
oss derför till det belägrade Stralsund, hvarifrån
han under ytterlig lifsfara arbetade sig ut genom
isen, då han i sällskap med de ofvannämde Rosen och
Düring företog sin vådliga hemfart och landsteg
vid Trelleborg, sedan han lyckligen undgått den i
Östersjön kryssande Thordenskjold.

Här såg man honom vanligen på de farligaste ställena,
såsom vid Frankenthor, der fiendens bomber spelade
natt och dag. I detta porthvalf lät han stundom
uppduka sin tarfliga måltid, och från den 8 Oktober
till den 9 December sof han de flesta nätterna
på bara marken, endast insvept i sin kappa och med
hufvudet lutadt mot en sten. Då han en gång stod på
torget, omgifven af några officerare, föll en bomb ned
midt i samlingen. Alla sprungo undan, endast konungen
stod qvar. Bibehållande hela sitt lugn, såg han genast
i närheten en grop, och dit sparkade han bomben, som
ögonblicket derefter sprang i stycken, utan att kunna
göra någon skada. -- En annan bomb föll ned i rummet
bredvid det, der konungen var sysselsatt med att
förestafva ett bref för en skrifvare. Denne släppte
vid braket, som förorsakades, pennan och stirrade
förskräckt på konungen. »Hvad är det?» frågade Carl,
»hvarför skrifven j icke?» -- »Bomben, ers majestät!»
framstammade den förskräckte mannen. -- »Hvad har
bomben att göra med brefvet?» svarade konungen och
vände sig om samt fortsatte sitt göromål.

Någon gång gick han längre i dödsförakt, än som
kan vara förenligt med en mans pligt. Så lät han en
dag ro sig ut mot den fiendtliga flottan, för att
undersöka ställningen. Kulorna från de fiendtliga
skeppen började snart hvina omkring båten, och en
byggmästare, som befann sig om bord, lade sig ned på
bottnen. »Ären j rädd?» sporde Carl då och reste sig
upp till sin fulla längd samt vinkade med handskarne
åt fienden, liksom utmanande dem att välja honom till
mål för sina kulor. -- Vid sidan af detta jernhårda
sinne, detta mod, för att icke säga öfvermod, som
dock väl var gemensamt för konungen och de flesta af
hans karoliner, -- vid sidan häraf har minnet qvar
handlingar, som äro af art att ännu kunna hänföra
och förklara för oss, huru denne konung kunde vara
så älskad, som han var.

Den ständiga lifsfara, hvari alla lefde under regnet
af fiendens bomber, den i högsta grad besvärliga
tjensten, nattvakorna, -- allt bidrog att utpina
sinnena. Ingen kunde säga sig äga en stunds ro, och
ingen ville det heller, då konungen sjelf föregick med
föredömet af en outtröttlig verksamhet. När man kom åt
och hade ett ögonblicks ledighet från tjensten, sökte
man hvila på bästa sätt, der man befann sig. Så gjorde
ock gamle öfverste Reichel, en gubbe, som grånat i
krigen. Alldeles upptröttad, lade han sig på en bänk,
men hade knappt hunnit sträcka ut sig och insomnat,
förrän befallning kom, att han återigen skulle ut
och tjenstgöra. Gubben reste sig upp och strök sig
öfver ögonen, men svor till i vredesmod öfver det
myckna bråket. I samma ögonblick stod konungen framför
honom, och öfversten sprang upp. Carl hade ej varit
längre borta, än att han hört allt; men långt ifrån
att vredgas, stod han med mild uppsyn framför gubben
och sade, i det han klappade honom på axeln: "J ären
trött, käre Reichel, men jag är uthvilad. Lägg eder på
min kappa och tag en liten lur! Jag skall emellertid
förrätta tjensten och väcka eder, när det behöfs!" --
Den gamle krigaren fick tårarne i ögonen, men all
trötthet var liksom
bortblåst, och han ville på inga vilkor låta
sin konung göra tjenst för sig. Det hjelpte dock
icke. Konungen insvepte honom leende i sin kappa och
befallde honom lyda.

Så stod Carl XII midt emellan den högsta kärlek
och beundran å ena sidan och sorg och förtviflan å
den andra, och af bådadera har han blifvit bedömd.

St.



Farväl från verlden.

Jag flyr från verldens falska flärd -- 
Den skall dock aldrig »skifta färgen». 
Jag har min egen lilla verld,
En stormfri »vrå emellan bergen». 
Der väntar mig en trofast vän, 
Der kan jag fånga lyckan än.

Farväl, j sköra vänskapsband,
J, som behöfven jemt förgyllas;
Ty sträck's, min bror, mot dig en hand,
Så är det endast för att -- fyllas.
Dyrt är att köpa sig en vän,
Mer dyrt dock att behålla den.

Farväl, du milda hjelpsamhet
Med honung på din hala tunga,
Du nödens tårar torka vet,
Om blott man högt ditt lof vill sjunga.
Af att i tysthet göra godt
Man aldrig än har ära fått.

Du kyska blygsamhet, farväl, 
Som för ett verk utaf antiken 
Blir sårad djupt uti din själ, 
Men i all tysthet lyfter fliken 
Från mången tafla uti skrift,
Der du inandas dödligt gift.

Farväl du helga fromleri,
Som gisslar sederna och flärden
Och kraftigt visar synden i
Att samla blott för denna verlden, -- 
Der sjelf du sitter stinn och tung 
Och väger på din fyllda pung.

Farväl o liberalité,
Som kämpar käckt mot våldets lära
-- Blott ej de mäktige dig se
Och deras ris du ej är nära.
Du tål ej tvånget i vårt land
I annan form än -- granna band.

Fraternité, egalité:
Se der din verkligt sköna lära.
Men man ej utför en idé
Med stora ord om »mödans ära».
När mödans son i hand du ta'r,
En handske helst du på dig dra'r.

J alla stora, stolta ord,
Som prunken uppå verldens fana,
J ären svek blott.    På vår jord
Är bäst att gå sin egen bana
Och stoppa sina öron till
Och tro blott jemt det, som man vill.

Se derför ifrån verldens flärd 
Jag gerna flyr till dig, min flicka, 
Att i vår egen lilla verld 
Från dina läppar sällhet dricka 
Och drömma än en lyckans dröm
Med dig, min vän, så huld, så öm.

Axel S-g.



Något om instinkt och förnuft.

Hvad är instinkt och huru skiljer den sig från
förstånd? Filosofer och moralister hafva förgäfves
sökt besvara denna fråga på ett tillfredsställande
sätt, och det har först lyckats naturforskarne att,
med tillhjelp af anatomi och fysiologi, i någon mån
komma lösningen närmare.

Den store Cuvier var väl den förste, som något så
när riktigt definierade skilnaden mellan instinkt och
förstånd. »Djuren hafva», säger han, »en egenskap, som
skiljer sig från förstånd och kallas instinkt. Denna
sätter djuren i stånd att på egen hand åstadkomma
vissa förrättningar, utan att de förut varseblifvit
dem hos andra, -- förrättningar, som de oförändradt
återupprepa från generation till generation. Djuret
vet, utan att hafva lärt; det kommer till verlden
med detta vetande, hvari det är så sadelfast, att
det aldrig bedrager sig, till och med icke en gång
i de mest invecklade omständigheter. Små änder,
som en höna har utkläckt, springa utan besinnande i
närmaste dike och störta sig modigt i vattnet, till
stor förskräckelse för deras fostermoder. Ekorren
samlar nötter för vintern, fastän han ännu ej lärt
känna dess besvärligheter. En fågel, som är född i
bur, bygger, i fall han kommer i frihet, sitt bo på
samma sätt och samma tid som föräldrarne hade gjort
det. Menniskan är for öfrigt ingalunda utan instinkt;
men dess yttringar äro svårare att igenkänna hos
henne, emedan de vanligen framträda under förståndets
mask. Å andra sidan äro äfven djuren för ingen
del utan förstånd; men hos dem dominerar instinkten,
under det att förståndet hos menniskan är mera
förherrskande.»

Cuvier har i allmänhet rätt träffande uppdragit
gränserna mellan instinkt och förstånd; men han
gick också icke längre. Han förklarade helt enkelt,
att hvarje slägte har fått jemt så mycket instinkt
och förnuft, som behöfves för att trygga dess
existens ända till verldens ända eller närmaste
jordrevolution. De med förnuft begåfvade varelserna
måste hjelpa sig så godt som möjligt med sina
egenskaper och de oförnuftiga få som ersättning en
portion instinkt, som drager dem fram i verlden. Just
detta besynnerliga antagande af en ömsesidig
kompensation emellan den instinktiva förmågan och
förnuftet har vilsefört Cuvier; det passade väl till
hans system, men håller icke stånd i verkligheten. --
Framför alla djur visa insekterna sig obestridligen
vara i besittning af den mest utvecklade instinkt; man
kan nästan säga, att hela insekten är instinkt. Efter
Cuviers antagande skulle således insekten vara i
besittning af högst ringa förstånd. Men vi skola se
till, om icke just motsatsen der vid lag är fallet.

Bland insekterna måste man obetingadt anse myran vara
den, hos hvilken den högsta grad af instinkt gör sig
gällande, till och med framför bien. Det kan icke
här blifva fråga om att närmare och vetenskapligt
beskrifva myran; vi vilja endast anföra ett par 
karaktersdrag, som torde vara betecknande nog och på
samma gång gifva stöd åt vårt påstående,
att insekterna äro begåfvade med en icke så liten
portion förstånd, i förening med en beundransvärd
instinkt. Dessa anekdoter härleda sig från Pierre
Huber, en schweizare, som gjort sig högeligen
förtjent om noggranna studier och observationer
rörande myrorna.


Ett myr-samhälle.


En dag gick han, i trakten af Genève, och
spatserade. Han fick då plötsligt se ett tåg stora,
röda myror marschera tvärs öfver vägen i bästa
ordning, tre till fyra tum i bredd, och intagande en
längd af åtta till tio fot. Hären hade ett bestämdt
mål, en stack, som låg i det höga gräset omkring
trettio steg från en häck och som var bebodd af
svartgråa myror. Vägen genom häcken
förorsakade dem synbarligen -- Huber hade naturligtvis
följt dem -- stora
svårigheter, men de togo sig ej mycket deraf och
ankommo slutligen till ort och ställe. Flera af
de svartgråa myrorna sutto omkring sin stack; men
så snart de varseblefvo fienden, störtade de sig
på honom, medan andra i det inre underrättade om
anfallet. De
belägrade kommo nu ut i massa. Angriparne framträngde,
och efter en lika kort som liflig strid drogo sig de
svartgråa tillbaka i sitt läger.
En del af den fiendtliga arméen följde dem i hälarne
genom öppningen, medan andra från sidorna sökte gräfva
sig ned genom sanden och på detta sätt intränga. Det
lyckas, och nu skjutes bresch på den belägrade
staden. Huber hade förut
varit vittne till många drabbningar mellan myror och
han trodde derför, att ett allmänt slagtande nu pågick
i de underjordiska gångarne. Men till hans förvåning
kommo, efter tre eller fyra minuter, fienderna ånyo
hastigt ut, hvar och en bärande en larf eller puppa af
den besegrade nationen mellan käkarne. De marscherade
nu samma väg tillbaka, öfverstego
häcken, korsade vägen på samma ställe som förut och
svängde derefter in i ett högt åkerfält, alltid,
väl förståendes, medförande sitt byte.

Detta märkliga röfvaretåg föranledde den outtröttlige
forskaren att anställa en mängd observationer, som
förde honom till den öfverraskande upptäckten, att
vissa myrstackar bebos af tvenne myrsorter, som bilda
två särskilta kaster. Han kallade den ena »amazoner»,
på grund af dess krigiska karakter, och den andra
»hushållerskor». Amazonerna arbeta icke, utan är
deras lifsuppgift strid samt röfveri af larfver och
puppor. Men hushållerskorna sysselsätta sig med de
inre angelägenheterna; de uppehålla och draga försorg
om huset. Endast de öppna och stänga morgnar och
qvällar ingångarne till myrstacken; de sörja för
provianten och
föda hela kolonien, till och med amazonerna; de
sköta om de stulna larfverna med lika sorgfällighet,
som vore de deras egna; endast de handhafva slutligen
koloniens materiella intressen och besluta om nödiga
lokalförstoringar eller nödvändigheten af en 
utvandring och utse den passande trakten. Amazonernas
absoluta beroende af sina kamrater är konstateradt
bland annat derigenom, att, fastän mat blifvit
framsatt för dem, de hvarken kunde föda sig sjelfva,
än mindre sina larfver, och voro nära att dö, tills
slutligen en hushållerska insläpptes till dem och
ställde allt till rätta.

Endast dessa drag intyga fullväl den höga grad af
så väl instinkt som intelligens, hvaraf dessa djur
äro mäktiga, ehuru det icke är så godt att säga,
hvilkendera egenskapen är den mest förherrskande. Men
synbarligen äro begge verksamma nästan i hvarje
ögonblick. Byggandet af myrstacken är t. ex. ett
verk af instinkten, men valet och användandet af
de olika materialierna deremot hafva sin grund i
förståndet. Tusende drag förråda tanken, som begriper,
öfverväger, vill och handlar. Se här t. ex. ett
faktum: En skara myror släpar mödosamt en ollonborre
till sin stack. Men öppningen är för liten, för att
skalbaggen skulle kunna komma derigenom. Arbetsmyrorna
låta honom ligga ett ögonblick, rycka bort ett stycke
af jorden och börja sina försök på nytt. Somliga
skjuta på
utifrån och andra draga inifrån -- fåfäng möda! Det
rika bytet kan ännu ej bringas i säkerhet. Men så
låter man det ligga ännu en gång, gör hålet ännu
större, och ändtligen glider skalbaggen in i hålan,
der man kanske måste genombryta tio väggar till,
för att placera honom på ett passande ställe. Men så
snart han passerat ingången, börja myrorna att åter
uppskotta mullen och återställa ingången i sitt förra
skick.

Huru det egentligen förhåller sig med djurens af högre
ordning samhällslif, är oss ännu tyvärr allt för litet
bekant. Vi veta t. ex. blott en försvinnande del af
hvad som försiggår i ett bäfverbo. Hvad insekterna
angår, så betvifla nu för tiden zoologerna icke det
ringaste, att ju icke medlemmarne af samma slägte
meddela sig med hvarandra genom ett språk, hvars
organer vi dock ej kunnat få reda på. Blanchard säger
om myran, att »hon har sina tankar och vet att meddela
dem». Detta är likväl, som sagdt, ett ämne, som ännu
ej på långt när är fullt utredt; men solklart är det,
att insekten tänker, dömer, vill och -- kanske äfven
talar ett språk, hvars ljud och organer vi icke kunna
förnimma.



Från de heligas stad.

Stora Saltsjöstaden i Utah, mormonernas förlofvade land,
håller ungefär en half svensk mil i utsträckning
och är i det närmaste anlagd i fyrkant. Gatorna
äro reguliera och breda, och på många ställen
finner man vackra trädgårdsanläggningar mellan
byggnaderna. Staden räknar omkring 20,000
invånare, af hvilka de fleste äro amerikanare
och engelsmän. Beklagligen hafva äfven många af
våra landsmän låtit locka sig dit, döfva för alla
föreställningar af dem, som varit der, men lyckats
undkomma derifrån.

Mormonismen stiftades af en ung amerikanare, vid namn
Joseph Smith, och räknar sin början från den 6 April
1830. Mormonsamfundet flyttade sin vistelseort
från den ena staten till den andra, var en tid
förlagdt i Missouri, sedan i Illinois, men stannade
slutligen i Utah, der sekten allt sedan 1847 haft
sitt tillhåll. Tre år förut blef mormonprofeten
Joseph Smith skjuten af den amerikanska pöbeln och
omedelbart derefter installerades Brigham Young såsom
profet och kyrkans öfverhufvud. Han herrskar för
närvarande öfver 60 à 70,000 mormonismen tillgifne,
är 70 år gammal och har, såsom man vill påstå, mer
än ett hundratal hustrur.

Klimatet är temmeligen helsosamt i Utah, och värmen
om sommaren visar nästan dagligen öfver 30 grader
i skuggan, då vintern deremot ofta nog har mer än
20 graders köld att bjuda på. Köpmän och krämare i
Saltsjöstaden förskrifva sig nästan uteslutande från
"das grosse Vaterland", hvars individer, som bekant,
lägga sig särdeles vinn om förtjensten både hemma
och borta.


Mormontemplet i Utah.


Något vester ut från Brigham Youngs praktfulla
residens är Mormontemplet uppfördt, en ståtlig
byggnad, prydd med flera torn och, enligt uppgift,
hållande 200 fot i längd och en bredd af 125 fot. I
templet predika ej endast mormonernas prester, utan
så snart bönen är hållen, uppstiger hvem
som helst tillhörande sekten på tribunen och håller
då föredrag efter förmåga. Då ofta är händelsen, att
talaren helt och hållet saknar hvarje tillstymmelse
till förmåga, trakterar han sina åhörare med en mängd
bibelspråk, hvilka hopblandas till det mest osmakliga
sammelsurium. Bland lärarne intager Brigham Young
såsom predikant främsta rummet, och hans föredrag
utmärka sig för reda och enkelhet,

Inom staden finnes en annan för religiösa ändamål
upplåten byggnad, benämd »Endowment-House», ett slags
ordenssamfund, stiftadt för att genom en mängd, om
man så får kalla dem, religiösa ceremonier fastare
sammanhålla denna brokiga massa af alla nationer,
stånd och åldrar, som, vare sig af öfvertygelse eller
beräkning, tillhör sekten. I detta tempel inviges
den troende i de hemliga kyrkobruken, och vi skola
söka lemna våra läsare en kort beskrifning härom,
såsom förklaring till den illustration, vi meddela,
och hvilken visar det "högtidliga" af sjelfva akten.

Då de troende upptagas i mormonsamfundet, måste de
före ceremoniens början aflägga en tysthetsed, i
hvilken de förbinda sig att undergå den våldsammaste
och grymmaste död, om de någonsin yppa något af hvad
som dervid försiggått. Lyckligtvis har samvetet hos
dem, som lyckats återvända från de heligas stad,
ej varit så trångt, att de icke ansett pligten mot
Gud och sina medmenniskor tillåta dem att bryta den
aflagda eden, för att derigenom rädda andra från den
afgrund, som hotat dem sjelfva. Och på detta sätt har
denna humbug blifvit bekant och efter all sannolikhet
blifvit det till mångas räddning.

Män och qvinnor om hvarandra infinna sig i
»Endowments-House» tidigt på morgonen och iklädas
der, hvar och en, en hvit skjorta. I rådskammaren
antecknas deras nation, födelseår och namn. De,
som icke äro gifta enligt 
mormonernas bruk,   undergå  nu  denna  formalitet
genom  en prest Heber C. Kimball, som, enligt
successionsordningen, skall blifva Brigham   Youngs
efterträdare.    Han  lägger  kontrahenternas händer
i hvarandra,  mumlar   en bön och uppmanar dem att
kyssas,   och   detta   är  hela  ceremonien,
hvilken  antagligen ej   kan  få  vara  mera
invecklad,   då  man  kommer ihåg, att giftermål
förekomma vida oftare hos mormonerna, än på andra
håll.    Sedan  nu  vigseln är  öfverstökad,
kommer  ordningen till dopet.    De troende införas
i en temmeligen stor kyrksal, sedan de likväl
förut lemnat sina fotbeklädnader vid tröskeln,
Männen  framkallas först en och en i sender, få
aflägga sina kläder   och   doppas   derefter  ned
i ett badkar af zink.    En doktor  Sprague,   en
af  de   osnyggaste menniskor man gerna kan   få
se,   tjenstgör   såsom  badmästare.    Han  tvättar
hela kroppen i ljumt   vatten   och   välsignar
hvarje  dess särskilta del,  allt  ifrån fötterna,
för att gifva dem snabbhet att följa det rättas
väg, ända till hufvudet, som på detta sätt blir
välsignadt med ett skarpt förstånd.    Väl tvättad
och derpå förklarad renad från den onda smittan,
öfverlemnas den tvagne till en annan af de helige,
hvilken det åligger att gifva namn åt  den  döpte.
Då  detta  skett,   införes man i ett väntrum,
der   man  nedsattes  på en kullerstol och mottager
smörjelse med välluktande oljor, som strykas i håret,
och derefter frotteras ögon, näsa, öron och
mun med samma parfymer.   Smörjelsen förrättas
af två prester  och sker till förberedelse för 
den högtidliga invigningen till »Guds och lammets
konung och prest», hvilken ceremoni verkställes i
templets allra heligaste. Dessförinnan  påklädes
man  en lång musslinsrock, derpå en skjorta af
lärft,   som  fästes  kring lifvet med en gördel,
och derutanpå ett fyrkantigt förkläde af lärft eller
siden, med derå målade eller broderade  fikonlöf.
Nu uppföres af mormonernas   prester i yttre rummet
ett   skådespel,   som börjar med framställandet
af verldens skapelse.    Tre af dem komma in i
det rum, der de utvalde befinna sig, och blåsa
på dem, hvarmed   skall  afses att gifva dem lif.
Qvinnorna,  hvilka i sin ordning   genomgått   samma
ceremonier som männen, lemnas nu till hvar och en af
de sednare,  och på detta sätt förenas Adam med Eva.
Så framställes scenen om Evas frestelse i paradiset,
och en af presterna föreställer satan och blir utjagad
derifrån.     Då   den   fallna   menniskan   sålunda
befinner sig utan skydd, sätter Gud presten
till att styra och leda henne,  och inför honom,
den andlige och verldslige rådgifvaren,   aflägges
derefter ett slags tro- och huldhetsed, hvarigenom
den troende förbinder sig till den obrottsligaste
lydnad under prestens  välde,  eller,  såsom Kimballs
ord,  så betecknande för dessa stackare, lyda: »som en
usel trasa i Brigham Youngs   händer».    Då Gud för
menniskans räddning uppenbarat sitt evangelium för
profeten Joseph Smith eller, såsom det naturligtvis
numera heter, för hans efterträdare Brigham Young,
har denne också blifvit beklädd med en ofelbar makt. 

Den troende,  som sålunda genomgått alla dessa
förberedelser för sitt nya lif,  blir nu införd i en
tempelsal,   der ett altare blifvit rest,  omgifvet af
kandelabrar, och der äfven åtskilliga   prester äro
samlade.    Der afklädes man  å nyo och faller   med
förbundna   ögon på knä och svär inför aposteln,
att aldrig smäda Herrans smorde, att tänka med deras
tankar, åtlyda hvarje deras begäran, vore den än så
brottslig, betrakta kyrkan såsom lifvets högsta
mål och ej ens akta sådana eder, som förklaras
stridiga mot kyrkans intressen. Efter ännu några
andra ceremonier, alla åtföljda af tysthetslöftens
afgifvande, förklaras de utvalde vara bröder och 
medlemmar i det gudomliga presterskapets samfund och
samlas slutligen efter denna nio timmars invigning
i »Guds rike», der Brigham Young och sektens förnämsta
vänta dem, och der invigningspredikan hålles.

Under de svåra förföljelser, för hvilka mormonerna
voro utsatte närmaste tiden före Joseph Smiths död,
då de ännu hade sitt tillhåll i staten Illinois vid
Missourifloden, uppsatte Smith några regementen,
hvilkas organisation han sedermera fulländade genom
upprättandet af »Legion de Nauvoo», som bar namnet
af mormonernas stad vid östra stranden af Missouri,
och det på sin tid så mycket fruktade sällskapet
»Daniternas trupp eller Gideons förenade bröder»,
ett genom de förfärligaste eder förenadt band,
som hade till uppdrag att verkställa de mord, som
anbefalldes af mormonernas hemliga domstolar. Under
loppet af flere år pågingo dessa strider, och många
voro de offer, som föllo för detta sällskap. Så
snart domen var fälld, och detta skedde alltid
utan alla omständigheter eller långa ransakningar,
skreds omedelbart till exekution. Med mormonernas
fördrifvande till Saltsjöstaden upphörde dessa
styggelser, men hatet är ännu så starkt mot Förenta
Staternas regering, att bland de eder, som affordras
dem, som upptagas i mormonernas samfund, förekommer
äfven, att de skola underhålla ett evigt hat mot denna
regering, för att den icke bestraffat dem, som mördade
Joseph Smith, och ej anställt rättegång angående de
förföljelser, för hvilka »de helige» fått lida.

*

Mormonismens uppkomst och utveckling torde kunna
utgöra ett det mest slående exempel på massans
blindhet och på den relativa lättheten att leda den
okunnige och alldeles, genom smickrandet af lägre
passioner, förvända blicken i fråga om förnuftsenliga
idéer och högre sanningar.

Med huru mycket blod och tårar, förbannelser och
elände har icke den religiösa fanatismen, allt
ifrån historiens tidigaste morgon intill äfven våra
sednaste dagar (hvarpå det ofvan anförda lemnar ett
prof) fläckat dess blad -- huru har icke den brodd
för ett högre lif, som måste förefinnas inom hvarje
menskligt bröst, genom skickliga bedragares ränker,
äregirighet och maktlystnad oftast kommit att offras
på falska profeters altaren i smutsiga hyenden för
den lägsta skändlighet, den afskyvärdaste egoism!

Men mormonismen, denna förvridna och gräsliga
karikatur af allt heligt, torde kunna utgöra en
vederläggning för de åsigter -- vissa »fromma» sinnens
-- som vilja korståg mot det verkliga vetandet, och
hvars hufvudsats är: »det är farligt att upplysa
massan».

Nej, låt sanningens fackla stråla, låt utan
bojor framträda menniskans förnämligaste och
högsta egenskap: förnuftet, det gudomliga!

-x.



En liten utflygt på Mälaren.

Jag ville se, huru Mälaren såg ut, som jag ej sett
på mycket länge, och gick derför ombord på Aros en
vacker Augustimiddag, för att plaska med, så långt jag
skulle finna för godt, utan någon uppgjord resplan. Vi
backade ut från Riddarholmen, alldeles som när man
krumbugtar baklänges till dörren, sedan man tagit ett
höfligt afsked. Det var också en stor folksamling,
som tog vår affärd i betraktande. Hattar och näsdukar,
till och med blårutiga, satte den qvalmiga luften
i rörelse, för att uttrycka en öm och ömsesidig
välgångsönskan, och hvilken artighet eller skyldighet
icke upphörde, förr än Aros vände
aktern till och icke låddes om någonting annat
än sitt åliggande att med görligaste första
fortskaffa gods och passagerare till deras respektive
destinations-orter. Det gick som en dans, och Sundin
stod som en Gud på kommandobryggan.

Mälarens stränder äro, som man vet af gammalt,
förtjusande; men Mälar-vattnet är gult och
grådaskigt, som det förmodligen i alla tider varit
hafver. Himlen var ren och blå, hvilket alltid är
behagligt, då man gör sjöresor, ehuru det nu var
nästan till öfverflöd. Med undantag af vattnet,
täflade jord och himmel i fägring:
"Ögon! hvem är mera skön, 
Hvem mera huld af de två:
Jorden så tjusande grön, 
Himlen så tjusande blå?"

Jag satt i grannskapet af ett par fruntimmer,
som afhandlade köksvetenskapen. Allting är bra
att kunna. Jag antecknade följande metod att göra
fräspannkaka:

»Ett qvarter grädde, en jumfru socker, två jumfrur
Stettinerhvetemjol, fyra äggulor, en half jumfru
smör. Då pannkakan är färdig, lindas den på en
tjock käpp», som jag förmodar att man sedan sticker
i munnen.

Min aptit retades, och jag gick ned i matsalongen och
bjöd min mage på middag. En liten trind mage, som min,
är alltid tecken till ett godt hjerta. Salongen var
ljus och rymlig och anrättningarne delikata. Kaffe
serverades på däck, der det är mera njutbart i
förening med cigarr. Enligt franskt påstående är
kaffe »une boisson intellectuelle». Vete f-n! men
godt är det.

Eckerö kyrka ligger vackert vid stranden af Mälaren,
omgifven af skog och ättekullar. Prestfjärden är
stor och vid som prestsäcken, men lärer ej vara
öppen i båda ändar, utan tilltäppt i ena ändan af
stora Mälsåker, som ligger på Sela-ön. Ön tros
ha sitt namn af konung »Davids munskänk Sela»,
hvars efterkommande, såsom varande stora åkermän,
uppodlat och förskönat den. På en ö till höger visar
sig Tynnelsö, Strengnäs-bisparnes fordna palats, och
nu, Gud vare lof! enskilt egendom. Snart sågo vi det
skyhöga tornet af den gamla biskopsstadens domkyrka,
en utkik, hvarifrån nutidens bispar kunna titta efter
Tynnelsö -- men titta få de!

Strengnäs är en liten vacker stad, 
Plaskande i Målarns ljumma bad. 
Välluktdoftande stå skog och lunder,
Blå är himlen, blå är sjön inunder.

Allt är mjukt och hemgodt, hvart jag ser: 
Man här liksom trifs att sitta ner; 
Men dervid vi också ej förgäte, 
Att det skaptes till ett biskops-säte.

Kyrkan, som sig bör, står midt i byn, 
Med ett torn, trehundra fot i skyn; 
Hon blef vid invigningen en brasa. -- 
Här till konung utsågs Gustaf Wasa.

Skolungdomen staden öfvergett: 
Det är ännu allt för sommarhett; 
Likafullt till minnes jag mig tecknar:
Blåa sammetsmössor här ha' djeknar.

Villan är oändeligen söt, 
Sprungen upp i hast ur jordens sköt: 
Nyss ett rös! hur kan det sig förhålla? 
Det fins men'skor än, som kunna trolla.

Se'n jag vida omkring staden rännt, 
Åt jag frukost hos en assistent; 
Drack Constantia, så att det knall i 
Hufvudknoppen.   Det var hos Cavalli.

Hur jag gått och stödt mig på min käpp, 
Strengnäs riktigt fallit på min läpp, 
Derför har jag, för att Strengnäs prisa, 
Också sjungit denna lilla visa.

Jag stod på stadens hamnbrygga och betraktade de
glittrande vågorna, som rullade in mot stranden, matta
och medtagna i tjugufyra graders värme. Det måtte vara
skönt att vara najad och få bada så der beständigt
och slippa svettas på mellanstunderna. »Hvart
skall jag ta' vägen?» tänkte jag, då en ångare från
Westerås landade vid bryggan, för att intaga gods
och passagerare. »Jo, till Mariefred!» Och med den
tanken gick jag om bord, sedan jag lyckligt lotsat
mig fram emellan en arkipelag af körsbärskorgar, samt
sjelf försedd med en strut i hvar hand, oberäknadt
en i hvar bakficka af min bonjour. En sotarpojke såg
på mig och skrattade med sina hvita tänder. »Det var
mig en ny sate, sa' faen, fick se sotarn.» Framför
gick om bord ett äkta par, arm i arm, med fullkomligt
lika många bär-strutar som jag, om
icke flera. Jag påminde mig Washington Irvings
oförsynta anmärkning: »En gift man med sin hustru
under armen påminner om en ljusstake med vidhängande
ljussläckare.» Frun hade förmodligen i brådskan
uppskörtat sig nog mycket, för att kunna så mycket
bättre bevara sitt strutförråd. För mig gjorde det
ingenting, och för henne sjelf troligen lika litet. På
resor får man ej vara så noga. Enligt bibeln visade
ju sjelfva drottningen af Saba sina »lårben» för
konung Salomo. 

Vi kommo lyckligt till Stallarholmen,
der passagerare alltid kunna påräkna att, på gifvet
tecken, få båt emot sig, för att komma i land till
gästgifvaregården. Taxan är 20 öre person, och då får
man sitta i en beqväm ekstock, tills man efter högst
fem minuters rodd befinner sig på det torra. Denna
utmärkta lägenhet begagnade äfven undertecknad.

Jag fick häst af Grandin 
Och en trilla så fin. 
Genom grindar och dam 
Bar det af utaf hin, 
Och i svettbad jag sam 
Framför solens kamin 
Stora landsvägen fram.

Jag for Histad förbi 
Och till Räfsnäs jag kom; 
Jag for prestgårdar om 
Med små prostar uti, 
Eller som skulle bli; 
Och jag såg många ting: 
Jag såg holmar och näs,
Jag såg råg, som man skar, 
Och en häst, eller par 
Såg jag larfva omkring 
I det frodiga gräs; 
Och jag tror, vid en grind 
For jag om doktor Lind 
Uti schäs.

Då man åkt ungefär fem fjerdingsväg, får man från
en hög backe, som jag vill kalla för stadsbacken, en
vidsträckt och storartad utsigt af Mariefred och dess
undersköna omgifningar. Gripsholms gamla riddarborg
presenterar sig majestätiskt vid sin glindrande fjärd,
omkransad af skogar, bördiga fält och förtjusande
öar och stränder. Gripsholm är det vackraste slott,
jag sett, och jag skulle bestämdt bo der, om det vore
mitt. Mariefred är icke heller otrefligt, ehuru en
ibland de minsta städer »i gamla Svea land».

Uti Mariefred,
Uti Mariefred,
Der gick jag gator upp och ned. 
Naturen var grön att se uppå
Och fet och fet, 
Fast himlen nästan var för blå
Och het och het. 
Mot törsten och mot sol'n jag stred
Uti Mariefred.

Jag stadens kyrka såg,
Jag stadens kyrka såg, 
Som täckt bland träd och blommor låg; 
Såg damer nedanför på plan,
Begrep, begrep, 
Att det var namnsdag uti stan
Och rep och rep; 
Och Wilhelmina såg jag med
Uti Mariefred.

Till Gripsholms gamla slott,
Till Gripsholms gamla slott 
Jag genast gått, om blott jag fått; 
Men konsten är, mot vin och mat,
Chimère, chimère: 
Jag åt en middag delikat
Hos Pehr, hos Pehr; 
Drack superfinsta sherry med
Uti Mariefred.

Och se'n man kroppen stärkt,
Och se'n man kroppen stärkt,
Bröt natten in så oförmärkt,
Och Mälarn glatt och glansig låg 
Som plån, som plån.
Jag gick på bryggan ned och såg 
På mån', på mån',
Och se'n, förnöjd, till kojs jag skred 
Uti Mariefred.

Om natten sof jag godt,
Om natten sof jag godt, 
Och se'n jag morgonkaffet fått, 
I slottet gick jag slag på slag
Och dref och dref 
Bland gubbar, tystare än jag,
Och klef och klef 
I torn och trappor upp och ned
Uti Mariefred.

Men här var ingen rast,
Men här var ingen rast, 
Ty tiden ute var i hast. 
Jag frukost åt, och stark var den
Och stor och stor; 
Tog afskedsknäppen om igen
Och for och for, 
Omhuldad, frukost-stinn och bred,
Ifrån Mariefred.

Mariefred var en fredlig stad. Der slapp jag höra
talas om kriget. Jag har fått tillräckligt af politik
på andra ställen. Jag är ingen vän af krig och ingen
beundrare af krigiska bedrifter:

Hvad som mig grämer dock ibland, 
Är, att se menniskor så dumma, 
Att man hvarann med väpnad hand 
Skall sprätta sönder efter trumma. 
Men, tänker jag, när slikt vi se 
Och sundt förnuft vi deri sakna, 
Det enda sättet är kanske 
Att en gång folket få att vakna.

Låtom oss höra, hvad annat godt folk har att säga
om krig. Jacob Baltazari, kyrkoherde i Lena, säger
i en predikan, 1649: »Kriget är ett mordsvärd och
alla landsplågors anförare. Kyrkorna bli vårdtorn,
klockorna cartouger, böckerna patroner, kronan en
stormhatt, spiran ett spjut, äpplet
ett lod» etc. Pater Hyacinth: »Kriget är ett ideal
af synden, af satan och det oskäliga djuret. Krigets
upphof ligger i högfärden, snålheten och i alla våra
dåliga passioner.» Lord Byron säger på ren svenska
genom Talis Qvalis:

"Historien skådar tingen blott i stort; 
Men om vi granskade dem i det lilla 
Och mätte krigets vinst, som vi det bordt, 
Vi skulle häpna åt, att det kan spilla 
Så mycket guld, gunås, som det har gjort, 
För litet slagg, för ärelystna'ns villa -- 
En torkad tår är större vinning, än 
En ocean af blod från fallna män."

Krigsäran   är   han  ej   mycket artig emot,   då
han säger att den:

"Är, kamp för härd och frihet undantagen, 
Ett simpelt skryt med mord på ljusa dagen."

*

Parker   säger:   »Krigsäran är den tommaste af alla
utmärkelser, men den farligaste bland passioner.»

*

»Den ära, som kommer af epåletter och fjädrar, denna
sprättande ära, färgad i blod, är i våra dagar icke
hjeltemod, utan en efterapning af en länge sedan
förgången barbarism.»

*

»Frid är vilkoret för all existens och den
enda möjligheten för alla att äga bestånd
tillsammans. Friden är lif. Tvedrägt är döden.»

*

»Styrelserna lära folken: de krossa, de utplåna, de
omstörta. De se icke, de oförsigtige, att de just
genom sina egna handlingar lära folken, huru man
krossar, huru man utplånar, huru man omstörtar, och
huru makten är det vanskligaste af allt, näst äran.»

*



Döpelseakt hos mormonerna.
(Till texten sid. 166.)


Ett offer för "Gideons förenade bröder".
(Se texten, sid. 166.)

Vi återgå till fredligare ämnen och lemna krig och politik!

"Kung Beles söner gerna drage 
Från dal till dal att be om svärd!" 
Jag gick ombord på ångarn Brage 
Helt fredligt på min Mälar-färd. 
Jag glömmer kejsare och kungar: 
Är jag ej neutral, så säj? 
Jag vet, att jag på Mälarn gungar, 
Men hvart jag far, det vet jag ej.

Men det råkade på att vara en stormig dag. Jag hade
aldrig föreställt mig att det skulle kunna storma
ordentligt och gå någon sjö på Mälaren; men jag blef
tagen ur min villfarelse:

Ty himlen hotade med skurar,
Och skyarne, de jagas vildt.
Hvar dam uti salongen kurar,
Och herrar svepte sig i filt.
Och vågen öfver bogen yrde
Och nordan röt ur svartblå sky;
Och jag var glad, att båten styrde
Helskinnad genom Nockeby.

De natursköna stränderna försonade mig till någon del
med den gemena väderleken. Inga nakna och skrofliga
berg: allting lummigt, vänligt och inbjudande.

Ack! det är hårdt, på detta viset, 
Att guppa upp och ned, som vi. 
Deruppe ligger paradiset, 
Fast det vår nasus går förbi. 
Emot att höra stormens tuba,
Som dallrar genom ben och märg, 
Jag heldre satt med Ljunglöfs Cuba 
Bland blommorna på Blackeberg.

Jag spisade min middag om bord, som var både god och
billig, hvarefter jag gick på däck och fortsatte mina
geologiska forskningar.

Det duggade från himlabågen, 
Men regnet, Gud ske lof, försvann. 
Vi kuskade igenom vågen 
Och landade vid Canaan. 
Der låg det anspråkslösa tjället, 
Småskräpigt på sin gröna strand: 
Det var visst Canaan, men stället
Var icke något Canaans land.

Hesselby skall vara ett präktigt slott, som jag
ej fick se, emedan det ej behagar visa sig från
segelleden. Vi landade likväl vid den i fordna tider
så kallade Hesselbykrog, hvarifrån vägen går upp till
stora Hesselby.

Och gungande för vinden hviska 
De höga björkar med hvarann. 
En herrgårdsdräng står med sin piska 
Och ta'r sin verld, så godt han kan. 
En torparunge höll till godo 
Att äta krusbär ur kaskett. 
Och nedanför på bryggan stodo 
Två damer och en "sockensprätt".

Vid Löfstafjärden hade vi Österby, hvaraf vi ingenting
sågo annat, än en förfallen brygga. Görväln tordes
vi ej på, utan togo af vid Wentholmen och kilade in
i Svartsjölandet.

Jag käppen tog i hand och påsen 
Och steg vid Hillersjö i land. 
En kyrka låg på högsta åsen 
Och ett slags värdshus låg vid strand. 
Der fanns det öl att törsten dränka, 
Och att få qväll gick som en dans; 
Men bränvin fanns ej, kan ni tänka, 
Och rum för resande ej fanns.

Jag utverkade mig likväl nådig tillåtelse att passera
natten i skänkrummet med fyra fönster och en glasdörr,
två lampetter och en disk. Lika godt! man ta'r seden
dit man kommer. Innan jag gick till kojs, besåg jag
Hillersjö och dess trädgårdsanläggningar. Ägaren
sjelf var borta. Allt var ungt och grönskande. En
egendomlig pumpinrättning såg jag, nämligen 
en berså af pumpväxter med stora och små
pumper kring tak och väggar. En ko, som betade
på kyrkogården, upplyste mig, att hon mådde väl
och tillhörde klockaren. Hennes fromma utseende
harmonierade med stället.

Natten var lugn och välgörande. På morgonen i god
tid, i soligt och klart väder, var man om bord
igen, och innan kort åter på Löfstafjärden vid en
praktfull herrgård till venster om fjärden, midt emot
Lybeck. Mälarens gullgula bölja rullade mot stranden.

Gevären blixtra, hornen skälla 
I trakten af Hellichii slott.
Det är ej menniskor som falla, 
Det är ett slags pultroner blott. 
Och skotten knalla, eko svarar,
Och jagten låter segerrik: 
Hedin och Kullman jaga harar 
Kring backarna vid Riddersvik.

Kersö, hvaröfver vägen går till Drottningholm, är en
förtjusande holme, med en präktig Villa, inbäddad i
löf och rosor.

Vid Kersö vi en Bagge togo 
Som passagerare om bord,
Och solens strålar vänligt logo, 
Fast vinden spelade från nord. 
Och trän och blommor yppigt skifta, 
Och skogen klang af fågelsång; 
Och kammarrådet stod och vifta' 
Med hatten ifrån sin balkong.

*

Menniskan är en kastboll i ödets händer. Det går väl
an, då man kastas på ett någorlunda hyggligt sätt;
och detta var verkligen händelsen med mig. Jag
kastades nämligen helt oförmodadt om bord på en
speljakt. Inbjudningen var lockande, och jag vill
derför kalla den lilla förtjusande kutterungen för
Sirén, ehuru han hade ett mycket mer vidtfräjdadt
namn. Det var emellertid uppfriskande att komma på
en segelbåt och tillika komma i erfarenhet af, att
Mälaren äfven för speljakter är navigabel.

En liten treflig lustjakt är Sirén 
Med kuttertackling, flaggor och kanoner. 
Den kunde skötas kanske utaf en,
Men skötes bättre utaf två personer. 
Dess ägare är också dess kapten, 
Fast han har diplomatiska fasoner;
Han är en sjöbuss, och, om ni så vill, 
Han grönsallat förstår att laga till.

Salong och kök de finnas bådadera,
Två saker godt att ha' till kofferdis;
Med glugg i väggen till att transportera
Guds gåfvor in och ut på herrskapsvis.
Och vill man slå sig på att pokulera,
Så har man ljufligt fluidum på is;
Och bli' måltiderna ibland för starka,
Så fins det soffor, der man godt kan snarka.

Att segla Mälarn fram på detta sätt, 
Det är ju riktigt som att högtid fira; 
Det blåser icke mer än jemt och nätt, 
Att vimpeln blåser ut ifrån sin spira. 
Men skulle vinden skralna, är det lätt 
Att kasta ankar och sig ta' en vira: 
Det fordras endast, att man spelet kan 
Och är så många med, att det går an.

Jag har aldrig seglat på Mälaren förr än nu. Att
färdas på ångbåt, kan egentligen ej kallas för
någon seglats. Man skall ha' fock, klyfvare och
storsegel och, om man så hafva kan, en gaffeltopp,
som kan ge akt på vindarnes humör. Vi hade nu toppen
uppe, till tecken att det var en stilla, susande
morgonvind, som förde oss fram, förbi leende lundar
och stränder. »Natur! hvad du är skön!»

Jag svärmat för naturen allt från min barndomstid,
Nu är jag gammal vorden, som ni ser. 
Jag svärmar lik förbaskadt, och det får bli dervid: 
Jag älskar sol och blommor mer och mer.
Om jag till Skåne kuskar, om jag till Lappland far, 
Kan ej mitt sinne annorlunda bli. 
Jag gröna pantalonger också för jemnan har, 
Att visa för natur'n min sympati.

*

En liten sångfogel i aldungen.

På stranden en liten sångare sitter, 
Han börjar sin morgon med sång och qvitter. 
Han tycks så förnöjdt och lugnt ta' sin dag: 
Det gör han rätt i -- så tycker jag.

Han gratis har kläder och dessutom föda, 
Då skall han väl göra sig någon möda. 
Han sjunger ju ock rätt friska tag, 
Och det gör han rätt i -- så tycker jag.

Tenorer, som hans, äro mycket rara. 
Det skulle väl inte så oäfvet vara, 
Att få en talang med hans föredrag 
Till stora teatern -- så tycker jag.

Ty ännu har det ej kommit derhän, 
Att några talanger just växa på trän; 
När derför de träffas, så är mitt förslag 
Att ta' dem till vara -- så tycker jag.

Till sjös, äfven på en speljakt, kunna många
saker inträffa, som man ej har kunnat förutse. Jag
vill, i brist på annat för tillfället, i korthet
berätta, hvad som i en förtjusande vik och i nästan
fullkomlig stiltje inträffade på vår trefliga farkost
frukostdags.

Jag sorglöst mig sträcker på hyttens tak 
Och röker min lilla cigarr med smak; 
Jag ser, huru solen med guldkrona står, 
Jag ser, hur hvart moln uti djupet går. -- 
Allt glindrar så solklart och sommarljust:
Jag blossar och njuter, förtjust, förtjust!

Sirén skär i vågen sin silfverrand. 
I böljan sig speglar den gröna strand; 
Och skogen sig speglar också deri 
Och gläds åt sin lyckade fotografi. 
Det ångar ett blomdoft ur minsta pust: 
Jag sitter och andas, förtjust, förtjust!

Då blir uti köket ett skrammel och gny: 
Kapten bär en korf och en kalfstek med sky. 
Han skifvar med konst sin rökta lax 
Och ropar: "Si så! nu är frukostdags!" 
Det talet var verkligen ej så konfust:
Jag reser mig upp, förtjust, förtjust!

Och detta var just hvad jag ville berätta och ej låta
gå förloradt för den nu lefvande generationen, eller
undanhålla för någon framtida litterär fornforskare.

På eftermiddagen skulle en ångbåt från Köping vara
att förvänta. Jag afbidade denna lägenhet, för att
återkomma till mitt gamla, älskade Stockholm,

Och gick från jaktens glada lag 
Om bord med fröjd och gamman. 
Kapten poet är, liksom jag, 
Och skalder hålla samman. 
Hans båt jag egnar allt beröm, 
Mitt samvete att fria: 
Kaptenen hette Sederström 
Och ångbåten Maria.

Och med denna resebeskrifning, benägna läsare!

Om jag nu har pröfvat 
Edert tålamod, 
Eller eder söfvat
Med en sömn så god,

så   ber  jag tusen gånger om förlåtelse för det
förra och önskar eder lycka till det sednare, samt
tecknar vördsammast

E. S-dt.



Ett pelsjägarefolk.

På andra sidan Altaibergen och Dauriska alplandet,
mellan den isiga Jenisei, Norra Ishafvet, så väl
som Behringssundet och Ochotskiska Hafvet, bo flere
ryska folkslag, om hvilka verlden föga bekymrar sig,
ja en del af dem voro för trettio år sedan ännu
nästan fullkomligt obekanta till och med för ryska
regeringen.

Jakuterna, som uppskattas till ett antal af 200,000
själar, bebo landsträckan vid Lenaflodens stränder
mellan Wiljuiska och Aldaniska alperna, i en
vidsträckt, af obetydande berggrupper genombruten
dal. Deras hufvudorter äro Jakutsk, Wiljuisk och
Olekminsk, städer, af hvilka den förstnämda bebos af
3000 menniskor och den sistnämda af 1100, under det
Wiljuisk utgör en mindre plats.

Landets mycket nordliga läge är orsaken dertill,
att tre fjerdedelar af året utmärka sig genom dålig
väderlek. Fyra månader råder en vinter med 40--50
grader köld, fyra månader är kölden mindre häftig,
d. v. s. 20--30 grader, och nära två månader har man
starkt tö- och regnväder. Så blifver knappt en tid
af åtta veckor öfrig för sommaren, hvilken liksom
frambryter ur vinterns sköte. Nästan ur snötäcket
frambryta knopparne, utvecklande sig på en ganska
kort tid, alldenstund solen plötsligen bränner ganska
häftigt. Inom fjorton dagar efter islossningen prunka
de jakutiska ängarne i den ypperligaste grönska,
träden bära sin rikaste blad- och blomsterprydnad;
fjorton dagar senare blifva frukterna mogna;
marken bränner menniskorna under fötterna. Grönskan
förtorkas, liksom gripen af en glödande fläkt,
de mogna frukterna falla tillika med bladen, och
deras omedelbara följe ofvanifrån utgöres af de åter
kommande snöflingorna.

Det är klart, att man under sådana klimatiska
förhållanden icke kan vänta något utbildadt åkerbruk
bland jakuterna. De så väl, för att erhålla bröd,
men aldrig skola de göra jordens skötsel till sin
hufvudsysselsättning. Deremot idka de 
boskapsskötsel med synnerlig förkärlek, och hvarje jakut
äger en hjord, som han under sommaren och de korta
öfvergångsperioderna, som man blott oegentligt kan
kalla vår och höst, drifver på de feta betesmarkerna,
men under vintern föder uti jordhyttor medelst
det ihärdigt samlade torrfodret. Efter dessa sina
hjordar uppskatta jakuterna sin rikedom. Den spefulla
anmärkningen, som icke sällan riktas mot den mera
okonstlade landtbefolkningen, att den med större
sorgfällighet behandlar sin boskaps sjukdomar, än
sina egna åkommor, är hos jakuterna rena sanningen.

Men lyckligtvis veta de föga om sjukdomar, liksom de
flesta folk i de kalla zonerna. Deras lefnadssätt
är enkelt och regelbundet. Under vintern förtära
de för det mesta bröd och kött, äfvensom förvarade
skidfrukter; under sommaren tillkomma enskilta
grönsaker, saftrika frukter och en mängd fisk, hvarpå
floderna och sjöarne, så väl som bergsbäckarne,
äro utomordentligt rika. Fisk torkas äfven till
vinterföda.

De europeiska ryssarne påstå föraktfullt om jakuterna,
att de äro omåttliga bränvinssupare; men det bistra
klimatet, hvari de lefva, rättfärdigar väl deras
förkärlek för bränvinsnjutningen. Dock äro de ännu
mer passionerade rökare än drinkare, och tobakspipan
har hos dem, liksom hos indianerna, betydelsen af
ett fredsinstrument.

Under den korta, heta årstiden bo jakuterna gerna på
det svalkande vattnet, eller gräfva de sig, liksom
mullvadarne, hålor i jorden; under vintern hafva de,
på samma sätt som walakerna, fasta, väl betäckta
jordkojor, elier filtkojor, med ett rökfång, och
det så, att boningsrummet är på samma gång kök och
sofkammare.

Vintern tillbringa de jakutiska männen och qvinnorna
ingalunda i sysslolöshet. Zonens rikedom på jagtbara
djur, i synnerhet pelsdjur, skulle väl äfven utan
den af den ryska
regeringen dikterade förpligtelsen, att årligen
leverera ett bestämdt antal djurhudar såsom
statsafgift, ingifva dem böjelse för jagten. I sjelfva
verket äro jakuterna, till och med qvinnorna, säkra
skyttar med bössa och pil. Hela månader ströfva de,
försedda med ammunition, tobak, bränvin och knappa
näringsmedel, omkring i skogarne och å snöstepperna,
jagande sobeln, uroxen, renen, vargen, räfven,
argalifåret och andra under denna breddgrad
förekommande djur.

Jakuterna påstås vara tjufaktiga. I sammanhang
med omnämnandet af detta nationallyte må det vara
tillfredsställande erfara, att hvarje upptäckt tjuf
inför hela folket och i höfdingens närvaro af en
bland de äldste erhåller käppprygel, hvarigenom han
för hela sitt lif förlorar en ärlig mans rättigheter.

Till gestalten äro jakuterna medelstora, smärta
och proportionerligt byggda. Håret ligger slätt,
ansigtet är något platt, men icke så trubbigt, som
mongolernas. Deras ansigtsdrag tyda på den godmodiga
karakteren.

Qvinnorna äro väl växta, ytterst sedesamma,
renliga, flitiga och husliga, och icke slafvar, såsom
förhållandet merendels är med asiaternas qvinnor. Den
ryske resanden Uwaroffski berättar, att jakutskorna
aldrig visa en främling hufvud eller fötter obetäckta,
emedan sådant anses opassande.


Jakuter på resa.


Deras drägt är onekligen sällsam, i thy att den samma
nästan alls icke skiljer sig från mannens. Emellertid
deltaga de också i männens sysselsättningar: jagten,
jordbruket, boskapsskötseln och fisket.

Till formen är kristendomen införd i jakuternas
land, men den har icke bibehållit sig oblandad,
utan uppträder i förening med schamanismen. Sålunda
dyrka jakuterna ett högsta väsen, bikta sig också
några gånger om året i den grekiska kyrkan, men de
åhöra också de svärmiska schamanerna, som säga dem,
att det finnes underordnade gudar i himlakropparne,
i lefvande och liflösa föremål, äfvensom goda
och onda andar, hvilka man måste tillbedja och
gifva offer. Dessa offer försvinna naturligtvis i
»prestsäcken».

Jakuterna äro i besittning af mycken
konstfärdighet. Med ringa öfning förmå de
efterbilda hvarje konstföremål, som de undersökt. De
böss-kolfvar, som de tillverka, de kammar, som de
skära och pryda, äro fulländade arbeten.

De hafva mycken smak och fallenhet för handeln och
förstå så väl att göra den minsta räf- eller sobelhuds
form och färg gällande, att de derför ernå ett högt
pris.

I bössans handhafvande utmärka de sig; hvarken
köld, regn, hunger eller trötthet hindrar dem vid
förföljandet af en fågel eller ett fyrfotadjur. De
skola jaga en räf eller en hare två hela dagar, utan
att fästa afseende hvarken vid sin egen trötthet
eller hästens utmattning.

Jakuten har ej sin like i att umbära; det är för
honom ingenting att arbeta tre à fyra dagar utan att
äta. Särdeles under den stränga vintern falla ofta
ganska hårda försakelser på hans lott.

Jakuterna vörda de gamle, följa deras råd och erkänna,
att det är orättvisst och syndigt att förolämpa och
förtörna dem. När en fader har flera barn, bortgifter
han dem, det ena efter det andra, bygger dem ett hus
bredvid sitt och delar med dem hvad han äger i boskap
och öfriga ägodelar. Till och med skilda
från föräldrarne, äro barnen dem i intet hänseende
ohörsamma. När en fader har blott en son, behåller han
honom hos sig och skiljer sig ifrån honom endast i det
fall, att han förlorar sin hustru och gifter om sig.

Det jakutiska folket har äfven den stora dygden,
att vara ytterst gästvänligt. Inträd i en jakuts
tält, och han skall erbjuda allt, hvad der finnes
af lifsförnödenheter; stanna der en vecka, stanna
der till och med en månad, och han skall mätta er,
äfvenså er häst. Han anser icke allenast som en skam,
utan till och med som en synd, att emottaga betalning
för den gästvänskap, han bevisar.



Några ord om qvinnans husliga bildning.

Det kan väl betraktas som ett af de vigtigaste tidens
tecken, att jemte den manliga ungdomen äfven den
qvinliga icke blott uppfostras, utan fast mera
bildas. Bildning är otänkbar utan ett bestämdt kall;
bildningen afser icke mera menniskan i allmänhet, utan
hennes lefnadsmål; den börjar der, hvarest menniskan
börjar för sig formulera sin lefnadsuppgift; det är
skilnaden från undervisningen, som har
menniskan i allmänhet till föremål. Det är i denna
mening vi måste anse det qvinliga slägtets bildning
för ett så vigtigt tidens tecken. Undervisning hafva
de unga flickorna erhållit redan sedan hundratals år
tillbaka; bildning hafva de först på sednare tiden
erhållit; det vill säga: först på sednare tiden har
idéen om en qvinlig bildning uppträdt som ledande
tanke för denna så vigtiga och likväl så sällan
riktigt förstådda del af folkets bildning.

Dansande schamaner.
(Tillhör texten å föregående sida.)


Men just här är det, som vi hos dem, som intressera
sig för denna fråga, skulle vilja väcka en tanke,
hvilken, såsom vi tro, torde vara förtjent af en
vidare utveckling. Vi hålla det, säkerligen med
alla våra läsare, för alldeles öfverflödigt att
spilla något ord på det, som man måste kalla de
unga flickornas missbildning. Derunder förstå vi
den bildning, som företrädesvis åsyftar deras
sällskapstalanger och hvilken såsom värdelöst
framhåller allt, som icke står i direkt sammanhang
med den samma.

Ingalunda som ville vi rent af fördöma ett gagnlöst
parlerande af franska och ett dåligt pianospel. Det
skulle vara det samma, som om vi af idel pryderi ville
förbjuda damerna att bära falskt guld i stället för
äkta, då dermed blott afses effekt för ögat. Äfven
det har sitt goda och vi vilja icke tvista derom. Vi
mena naturligtvis, att allt detta i sig sjelft icke
är förvändt, men att det, drifvet till ytterlighet,
är skadligt; gifvet och taget i riktigt mått,
är det godt och helsosamt. Vi ville blott säga,
att det hvarken är bildning eller undervisning,
utan vida mer faller under begreppet utbildning. Åt
våra läsare öfverlemna vi att noggrannare bestämma
skilnaden mellan dessa ord och begrepp. Men så mycket
är visst, att hvarje slags utbildning, för hvilken
icke en bildning ligger till grund, är värdelös. Och
sålunda stå vi framför den egentliga frågan: hvari
denna det qvinliga slägtets bildning skulle bestå,
när man skiljer den från undervisningen och betraktar
den såsom någonting sjelfständigt.

Här vid lag har vår tid icke förnekat sin
karakter. Den har, i hvad den uträttar, öfver hufvud
och särskilt med hänseende till det qvinliga slägtet,
funnit och vidhållit den sociala ståndpunkten. Den
har icke så mycket gjort sig till uppgift att besvara
den frågan, huru det qvinliga slägtets bildning öfver
hufvud -- som ej må förblandas med undervisningen
-- utan fast mera huru bildningen hos flickor af
den lägre klassen kan och skall befordras. Och
svaret derpå gifves fullkomligt i vårt industriella
tidehvarfs anda. Äfven flickorna skola producera och
å sin sida genom arbete förtjena penningar.

Att detta i och för sig sjelft är godt och riktigt,
kan väl icke bestridas. Men lika litet kan det
betviflas, att det blott är riktigt för en bestämd
klass af den qvinliga verlden, nämligen för dem,
hvilka äro ogifta och hafva att sörja för sig
sjelfva. Emellertid är denna fordran alldeles
opraktisk
med afseende på dem, som hafva man och barn. Vi vilja
alls icke undersöka, hvarföre och i hvad mån detta
sednare är fallet. Hvar och en af våra läsarinnor
skall sjelf med ringa eftertanke finna detta. Men
de, hvilka hafva husliga omsorger för man och barn,
utgöra ju det öfvervägande flertalet. De kunna, för
förtjenstens skull, hvarken fläta halm eller sitta
vid symaskinen, ännu mindre blifva telegrafister --
de hafva andra vigtiga åligganden att uträtta. Hvem
skulle väl icke känna dem? Och hvem skulle icke
veta, att en qvinnas största arbetsamhet icke kan
åter godtgöra, icke kan ersätta försummandet af dessa
vigtiga åligganden? -- Men är detta icke fallet, så
lider dock intet tvifvel, att qvinnans kall afser
dessa »vigtigare åligganden» och att den qvinliga
bildningen måste afse uppfyllande af just dessa. Hvad
menas nu med dessa vigtigare åligganden, om hvilka
vi måste yttra oss?

Vi vilja ingalunda här egna dem en uttömmande
afhandling, men vi skola framhålla en af de
vigtigaste. Om en hustru icke förstår att »hushålla», 
är det illa bestäldt med henne och familjen.

Men hvad menas med hushålla? Vill det blott säga
att syssla med nål och tråd, damma och putsa samt
att koka en god soppa? Detta allt är förträffligt;
men hvartill tjenar det, om hustrun icke kan räkna? Vi
mena icke addera och subtrahera, hvilket hvarje flicka
får lära i skolan, utan vi mena färdigheten att reda
sig med en gifven summa i veckan eller månaden, att
deraf aflägga en liten besparing och likväl med de
tillåtna utgifterna prestera det högsta möjliga.

Tror man, att detta är så lätt och att här två
gånger två utgör fyra? Gå blott en gång in i det
första, bästa hushåll och jemför det med andra;
-- i hela naturens vidsträckta område gifves det
icke några så stora skiljaktigheter, som bland
hushållssätten. Ingenstädes -- vi säga det uttryckligen
-- ser man det inflytande, som menniskorna hafva på
sitt eget väl, så allvarligt och åter så glädjande,
som här. Samma summa i handen på tvenne husmödrar är
ganska olika; samma riksdaler är i den ena husmoderns
hand icke mer än tio öre, i den andras hand förvandlas
den till två riksdaler, och åter så, att man och barn
väl med smärta märka följderna i vårt första exempel,
under det de knappast se eller känna sparsamheten i
sådana fall, som det andra, om de också veta derom.

Gif  tvenne   husmödrar   samma veckopenning af tio
eller femtio riksdaler, och ni skall få se, huru
litet resultatet deraf
beror på de tio eller femtio riksdalrarne och i
stället huru mycket det kommer an på den qvinna, som
emottog de samma. Ack, om det äktenskapliga lifvets
lugna stunder kunde tala, huru högt skulle de icke
tala! Och huru allvarligt skulle de icke predika,
att man aldrig kan göra nog för det, hvarom man hos
qvinnorna får veta det minsta, för deras färdighet
att föra en ordentlig hushållning!

Nå väl, och om det förhåller sig så, hvad inverkan kan
den unga flickans undervisning och bildning hafva?

Vi tro, att de, riktigt uppfattade, kunna uträtta
ofantligt mycket. Vi tro, att man borde redan i hvarje
flickas första undervisning, hennes första bildning
införa principen af en passande hushållsräkning. Såsom
barn bör hon lära känna, att hon icke lär att räkna,
för att kunna räkna, utan för att kunna beräkna
någonting. Flickan måste såsom jungfru veta, hvilket
värde det har, att lära känna denna beräkning. Här
är icke stället att ingå i en pedagogisk afhandling
öfver denna sak. Men, för att med få ord säga vår
mening, ingen ung flicka borde lemna skolan eller
bildningsanstalten, utan att utreda ett exempel,
på hvad sätt hon skulle använda någon bestämd summa
för hushållet, eller huru hon tänkte indela en gifven
veckosumma. Ingen ung flicka borde utgifva sig såsom
bildad för sitt kall, om hon icke förstår att, med
bestämda inkomster, uppgöra en hushållsberäkning
för veckan, månaden eller året. Ingen flicka borde
utträda ur skolan eller pensionen, utan att vara
öfvertygad derom, att hon och hennes familj äro
förlorade, i fall hon behöfver mera, än hennes
man kan lemna henne, och att hon redan är i fara,
om hon regelmessigt förbrukar allt, hvad hon för
hvarje vecka erhåller. Ingen ung flicka borde anse
sig för verkligt bildad, så länge hon icke vet, att
sy är silfver och laga är guld. Ingen ung flicka borde
anse sig förstå elementerna af sitt kall, om hon icke
har bestämda åsigter öfver den del af sina inkomster,
som måste beräknas för klädsel, ljus, tvätt, eldning
och slitning af hushållsinventarier. Husmödrarnes
egentliga husliga bildning börjar, när de börja befara
att bryta mot det ändamålsenliga hushållets första
fordringar; hvarje familjefara i afseende på hushållet
börjar, när husmodern börjar utgifva mer, än hon får
utgifva. För det förderf, som deraf uppstår, skyddar
hvarken skönhet eller snille, Chopins etyder eller
Sue's romaner, och följderna deraf äro fruktansvärda.

Derföre tro vi, att de unga flickornas bildning
borde vara huslig i angifna mening. Lär dem räkna,
icke for verlden, utan för sitt hus; låt dem uppgöra
planer och utkast, icke för baler och sällskaper,
utan för en matsedel och för en veckobudget; lär dem
frukta för en dålig hushållning, för den
dagligen förstörda skillingen, för det dagliga bruk,
som är öfverflödigt och allt för stort; inför dem,
icke i Egyptens och Abyssiniens historia, utan i
konsten att förstå husets angelägenheter; öppna
deras ögon, icke för teatern och toaletten -- sådana
saker skola de nog taga reda på utan er tillhjelp --,
utan för verkan och behaget af det dagliga lifvets
angenäma vanor, som hvila på den fasta grunden af en
god veckoberäkning; ingif dem det angenäma medvetandet
af, att det ligger mera värde uti det genom omsorg
bibehållna, än i det köpta, och visa dem, att hustruns
värde består deruti, att hon genom det oupphörliga
sysslandet i smått slutligen presterar det största,
som en qvinna kan prestera, och att det måste vara
hvarje hustrus stolthet, när under sorgsna stunder
mannen lägger sin hand i hustruns och säger henne:
huru långt skulle jag väl hafva kommit -- huru långt
skulle jag icke hafva gått tillbaka utan dig! --
och ni skall mera bilda qvinnan för hennes sanna
kall, än genom alla naturhistoriska afhandlingar,
alla stickmönster, alla symaskiner, alla piano-
och sångstycken i verlden. Äktenskapen afslutas i
himmelen, men genomlefvas på jorden, och äktenskapens
hufvudelement är hushållningsberäkningen.

Detta måste vara den ledande grundtanken i qvinnans
husliga bildning. Hon behöfver icke veta någonting
om Ad. Smith och skall icke heller lära mycket af
honom, äfven om hon vet någonting om honom; hennes
national-ekonomi räcker icke längre än till veckans
eller på sin höjd till månadens slut; men af dagen
blifver året, och om mannen tänker och arbetar för
året, är qvinnan dagens herrskarinna och ansvarig
för den oemotståndliga makten i det, som för dagen
angår vår husliga existens. Deri ligger principen för
qvinnans husliga estetik; och uppfostran och bildning
för denna princip fattas. Derför skulle vi också vilja
göra propaganda. Saken är enkel; men det är en af
de största hemligheter i verlden och menniskolifvet,
att just de enklaste sanningarne måste så länge och
hårdt kämpa för sitt erkännande!

Vi skulle vara lyckliga, om dessa få ord funne anklang
hos åtminstone några få. Allt, hvad vetenskapsmännen
skrifva och tänka, är icke värdt så mycket, som ett
enda lyckligt äktenskap -- och ett lyckligt äktenskap
är omöjligt utan en god husmoder i den älskade
hustrun. Men en god husmoder bör vara bildad för sitt
kall, i fall icke hennes bildning först sent -- huru
ofta allt för sent! -- skall vinnas på mannens eller
familjelyckans bekostnad! Och för denna bildning,
för det principiella upptagandet af den samma i det
qvinliga bildningsväsendet öfver hufvud önskade vi
kunna med allt eftertryck verka hos alla fäder och
hos alla lärare.



Haga och Stallmästaregården.

Af Sylvia.

I.

Jag var för första gången i Stockholm. Det var en het
och qvalmig sommardag, dörrarne till köpmansbodarne
stodo vidöppna, och kritade fönster sqvallrade här
och der för tjufvar och vänner, att de, vid något
tilltänkt besök, säkerligen icke skulle påträffa en
enda mensklig varelse. På Norrbro stannade jag ovilkorligen
och skådade mellan Strömparterrens löfverk, huru små
ångbåtar regelmessigt kilade bort med de kokettaste
laster af bandvippor, tyllpuffar, sidenvolanger,
sammetskinder och fladdrande flor. Ja, huru skulle
jag tillbringa min dag? Skulle jag följa med strömmen
eller vandra framåt Kungsbacken, för att söka reda på
riksdagsman Klingenberg och hans familj? Jag fastnade
för det sednare -- lilla Andriette Klingenberg har
så vackra ögon! »Stockholmslif» tillsammans med
henne vore icke så oäfvet -- naturligtvis med hennes
pappa och mamma i släptåg -- jag proponerar aldrig
något, som är opassande, och tror mig vara en rätt
exemplarisk ung man. Intagen af dessa spekulationer,
hade jag småningom vandrat Drottninggatan framåt
och sträfvat uppför den långa backen samt dito
trenne trappors höjd, der jag vid min knackning
mottogs af en mager dam, som helt kort upplyste,
att riksdagsman Klingenberg för öfver fjorton dagar
sedan rest sina färde.
»Hans fru och dotter?»

»De hafva naturligtvis följt honom, och frökens
fästman med.»

»Fästman», upprepade jag och höll litet emot dörren,
som hon drog igen.

»En skånsk prost!» -- Hon mätte mig från hufvud till
fot med ett hvasst ögonkast, synbarligen misslynt
öfver, att jag så länge tog hennes dyrbara tid i
anspråk, och tillslöt dörren.

Jag stod nere på gatan, utan att veta, om jag var
mest förargad öfver att lilla Andriette forlofvat sig,
eller öfver att återigen ensam behöfva gå den långa,
soliga gatan tillbaka.

En öppen omnibus kom långsamt körande uppåt
backen med Haga och Stallmästaregården i stora
svarta bokstäfver utanpå vagnen. Kör för Haga och
Stallmästaregården! Jag vinkade kusken att stanna
-- ett vackert flickansigte tror jag egentligen
föranledde denna rörelse. Hon hade blåa ögon och en
stor blond chignon; men jag vågade naturligtvis icke
bestämdt anse henne som blond, förr än hatten vid
en stöt från vagnen for litet tillbaka och dervid
blottade några små guldskimrande lockar, som med en
vårdslös behagsjuka föllo henne ned i ögonen och som
betogo mig alla tvifvel på, att hon kunde nyttja hel
peruk.

»Är det långt fram till Stallmästaregården?» frågade
jag och riktade på henne ett par blickar, som några
andra unga damer funnit vara rätt oemotståndliga.

Hon svarade mig icke och syntes ej akta på min person,
mera än en, som aldrig fanns.

»Åh ja, det är en bit», inföll i stället en gammal
man, som satt midt emot mig, bredvid ett korthalsadt
fruntimmer med en stor torgkorg på armen, i hvilken
skramlande buteljer och knipsluga kräftor höllo
duett. Dessa sednare, i tydlig fruktan för den
röda färgen, sökte att från hennes knä göra en
von-der-Tann-artad »koncentrering» bakåt. Hennes
granne flyttade sig från detta oroliga sällskap öfver
till min sida. Han var en kraftfull, hög figur, med
silfverhvitt hår och ett drag af en goddagspilt kring
den fylliga, något insjunkna munnen. -- »Jag förmodar,
ni är resande», fortfor han, "eftersom ni gör denna
fråga. För min del är jag Stockholmsbo och temmeligen
orienterad den här vägen. Ja, hvad säger ni om mig,
som i öfver sextio års tid, minst ett par gånger i
veckan, gjort en titt till Stallmästaregården!»

»Jag säger, att ni då väl redan i kolten fick smak
for värdshuslif.»

»Åh hå, jag är öfver åttio år! Men om ni varit med
i min ungdom, skulle ni fått en bättre tanke om
utvärdshusen. På den tiden, när man ville roa sig,
tänkte man genast på skog och äng eller släda och
fäll; nu ha' kaféerna förstört den smaken, och man
finner nöjet under tak eller fåtaliga träd och mellan
qvafva hus.»

»Men Strömparterren ...»

»Ja, jag är visst inte den, som vill nedsätta
något. Chacun a son gout! Det är ju så vanligt, att de
gamle prisa sin ungdomstid. Jag minnes, då min farmor
talade om Carl XII och min mor om Gustaf III.»

Han tystnade. Var han icke sjelf en gengångare från
denne Gustafs tid? Hans lätta och behagliga rörelser,
hans höjda hufvud och glänsande ögon gjorde honom
till en värdig representant från detta förgångna,
der frivoliteten gömde sig bakom elegansens slöja
och den högsta lefnadsvishet var -- ett glädtigt
lif. Sjelfva hans pratsamhet var ett bevis på, att han
i alla sina dagar hyllat den Gustavianska filosofien --
att gripa ögonblicket i flykten --; det var för honom
en förströelse att tala till mig, och derföre talade
han temmeligen hejdlöst och med få uppehåll, utan att
hans ordsvall derföre tycktes hafva någon gemenskap
med ålderdomens vanliga pratsjuka.

»A propos», återtog han, »det der gamla huset
till höger, som vi just passerade förbi uppe vid
Kungsbacken, -- ni ser, der qvarstår ännu en paviljong
inuti trädgården, i hvilken de mot Gustaf sammansvurne
herrarne hade sina möten. På den tiden kallades huset
för 'Mummens källare', gällde 
något senare också under namnet 'Mon Bijou', men är
nu privat egendom. När jag far här förbi, kan jag
inte låta bli att tänka på Dupuy, sacre-dieu! jag
afundas honom hans tur hos damerna» -- han kastade på
vår blonda reskamrat en hastig och ännu eldig blick;
»min mor, jag har allt skäl att tänka godt om henne,
var alldeles betagen i denna sin tids Don Juan,
hvars öde var en återupprepad landsförvisning. Det
var för Venus' skull han blef drifven från Danmark
och för Bacchus' från Sverige. Den danska prinsessan
måtte emellertid haft god smak, och jag kommer ihåg,
att man ansåg hennes lilla intrig förlåtlig nog. Det
var just inne hos Mummens, som han bjöd på de tvenne
fyllda bålarne, hvilka han kallade monarkiens och
republikens. Hans gäster voro naturligtvis färdiga att
springa hvarandra öfver ända, för att underdånigst
dricka af den allernådigst höga drycken; men som
den befanns blott innehålla färgadt vatten, sällade
man sig snart under skämt och glam till värden,
som uteslutande serverat sig ur republikens bål,
hvilken innehöll en stark och präktig 'trafalgar'.»

»Och för detta skämt blef han landsförvist ...» 

»Ja; men låt oss inte glömma, att man skref 1800.» -- Det
låg en skämtfull gnista i hans ögon, då han sade dessa ord. 

»Här till venster», fortfor han, kanske inte
obenägen att byta samtalsämne, »var fordom källaren
'Tre Liljor'.»

'Movitz helt allena
På Tre Liljor satt en gång ...'

Ni hör således, att den icke heller är utan sina
anor. Men äfven den har i tidernas längd förvandlats
till privatbostad. Jan Petter Theorell var en af
de första privatpersoner, som der slog upp sina
bopålar.»

I detta ögonblick lät den blonda flickan omnibusen
stanna och steg ur. Jag sände henne ett saknadens
ögonkast, hvarefter jag, utan några distraktioner,
vände mig till det sällskap, som en allgod försyn
syntes hafva utsett åt mig i min ensamhet.

»Här, till höger, hafva vi återigen ett f. d. 'Mon
Bijou' och till venster midt emot är 'Altona', eller
'Nya Mon Bijou'.»

»Det här är en lång gata», afbröt jag den gamle,
hvilken på detta sätt dokumenterade sig att vara
en äkta källarkund och som fann ett nöje uti att,
så godt ske kunde, introducera mig i Bacchi gårdar --
»en lång gata med så många värdshus och passerande
likvagnar, -- ja, på lifvets fröjd följer dess slut!»

»Ni har rätt, det är samma eviga kretsgång», svarade
han, och en lätt suck höjde hans sirligt veckade
skjortkrås. »Men se här är tullen! Och der på kullen
till venster framskymtar 'Norrbacka' mellan träden;
der nere, ni ser, hafva vi 'Stallmästaregården',
men vi måste först ta' höger sväng genom den här
lilla alléen.» -- Härvid steg han ur åkdonet, och jag
följde hans exempel. Nedkommen kastade han ännu en
blick tillbaka. -- »Ja, Norrbacka», sade han, »var
förr mycket besökt; men så hade man der också det
herrligaste tallstruntöl, man kan tänka sig, oh! mon
ami!» -- han förde tungan upp till gommen med ett
smällande ljud. »Blott några gånger om året går der
nu lifligt till, och det är när Jägareförbundet har
sina täflingsskjutningar der uppe i Solnaskogen. Ja,
c'est fini, -- allt är föränderligt under solen!»

Det lägrade sig ett flyktigt moln öfver hans panna,
men som försvann i ett leende, då han åter började:
»Ni väntade kanske att få se något riktigt storartadt
här på Stallmästaregården! Men våra förfäder
voro gens sans pretention och hade måttliga begär efter
lyx och beqvämlighet. Ja, jag kan väl säga 'förfäder',
ty den här byggningen till venster är öfver två
hundra år; -- fastän den kanske också har fått kännas
vid tingens föränderlighet, så fins här dock alltid
något af det gamla qvar.» -- Det gjorde honom synbart
godt att kunna säga detta, och leendet fortfor att
ligga qvar öfver hans ansigte, då han, efter en liten
paus, åter tog till ordet: »Man har likväl kanske
icke alltid fört ett ruckellif härinne. Några tappra,
dugtiga krigsbussar hafva här måhända murat grunden,
då de, vid en eller annan fredstraktat, intet bättre
haft att göra. Ser ni, ängen här skänktes af Carl
Carlsson Gyllenhjelm till hans stallmästare Hebbe,
som lät bygga upp huset, hvilket ursprungligen varit
stallmästareboställe.»


Stallmästaregården.


Vi gingo in i källarsalen, och jag betraktade icke
utan intresse bjelkarne i taket och lemningarne efter
de gamla spislarne, under det vi slogo oss ned vid
ett af de många ekbord, som, vår Herre vete i huru
många decennier, upptagit väggarne.

»Dessa bord hafva inte alltid stått så här tomma. Jag
vet, då man ordentligt bildade kö, för att komma in,
och de söndagar, då tre personer från morgon till
qväll voro fullt upptagne med att breda smörgåsar, ja,
det var à ce temps-là! Men -- det är dock icke så många
år, sedan man här en dag lefde om det förgångna. Det
var den dagen, då vår Blanche begrafdes. Här på gården
trängdes efter jordfästningen en brokig blandning af
skinande skarpskytteuniformer och splitter nya och
slitna ytterrockar. Men det låg en dödsskugga öfver
denna tafla, ty han, som skänkt ljus och lif åt så
mången tafla, var borta -- och hvar och en kände inom
sig, att det var ett graföl, man drack. -- Men ni
dricker ju endast sodavatten!»

Han blickade med ett visst förakt på mitt glas,
under det han smuttade på sin varma blandning. »Jag
har druckit toddy sedan 1806", ett leende sköt åter
fram i hans mungipor, »det året började läkarne att
skrifva långa uppsatser i Posttidningen om, att punsch
var den skadligaste dryck, man kunde tänka sig, men
att deremot ingenting vore nyttigare än toddy. För
att sköta sin helsa började man således litet här
och der att tuta på. Också jag var naturligtvis rädd
om min kropp och drack således, som sagdt, anno sex,
just här på stället och på denna plats mina tre första
toddar och har sedan temmeligen ordentligt hållit
på med den dieten. Skål, vive la joie!

»Ja, ni skulle ha' varit med och ätit af Pierre
Bichards biffstekar! Ah!» Han knäppte med fingrarne
och hans ögon tindrade allt klarare, under det han talade:
»Jag stod en gång i köket, när han halstrade dem. Det
var, ma foi, inte för den vackra flickan, som glödgade
pannkakslaggarne, utan endast i konstens intresse jag
stannade der! Eh bien! först lade monsieur Bichard
biffstycket mellan tvenne skifvor sämre kött och allt
detta mellan de båda jernen, som brände bort allt det
sämre köttet, men all musten blef i biffen. Parole
d'honneur, om jag förstår, huru han kunde sälja en
sådan för en riksdaler! Oh, mon ami, ni har aldrig
ätit något sådant ni, oh, non jamais! Bichard var
också en af gårdens förnämste mästare; men så hade
han ju varit kock hos Carl Johan! Ej heller förstod
någon att som Pierre låta champagnekorkarne smälla,
och aldrig har jag sedan sett dess fräsande perlor
hvirfla så lustigt omkring, som då.»

Han tystnade några sekunder, det brann eld i hans
ögon: en qvarglömd gnista ifrån ungdomsflamman,
hans panna höjde sig och hans mun smålog.

»Mamsell, ännu en half toddy! Ni, min unge vän,
måste också dricka en! Se så, det var rätt, skål!

'Säll den, som med sitt öde är förtrogen 
Och ej förtviflar, som det sker tyvärr; 
Som äta kan sin sill förnöjd på krogen 
Och glömma bort biffstekarne hos Pierre!'

»Så sjunger Sehlstedt, fast han inte hör till de
gamla stamgästerna. Men här, må ni tro, jag haft
mången glad stund tillsammans med kontrollör Torslow,
direktör Öhman och historiemålaren Dahlström. Det
fanns ingen dag, som den sednare inte kom hit. Han var
den värsta fotgängare jag har känt. Som ung hade han
till fots genomvandrat en stor del af den europeiska
kontinenten, och på gamla dagar var det ett intet
för honom att gå en eller annan mil. Men, också han
har gått dit, derifrån intet återvändo finnes. Så
äfven Söderberg. Ja så, ni har aldrig hört talas om
honom. Jo, han var urmakare, och när han kom hit,
visste man alltid, hvad klockan var slagen. Ser ni,
hans skjortknapp bestod af ett miniatur-ur! Denna
lilla kompass, som hänger vid min kedja, har jag
fått af honom. Han hade alltid en dosa på sig, full af
sådana små tingestar, och han bjöd sina vänner dem,
precist som då andra bjuda en pris snus. Han och
jag disputerade ofta, ja, presque toujours; ty han
påstod sig föredraga Blå Portens aborrar och Lidingö
lake framför Bichards biffar, c'est incroyable, mais
vrais; likväl tror jag, att han inom sig erkände mig
ha' rätt, ty han försummade ingen dag att komma hit,
och han hade lika gent till aborrarne åtminstone. Ack,
också Blå Porten är grusad. Ett Hasselbacken har
visst uppstått i stället, och det skulle också ha'
tur med sig, ty Pierre Bichard var den förste, som
höll der. Denna anläggning öfverträffar visst det
gamla i elegans, och folk tränges
också der, men det är inte det gamla folket och ej
heller det sprittande lifvet från tredje Gustafs
tid. Jag var visst inte mer än fem år, då han blef
skjuten, men lifvet dog inte genast bort med honom,
och jag kommer ihåg skor och silkesstrumpor,
sprättvärjor, muscher och pudradt hår. Men ni
skall väl taga hela lokalen i ögonsigte? De här
smårummen äro för enskilta sällskaper, med mystiska
krokar på hvarje dörr, små skyddsvakter för månget
rendezvous. Ja, kärleksäfventyr ha' kanske inte här
spelat sin minsta roll. Hvem vet, om icke sjelfva
drottning Christina någon gång härute rekreerat
sig från regeringsomsorgerna med en eller annan
intrig. Åtminstone har hon låtit bygga en paviljong --
kom ut på gården, skall ni få se den!»

Han gick med lätta, nästan elastiska steg före mig och
jag följde honom, när som helst beredd att se honom på
sin klack göra en af förra seklets eleganta svängar,
men han stannade i stället hastigt under en gammal
lind.

»Min salig farmor berättade, att drottning Christina
sjelf planterat dessa fyra lindar; denna blef på
slutet af förra århundradet af smeden Jagare 
omgjordad med en jernring, som nu är alldeles öfvervuxen
af mossa och bark.» Han slog med sin fina, smala hand
på en af de ihåliga trädstammarne. -- »Troligtvis
planterade hon dessa lindar vid samma tid, som
denna åttkantiga paviljong blef byggd. Den är ännu
fullkomligt väl bibehållen i sitt ursprungliga skick
och med sitt kupiga tak, och man saknar blott de i
bly infattade fönsterrutorna, som nu ligga häruppe på
en skräpvind. Men drottning Kerstin har nog tittat ut
genom dem och tillsammans med någon favorit beundrat
Brunnsvikens krökningar.»

Han tystnade och blickade ut genom ett af den
åttkantiga byggningens fönster. Solen kastade
här och der guld på vattnet, hvars glänsande yta
var infattad i en lefvande krans af ängsblommor,
björkdungar och furukullar.

Ett ögonblicks hvila.
(Se texten, sid. 179.) 
»Målningarne här äro ännu bibehållna», började han,
hastigt afbrytande sina funderingar, i det han vände
sig om, »de äro bibehållna, utom i midten på taket,
der en gång ett stycke föll ur och der man i stället
målat denna punschbål med slef. A propos, vi skola
väl ännu ha' oss något till bästa. Hvad säger ni om
Grönstedts, Tjulanders och Cederlunds punsch eller
Demontowicz' konjak? Ni hör, jag också förstår mig
på den moderna smaken.»

Sedan vi afgjort, hvad vi skulle reqvirera, slogo vi
oss ned i den luftiga paviljongen, medan de gamla
lindarne utanföre förtroligt hviskade om fordna
lysande tider, under det de lutade sina kronor samman,
lik en äreport, rest öfver det förflutnas minne.

»Hvem tycker ni, att denna flicka liknade? Jag menar
hon, som nyss satte fram brickan åt oss. Hon är visst
lite passée, och man kan snart med Bellman säga om
henne:

'Har hon lika vacker hy? 
Nej, nu är hon ful och grå! 
Hennes vackra ögon blå 
Kunna ej mer förmå ...'

Men oaktadt allt detta, så liknar hon?»

»Flickan i omnibusen!» svarade jag efter en kort besinning.

»Ja, det är inte så utan, och derföre kunde jag inte
låta bli' att betrakta henne under färden. De äro
rätt vackra flickor, båda, men komma på långt när
icke upp emot den tredje, som de påminna om. Oh,
sacre-dieu! Det var en qvinna! Hon var uppasserska
här på gården och drog hit mera folk, än sjelfva
biffstekarne. En älskare kan inte önska sig ett mera
rosenfärgadt blad för sina kärleksbref, än hennes hy,
och ingen mörkare himmel för sina möten, än hennes
ögon. Hon kallade sig Hanna, och, ma foi, tror jag
icke, hon var döpt till det namnet, kanske tyckte hon,
det lät lika mjukt och behagligt, som Rosa, Eugenie
eller Desirée, hvarmed de andra nymferna bytt ut sitt
Stina, Lisa eller Kajsa; men detta är ju en förlåtlig
svaghet -- en vacker uppasserska måste ju också ha'
ett vackert namn.

»'Jag får ingen bugt på dessa välsignade lockar',
sade hon ibland, 'jag har en hel timma i dag förgäfves
sökt att kamma mitt hår lika slätt som Rosas', och hon
vred om fingret en gyllene länk, under det hon kastade
en blick bort till Rosas något tunna kastaniefläta,
och lät den derpå sjunka ned till Rosas kinder, som
vid hennes ord antogo en lätt skiftning i gult. Man
måste pardonnera en sådan flicka, i fall hon är litet
fåfäng om sitt yttre; men med tillbedjare för sina
fötter från morgon till qväll och kanske från qväll
till ljusan dag ... dock, ni rör ju inte ert glas!

»Att Hanna lefde på bindmössornas tid», fortfor han
efter en liten paus, »behöfver jag väl inte säga er,
den är förbi, liksom så mycket annat. Et pourquoi,
monsieur? De voro de kokettaste ting på de kokettaste
hufvuden, och flickorna handlade kanske grymmast emot
sig sjefva, då de bortlade detta mod. Den lilla blå,
guldpaljetterade mössan med sina vingar, som Hanna
ständigt bar, gaf hennes utseende något seraflikt
eller kanske förr något af en vingad fjäril, och en
fjäril var hon och sög honung oeh dagg, hvar hon
kom. Hon var enda barnet till en klockare; avoir
une fille unique, och släppa ut henne så der vind
för våg! Men klockaren var måhända andligt sinnad,
han kände till psalmerna, men hade kanske aldrig i
sin tid hört talas om sirénsånger.

»En dag kom Hanna och visade mig en bred, slät
ring. Den dagen låg det ett blekt doft öfver
hennes kinder; och hennes ögon blickade liksom
bort i något okändt fjerran. 'Jag skall gifta mig
till hösten', sade hon, 'och orangören på Haga
skall bli' den lycklige.' Hon log med ett svagt
försök att få fatt den glädje och bekymmerslöshet,
som hittills alltid följt hennes rörelser. 'Jag har
druckit nog med champagne och höstat in tillräckligt
drickspenningar! Och utomdess -- så menar han ärligt
och är inte lik så mången annan.'

»Härvid föllo hennes ögon bort på en ung baron S.,
löjtnant vid andra gardet och som en lång tid visat
sig höra till Hannas lifvakt. Det låg något djupt
och egendomligt i den blick, hon kastade på honom.

»Samma qväll såg jag, att Hanna talade med sin
utkorade. Det var en lång, smärt gosse med ett
genomhederligt ansigte. Men vackra flickor hafva
icke alltid smak för hederliga karlar -- och Hanna
kastade sitt lilla hvita förkläde, så fort han
var gången, öfver sitt hufvud och sprang snyftande
bort. Men följande dagen voro hennes ögon så klara,
som om de aldrig fällt en tår, ja, kanske klarare än
någonsin, hennes kinder brunno och hon var snarare
som en etherisk varelse, der hon sväfvade bort emot
Bellevuepark. Vid grindarne der såg jag henne några
timmar derefter skiljas från baron S.

»Det gick nu en tid bortåt och Hanna tycktes vara
samma behagsjuka och barnsliga flicka, som före
sin förlofning. En gång förde jag talet på hennes
förestående giftermål.

»'Han är en så god gosse', sade hon, 'jag önskade,
att jag lärt känna honom innan ...' Hon tystnade,
ett tankfullt moln slöjade hennes strålande skönhet
och hon tillade dröjande: 'innan jag kom hit.'

»Ett par dagar derefter kom hon leende emot mig och
sade: 'Vet ni den stora nyheten? Rosa skall gifta
sig med någon, som hon riktigt tycker om!'

»Det låg ingen afundsjuka i hennes blickar, men
det var ett visst bittert tonfall i hennes röst,
då hon tillade, 'liksom hon visste, hvad det är --
att tycka om!'

»'Vet lilla Hanna det då?' frågade jag.

»Hon gaf mig en flygtig blick, en dimma skymde
dess sol; men dimman sjönk och solen bröt fram
med en brännande glans. Jag hade rört vid ett
exploderande ämne, sacre-dieu! De ögonen glömmer jag
aldrig. Douleur et passion! Men, mon ami, hvem kunde
väl tänka sig ett sådant känslornas djup hos en så
lätt och lekande flicka? Jag blef till mods, som om
jag rört vid ett getingbo, och bytte genast om ämne,
med att fråga, hvad hon bjöd på till middagen.

»'Allt hvad ni vill önska er bland flygfän, däggdjur
och fiskar!' svarade hon, på sitt flygtiga sätt och
med ett litet leende, 'dito alla möjliga och omöjliga
desserter, glädje och champagne, ja, allt upptänkligt,
utom kanske lugn och ro', tillade hon skrattande.

»'Jo, nattro!' inföll lilla Rosa, som då passerade
förbi oss med en bricka.

»Hanna hade alltid den gracen att servera mig och
mina vänner. Också denna middag buro hennes små händer
fram våra karotter och tallrikar; men jag märkte, att
händerna darrade och att det låg liksom en febereld
öfver hennes genomskinliga skönhet.

»Hon var icke van att under serveringen stanna inne
hos oss; äfven andra gäster brukade hon aimabelt se
till godo, och fastän hon naturligtvis icke kunde
passa upp på hela verlden, så sväfvade hon likväl
igenom alla rummen som en elfva, icke förnekande
något hvar att fröjda sig af hennes åsyn, eller att
till och med en passant snappa upp ett famntag. Men
denna dagen blef hon temmeligen stilla i vårt rum;
dock sköt hon undan det henne bjudna champagneglaset.

»'Hvad går åt Hanna?' hviskade jag till Rosa, 'hon
är i dag inte rätt à son aise, tror jag?'

»'Det har hon inte varit på lång tid. Baron S. har
kollrat bort henne, pratat en hop tok om giftermål
och sådant. Nu har han inte varit här ute på öfver
fjorton dagar. Jag förstår inte, huru hon har kunnat
vara så dum att tro honom. Sannerligen tänkte jag
icke, hon hade för godt hufvud dertill!'

»'Mais le coeur, petite Rose!'

»'Ja så, likör de rose!' svarade hon och sprang sin väg.

»Med nya gäster, som kommo från staden, spred sig
kort derefter ett rykte om, att baron S. var förlofvad
med en hoffröken.

»Vi sutto just här i paviljongen och afhandlade de
apparanser han kunde draga af denna förbindelse. Jag
kom ovilkorligen att tänka på Hanna, pauvre fille! I
samma sekund fladdrade hennes ljusa klädning förbi
våra fönster, då hon
ilade ned emot stranden och likt en sommarflägt sjönk ned i 
Brunnsvikens vågor, der hon gömde sig på djupet bland dem.

»La malheureuse!  Qvällsolen kastade, som nu, sitt 
blodröda sken och smyckade viken full af glödande rosor; 
men midt ur denna bukett hämtade man också en daggstänkt 
lilja.

»Om hon då kunnat se sig, hon skulle icke klagat öfver 
sina lockars bucklor -- petite folle!»

*




	Ett ögonblicks hvila.

(Till illustrationen å sid. 177.)

Så -- skall man då återigen plågas af den förfärliga
musiken! sade tant Marie, då det outtröttliga
positivet utsände sina skärande toner på den
trånga gården, under det positivspelaren med stor
uppmärksamhet höll utkik mot fönstren, för att få syn
på någon musikälskande gynnare. Och derpå slog hon
igen dörren och begaf sig till de mot gatan belägna
rummen.

»O, det odrägliga positivet!» säger ju frun alltid
-- menade Anna -- »och så går hon likväl om aftnarne
och inbillar sina gäster, att hon är hänryckt, när
någon sitter och skrålar vid pianot i salen. Nej,
man förstår sig nog också på musik, skulle jag tro,
för si jag har nu hört så mycket af den sorten både
på »Djurgåln», i Strömparterren och Berzelii park,
ja, och i Hornskroken; men hos Wallman på Mosebacke
är den allra bäst, ty der finnes det så fina herrar,
som bjuda upp till dans. Ja, man kan till och med
dansa efter ett positiv, -- det har jag försökt ganska
ofta både i köket och annorstädes; det går riktigt i
takt -- det förstås, inte efter alla -- men så är det
också några af dem, som äro riktigt rörande, och det
sade äfven mitt förra herrskap, der jag verkligen
hade det mycket bra, om man undantager maten. Ett
positiv låter så vackert, och likväl kan man betala
efter behag; men på operan är det rysligt dyrt. Mitt
herrskap ger mig aldrig pengar till operan, och det
kan göra det samma -- men ...

»Men jag får också lof att titta ut genom fönstret. Se
bara på muraren, som skulle stryka grannens vägg. Han
gör ingen nytta, så länge musiken varar; och kamrerns
pigor se'n -- de lägga inte en hand vid sitt arbefe,
och ändå ha' de stortvätt i dag. -- Nej, se man
bara på drängen, han sätter sig minsann på kärran,
i stället för att sopa -- Gud må veta, hvad hans
husbonde skulle säga, om han såg det, ty det är en
sträng herre. För barnen der nere är det också ett
stort nöje, och de begripa nog, att spelet är bra, ty
de äro i alla fall vanda vid lika fint som herrskapet,
skulle jag tro, ja, jag tror till och med att den
här lilla bytingen förstår den vackra musiken, så
sprattlar han. -- Så, der kom då en skilling från
tredje våningen -- ja, det är visst mycket bildadt
folk der uppe. Men så går han också strax, för han vet
ganska väl, att det inte vankas mer här i huset. Inne
från grannens är det emellertid alldeles som han stod
här på gården, och det är ändå alltid en tröst och
en passande anledning till ett ögonblicks hvila; -- så
tyckte äfven min förre fästman, gardisten, -- det var
for resten en vacker gosse, men det är ändå simpelt
att spatsera med en, som inte är korporal ...»

Medan positivspelaren nu drager vefven hos grannen
och jungfru Anna håller på att afsluta sin monolog,
begagna vi tillfället att för läsaren slå upp ett
annat blad med nya scener ur lifvets panorama.




	Vid soluppgången.

Se! ur öster, i guld, 
Höjer morgon så huld
Purpurstrålande vingarna opp; 
Blomman öppnar så skön
-- Liksom bad hon en bön -- 
Emot dagen sin prunkande knopp.

Hör, hur fåglarnes sång 
Och små bäckarnes språng
Blanda toner i skön harmoni. 
Se! hvad rör sig nu der? 
Ack! det ekorren är, 
Uti björken han hoppar så fri.

Se på klippan vid strand, 
Hur den kysses ibland 
Af små yrande böljor i lek; 
Se, hvad glitter på sjö,
Kring den grönklädda ö 
I den tidiga solstrålens smek.

Kan väl skönare ses? 
Månn' väl sällare ges, 
Än att skåda naturen i frid?
Derför pris den, som gaf 
Berg och ängar och haf,
Som gaf morgon och afton sin tid;

Och hvars mäktiga blif 
Skapte ljus och gaf lif 
Uti verldar, millioner i tal; 
Han, som danade så 
Detta himmelens blå, 
Detta gröna i skogarnas sal;

Som gaf kärleken plats,
Så i torp som palats,
Hvar der finnes ett menniskobröst;
Som gaf hopp, som gaf tro,
I vårt inre att bo,
Att åt lidande hjertat ge tröst!

Till Hans pris höjer jag,
I den gryende dag,
Upp min röst vid en anblick så skön;
Men går solen i höjd,
Tystnar sången af fröjd,
Och förbyter sig tyst i en bön.

Hafvets son.

*


Petchabury-hålan.

Icke långt ifrån staden Petchabury, nära Bangkok,
vid Siamesiska Viken, reser sig ett berg af egendomlig
gestalt, från hvilket man å ena sidan har utsigt öfver
omätliga slätter och å den andra mot en horisont,
begränsad af hafvets töckenartade färger.

När vi lemnade spetsen af detta berg, säger en
fransk resande (Henri Mourot), nedstego vi uti
en fördjupning, utgörande kratern af en slocknad
volkan. Här finnas fyra eller fem grottor, af hvilka
i synnerhet tvenne hafva ett förvånande omfång och
djup samt äro särdeles pittoreska. Vid åsynen af en
dekoration, som framställde dem med trohet, skulle
man anse dem som ett verk af en liflig inbillning,
och man skulle förneka möjligheten af att få se
någonting så skönt i naturen. Klipporna, länge hållna
i smält tillstånd, hafva vid afkylningen antagit dessa
sällsamma former, som äro egendomliga för slagg och
basalt; sedermera, mycket senare, under det att hafvet
dragit sig tillbaka (ty alla dessa berg hafva uppstått
ur vattnets sköte) och markens fuktighet fortfarande
afsipprat, hafva dessa samma klippor antagit så
rika och harmoniska färger, de hafva utstyrts med så
imposanta och täcka stalaktiter, hvars höga och hvita
pelarrader synas uppbära hvalfven och väggarne af
dessa underjordiska rum, att man tycker sig öfvervara
en af dessa sköna, fe-artade scener, som man å
stora teatrar är i stånd att framställa. 

En skicklig
arkitekt fick uppdrag att göra dessa grottor mera
tillgängliga för besökande. Han drog bästa möjliga
parti af alla de fördelar, naturen erbjöd, utan att
på något sätt skada deras pittoreska utseende; om
hammaren för öfrigt blott berört klipporna, skulle
han vanställt dem; arkitekten åtnöjde sig med att
helt enkelt jemna bottnen och inrätta några vackra
trappor, för att underlätta nedstigandet i det inre af
grottorna och låta dem visa sig i hela sin skönhet.

Liksom hvarje storartad naturföreteelse ovilkorligen,
oss alldeles omedvetet, förer tanken hän till ett
högre väsen, som vi tro vara upphofvet till allt, så
ledas vi också derhän, att i hvarje sådant fall vilja
anse dylika skapelser såsom uttryck för storheten hos
alltings upphof och befrämjare, eller att deruti finna
medel till ett närmande till »den, som har himlen
till säte och jorden till fotapall». Det religiösa
sinnet der på orten har också följt denna känsla, då
den mest pittoreska af de tvenne hålorna förvandlats
till tempel. Denna håla har
nämligen rundt omkring blifvit försedd med gudabilder,
af hvilka den största, som är helt och hållet
förgylld, föreställer den slumrande Buddha.

Den teckning, som artisten och xylografen här för
oss framlagt, framställer för läsaren en ringa del
af grottan, men den torde dock vara tillräcklig
att förhjelpa tanken lättare förflytta sig till den
uppgifna orten, der denna egendomliga och praktfulla
naturföreteelse, vid besök på stället, lemnar ett
djupt, gripande intryck -- ett bevis för förmågan hos
naturen att bilda konstverk, som menniskohanden icke
förmår efterapa.

Efter att sålunda hafva gjort ett besök uti
jordens inre, der naturen, enligt vår menskliga
uppfattning och skönhetssinnets lagar, alstrat
underbara företeelser på det geologiska området, --
så låtom oss utträda, åter vända blicken till någon
punkt hos oss sjelfva, och då ligger oss så nära
till hands en ny bild af en annan konstnär, att vi
finna oss hågade införa läsaren på ett helt annat,
i sitt slag väl nästan lika fängslande område --
det menskliga snillets underbara skapelser.



Norrköping. 
Redan förut, i VIII bandet, hafva vi inrymt en
artikel under denna rubrik, afhandlande stadens
historiska minnen.     Red:s anm.

II.

Fabriksväsendet intager, hvad denna stad beträffar,
ett så framstående rum, att det förtjenar sitt eget
kapitel. Men det är tillika något så väsendtligen
utmärkande för vår tid, att det väl förtjenar betraktas
i sin allmänhet. Det är en kraft, som på en gång
frambringats af civilisationen och för denna framåt
samt är, så att säga, i viss mån en värdemätare för
den samma. En allmän tillbakablick på fabriksväsendets
utveckling i vårt land torde derföre här vara på sin
plats, såsom bildande en nödvändig inledning till
framställningen af det samma inom Norrköping.

Hos oss är fabriksväsendet af betydligt yngre datum,
än i utlandet, och det är först i gryningen till den
nya tiden, som vi höra ord uttalas och planer utkastas
i denna riktning, och det af en man, om hvilken man
minst af allt skulle vänta att få höra något sådant,
nämligen af biskop Hans Brask i 
Linköping. Den gamle biskopen gifver en andlig man,
som vistades utrikes, i uppdrag att underrätta sig
om saltkokning, skedning af silfver och guld, sättet
att draga jerntråd, apotekarekonst, boktryckerier
o. s. v. Efter denna första liksom vink om hvad
som borde göras, förflyter en lång tid, innan vi
kunna tala om, att något fabrikslif utvecklade
sig i Sverige. Hvad Gustaf Wasa och den störste
af hans söner, Carl IX, i detta afseende gjorde,
gällde hufvudsakligen modernäringarne, bergsbruk
och åkerbruk. Det förra fick också under vår
storhetstid en så oerhörd utveckling, att år 1660
här tillverkades mer än 100,000 skeppund jern, då
ännu tjugufem år senare England icke kunde uppbringa
sitt tillverkningsvärde högre än till omkring 80,000
skeppund. Det är stenkolens användning, som sedan
gifvit Englands tillverkning en så förvånande
utveckling. Äfven under den store Gustaf Adolf
lyckades man
icke åstadkomma någon egentligen inhemsk fabrikation,
ehuru man i detta afseende från regeringens
sida gjorde, hvad man kunde. I Norrköping och
Upsala omtalas på denna tid klädesfabriker eller
»vandtmakerier», såsom de kallades, och schäferier
af tyska får inrättades, för att skaffa råvaran;
men på båda ställena lefde industrien, så att
säga, af kungligt nådebröd och kunde icke, oaktadt
tullar och införselförbud, höja sig till någon
betydenhet. Ofantliga qvantiteter kläden intogos
utifrån, synnerligast för krigshärens behof. Det
samma gäller äfven om öfriga fabriksgrenar. Det enda,
som inom riket tillverkades, någorlunda motsvarande
dess behof, var linneväfnader. Likväl sökte man
under Gustaf Adolf upprätta ett linneväfveri
i Jönköping. Stockholm hade inga fabriker af
betydenhet. En sidenfabrik anlades der 1625,
med bidrag af konungen och Stockholms borgerskap,
hvarjemte presterna i trakten anmodades att äfvenledes
bidraga. Men öfverallt visar sig det industriella
lifvet hafva svårt att vinna fotfäste i vårt land,
och det är egentligen konungamakten, som ställer sig
i spetsen äfven för denna utveckling. Konungen, med
offentliga medel, var i sjelfva   verket   den svenska
fabrikationens förlagsman.

Till denna tid hör äfven uppkomsten af Norrköpings
fabrikslif. Det är hufvudsakligen Gustaf Adolf och
drottning Christina, med hvilkas namn, äfvensom med
Louis de Geers, Norrköpings fabrikshistoria till
sina första kapitel är förknippad. Och oaktadt alla
de hinder och svårigheter, hvarmed denna näringsgren
hade att kämpa, ej blott med afseende på de ständiga
krigen, hvilka i allmänhet drogo uppmärsamheten
inifrån och utåt, utan äfven till följd af svenskens
ohåg för denna art af verksamhet, utvecklades dock
fabrikationen i Norrköping till den punkt, att under
Carl X och Carl XI kunde hela svenska hären förses
med sitt behof af kläde och äfven annan utrustning
från denna stad. Man kan göra sig ett begrepp om de
hinder hvilka fabriksrörelsen här hade att bekämpa,
af ett utlåtande från kommersekollegium år 1656,
der det heter om tvenne
holländare, hvilka några år förut fått privilegium på
tillverkning af siden och florsband: »De tillverka
band med qvarnar, som i väl bestäldta regementen
mestadels äro förbudna, helst de löpa emot den
intention, som gemenligen med manufakturerna sker,
nämligen att draga in en myckenhet med folk, som
sig af arbetet närer, och städerna besitta till
riksens och det gemena bästa. Men med en qvarn kan
så mycket arbete tillverkas, som eljest tjugufyra
personer nog med hafva att göra.» Man ansåg sålunda
ur statsskäl sjelfva kärnpunkten för en fabrik eller
maskinerna vara förkastlig. Menniskohanden skulle
vara den egentliga kraften för arbetets bedrifvande:
således skulle det i ordets egentliga mening vara
manufaktorier, icke maskinbruk.


Drags klädesfabrik i Norrköping.


Men ett fabriksväsende utan maskiner och en
jemnlöpande utveckling och förbättring af dessa
är något otänkbart. Derför var det ock naturligt,
att den fabriksrörelse, som på dessa tider uppstått
och genom privilegier upprätthölls, måste lefva ett
tynande lif och vid första allvarsamma stöt dö och
försvinna. Detta inträffade under det stora nordiska
kriget. Vi
hafva i det föregående omnämtSe artikeln 
"Norrköping" i VIII bandet, sid. 363. det sorgliga öde,
som då, 1719, drabbade Norrköping.

Efter denna tid, sedan man väl hunnit sansa sig
efter de stora riksolyckorna och kunde se sig om,
och mod och kraft vaknade till nya ansträngningar,
visa sig dessa hufvudsakligen på de fredliga värfvens
områden. Hvad särskilt fabriksindustrien beträffar,
hafva vi att anteckna ett sådant namn som Jonas
Ahlströmers vid sidan af Christofer Polhems. Desse och
»de äldre mössorna», men i synnerhet hattpartiet,
kunna anses som skaparne af en inhemsk, svensk
industri, hvilken inom loppet af några år gjorde
förvånande framsteg, ehuru man begick det felet
att omhulda fabriksväsendet på andra näringars
bekostnad. Fabrikerna blefvo de styrandes skötebarn,
men förblefvo också i den meningen barn, att de
aldrig kommo att stå för sig sjelfva, utan föllo,
när det rådande partiet föll. Ahlströmer måste grunda
sina 
fabriksanläggningar  på  privilegier,   och det vållade
honom mycket bekymmer,   innan   motståndarne  --  dels
Göteborgarne,   som fruktade för sin handel, dels och
i synnerhet presterna, hvilka fruktade för de många
främmande religionsbekännarne -- kunde öfvervinnas.
Men  äfven  sedan han erhållit dessa privilegier,
dröjde det, innan hans fabrikater fingo afsättning
och vunno erkännande.   Det är en viss likhet
mellan honom och hans samtida Linné.    Den sednare,
med sitt europeiska rykte, höll på  att svälta
ihjäl,  när han kommit hem från utlandet, och fick
först  någon praktik,  när han lyckats till helsan
återställa en af hoffolket.    Så var det äfven först,
sedan konung Fredrik I besökt  de nya anläggningarne i
Alingsås samt yttrat om det  storartade magasinet,
»att  detta vore honom kärare att se i sitt  rike,
än den största arsenal»   --   först då började detta
företag  omhuldas i folkandan.    Man insåg ock,
att konungabesöket skulle  medföra stora fördelar för
Ahlströmers »svärmiska   projekter»,   och   dennes
motståndare   hade  derför bemödat sig på allt sätt
att förmå konungen afstå derifrån.

Nu uppblomstrade inom kort tid det lilla, oansenliga
Alingsås, så att det från att äga 300 invånare, hvilka
haft krögeri och skjutsning samt gårdfarihandel
till hufvudnäring, snart räknade 1800 idoge och
välmående yrkesidkare. Sextio ylleväfstolar, deribland
12 för gröfre och finare kläden, 40 regarns- och
silkesstrumpväfstolar, 8 band-mölar och 1 konstmaskin
för fasonerade band, voro der i gång, för att
icke tala om vaddmakeri, kastorstrumptillverkning,
possementbandväfveri, guldslageri, turkiskt och
guldpappers-fabrik, tobaksspinneri, flanells- och
cassianstryckeri samt läderberedning på engelska
sättet, och slutligen en mängd inrättningar,
hvilka betingades af hufvudfabrikationen, såsom
spinnerier för ull, kamelhår, silke, lin och bomull,
ullkardning, ullsortering, tvinn- och varp-mölar,
klädesvalkar, hästmangel, ramvindar, färgerier,
öfverskäreri, pressar och så vidare. Äfven må vi
nämna en metallfabrik och strax vid staden på Nolhaga
den första tobakspips-fabriken i Sverige. År 1754
voro i Sverige 14,000 och år 1761 18,000 personer
sysselsatte med väfverierna, och värdet af utförda
svenska slöjdvaror steg till 50 tunnor guld, hvaraf
två tredjedelar räknades som nationalvinst. 

Till en
hufvudsaklig del berodde vinsten derpå, att man,
så mycket som möjligt, sökte grunda det svenska
fabriksväsendet på inhemska råämnen, och Ahlströmer
var outtröttlig i detta afseende. Får införskrefvos
från Spanien och Marocko, ja, från mindre Asien
infördes hit den för sin fina ull bekanta Angora-geten
och trifdes, till allas förundran, väl på Nolhaga
utanför Skara. Vidare infördes och planterades i
vårt land en mängd örter och trädplantor, hvilka
innehöllo färgämnen, äfven ett slags kardborrar, som
nyttjas vid klädestillverkningen, samt slutligen 1724
tobaksplantan. Det första försöket framkallade mångas
åtlöje, men det dröjde icke länge, förrän man fick
se stora land omkring åtskilliga städer planterade
med denna växt.

Detta var fallet med Norrköping. Af de fabriker,
som här uppstodo under de första tjugu åren efter
stadens förstörande af Ryssarne, voro icke mindre än
sju tobaksfabriker, och för fyra af dessa utfärdades
kunglig resolution under åren 1726--1729. Det synes
således, som om här uppmärksamheten i första rummet
riktades på denna verksamhet; under de nämda tre
åren finner man endast ett buldansväfveri, och
under de följande åren, intill 1740, sex ylle- och
klädesfabriker. För den snabbt vaknande verksamheten
i alla riktningar lemnas dock intyg deraf, att
under dessa årtionden utfärdades resolutioner å
åtta särskilta fabriksanläggningar i Norrköping,
nämligen tre sockerbruk, en tröj-, möss- och
strump-fabrik, ett kattuns-tryckeri, ett jufft- och
saffiansberederi, ett såpsjuderi och oljeslageri,
ett stärkelsebruk. Ett eller annat af dessa kom väl
icke till utförande, men bevisar dock lifligheten af
den vaknande fabriksrörelsen, som under den närmast
följande tiden var i ständig tillväxt, I Sundelii
beskrifning om Norrköping upptagas för åren 1740--1759
icke mindre än 54 kungl. resolutioner å olika slags
fabriksanläggningar inom staden och i dess närmaste
grannskap. Bland dessa må nämnas en silkesstrumpfabrik
år 1751 och en fabrik för siden-
och halfsidenväfnader för år 1757. Ea af de äldsta
fabriker, hvilken ännu finnes qvar och äges af
stiftarens efterkommande i rätt nedstigande led,
är den Swartz'ska snusfabriken, hvilken anlades af
Peter och Olof Swartz år 1753.

Man ser lätt, att denna tafla af en lifligt uppväxande
fabriksverksamhet tillhör det utvecklingsskede
i vår historia, då »hattarne» gjorde allt, för
att åstadkomma en så glänsande frukt som möjligt,
utan att så noga, som vederbort, verkställa sina
beräkningar och tillse, det grunden förmådde bära
den ståtliga byggnaden. »Riket är stadt i det allra
herrligaste lopp till ett pålitligt och mäktigt
välstånd», yttrade på 1740 års riksdag »manufaktur-
och handels-deputationen», »stenen är i det mesta
vältrad uppför backen; förbjude Gud, att den skulle
släppas handlös!» Och hela Sverige jublade åt all
denna herrlighet. Men, då man vidare läser om,
huru manufakturkontoret fick på den ena riksdagen
rätt att ur banken låna 600,000 daler kopparmynt
och på den nästföljande 500,000 samma mynt, till
inköp af ull, huru banken vidare fick befallning
att ovägerligen inlösa de assignationer, hvilka
samma manufakturkontor ägde rätt att utfärda
på fabrikanternes i hallrätterna pantsatta
tillverkningar, huru slutligen flere fabriker fingo
årligen 15 procent af deras tillverkningsvärde i
premium, för att dermed afbetala sina betydliga
skulder till staten, -- så finner man lätt å ena sidan
möjligheten för detta hastiga uppblomstrande och å
den andra ihåligheten i detsamma. Det var någonting
konstladt, ett lif på nåder, som icke uppbar sig
sjelft på egna krafter, utan som skulle störta,
när nådens dörr tillslöts. Detta inträffade med
»hattarnes» fall, när »mössorna» kommo till väldet.

Men det skulle föra oss för långt, om vi inläte oss
på en utförlig skildring af så väl denna omskiftning,
som de, hvilka under det följande århundradet drabbade
den svenska industrien. Det är först i våra dagar,
då man dels öfvergifvit fordna tiders system att
ensidigt omhulda en näring på bekostnad af andra,
såsom då »hattarne» gjorde allt för fabriksväsendet,
under det att jordbruket råkade i lägervall, och
då mössorna gåfvo detta sednare företrädet framför
det förra, dels ock kommit till sundare åsigter om
vilkoren för ett verkligt sjelfständigt fabrikslif,
och sedan man egnat vederbörligt afseende på vigten
af lätta kommunikationer, -- det är först nu, som vårt
fosterland kommit till en förut ej anad utveckling. Om
vi taga spanmålsutförseln såsom värdemätare för
jordbruket, så var denna i början på 1840-talet knappt
mer än 300,000 tunnor, men år 1855 -- 1,700,000 tunnor,
medan fabriksrörelsens tillverkningar under samma
tid växte från 25 till 60 millioners värde.

Norrköping deltog för sin klädestillverkning i dessa
värden år 1843 med 5,899,077 riksdaler riksmynt och år
1855 med 9,831,743 riksdaler riksmynt och hade således
närmast en sjettedel af all fabrikstillverkning i
hela riket.

Motala ström, som genomflyter staden och bildar flere
särskilta fall, utgör den mäktigaste befordraren af
Norrköpings fabriksrörelse. Också har anlitandet af
den kraft, som strömmen bär i sitt sköte, stigit i
mån som det industriella lifvet utvecklats. År 1842
tillsläppte den en vattenkraft af 502 hästkrafter,
men år 1860 öfver 1,400. Enligt en gjord jemförelse
af A. Malcolm ställer sig ångkraften i medeltal 13
gånger dyrare än vattenkraften, då likväl värdet
af den afgående ångan såsom uppvärmningsmedel är
frånräknadt, hvartill kommer att vattenkraften utan
vidare kostnad kan användas dygnet om.

Den förnämsta af stadens klädesfabriker är Drags
aktiebolag, hvaraf vi å föregående sida meddelat
en afbildning, tagen från å motsatta stranden af
Motala ström belägna Gryts bomullsspinneri. Drags
fabrik har ett vackert läge vid det första af de
nämda vattenfallen, hvilket har en höjd af 6,47
fot. Af de många byggnaderna, som äro uppförda för
de olikartade öfvergångarne af råvarans beredning, är
det egentliga fabrikshuset den största. Detta hus, som
är af tegel under plåttak, mäter 183 fot i längd, 63
fot i bredd och 45 fot i höjd vid norra gafveln. Som
huset är beläget på sluttningen af strandbacken, har
södra hälften deraf en bottenvåning mer och håller
vid gafveln
den ansenliga höjden af hundra fot öfver vattenytan,
räknadt från takåsen. Vid norra gafveln finnes en
tornlik utbyggnad, hvaraf vi på teckningen endast
kunna se den öfversta delen, eller den så kallade
»lyktan», men från hvilken man har den herrligaste
och vidsträcktaste utsigt öfver hela den nejd, der
Norrköping utgör medelpunkten.

Kasta vi en blick in uti detta stora hus med sina
fem eller sex våningar, så innehåller den första af
dem, utom kontors- och lagerrum, maskinväfstolar,
spolmaskiner, longitudinalskärmaskiner och hydraulisk
press, den andra maskin- och handväfstolar jemte
tvinn-, spol- och bobinmaskiner. Spinneriet, som
år 1864 hade 2,560 spindlar, är inrymdt på tredje
och fjerde våningarne, hvilken sistnämda dock äfven
användes till ram- och torkvind. Femte våningen är
plys- och nopprum. Tvätt- och torkningsmaskiner
för ull, färgeri och appreteringsverk äro
inrymda i särskilta byggnader. Uppvärmningen sker
medelst ånga från tvenne ångpannor, som tillika
tjenstgöra vid färgeriet, appreteringsverket och
torkningen. De olika verken drifvas af tvenne
sammankopplade vattenhjul. Under loppet af år
1867 anskaffades och uppställdes åtskilliga
nya maskiner, såsom tio mekaniska väfstolar, en
dubbel longitudinalskärmaskin, en plysmaskin
(échardoneuse), en valkmaskin och en sköljmaskin.

Tillverkningen steg ofvannämda år till ett värde af
936,842 riksdaler för 308,278 fot af olika slags
ylleväfnader. Råvaran måste, emedan tillgången derpå i
vårt land på långt när ej motsvarar behofvet, till en
stor del tagas från utländska marknader, från Tyskland
(Schlesien), Ostindien, Caplandet och Sydamerika.

Innan vi lemna denna storartade fabriksanläggning,
böra vi anteckna ett drag, som väl i allmänhet
utmärker våra dagars fabriksväsende, men som
jemförelsevis måhända här vunnit mer än på många
andra ställen ett berömvärdt erkännande, ej blott till
ord, utan i handling -- vi mena, hvad som gjorts och
göres för den lefvande arbetskraftens, arbetarens
välbefinnande. I detta afseende må omnämnas den
välbetänkta anordningen af en sjukkassa -- tillkommen
dels ursprungligen genom en skänk af bolaget, dels
ock på sådant sätt, att af arbetarnes aflöning blir
för hvarje qvartal innestående en ringa del, hvars
undvarande för den friske arbetaren icke är på minsta
sätt känbart -- hvarigenom det är möjligt att lemna
den sjuke en i förhållande till hans veckoaflöning
stående sjukhjelp, 
utgörande högst 10 riksdaler i veckan; vidare
uppförandet i fabrikens närhet af en prydlig byggnad,
innehållande 24 lägenheter för gifta arbetare samt 4
vindsrum för ogifta, äfvensom en större läsesal med
sitt biblioteksrum.

Åsigterna om arbetarebostäder och deras större eller
mindre lämplighet eller rent af deras olämplighet
kunna vara delade, vi vilja icke här inlåta oss på det
kapitlet; men den, som på nära håll sett förhållandena
sådana, som de hittills i verkligheten varit, den,
som sett, huru i Norrköping fabriksarbetaren af brist
på bostäder måst taga sin tillflykt till kojorna
utomkring staden på ända till 3/4 mils afstånd,
medan i de uslaste kyffen inom staden tre à fyra
arbetarefamiljer måst förena sig om ett rum, -- han
måste alltid som ett förtjenstfullt företag betrakta,
hvad som här blifvit gjordt, för att bereda arbetaren
ett hem med fritt och sundt läge, snyggt och prydligt,
der han icke behöfver trängas med sina grannar,
hvarken vid förstugudörren eller i sin bostad,
och således icke heller behöfver lefva i andlig och
lekamlig smuts derför, att hans omgifning af arbetare
gör det.

Vid sidan af klädestillverkningen intager
bomullsfabrikationen ett för Norrköpings
fabriksväsende ytterst vigtigt rum, och de mest
storartade etablissementer hafva inom denna gren här
kommit till stånd.

Som emellertid denna mer öfversigtliga framställning
af Norrköpings fabriksväsende skulle växa till en
allt för stor utsträckning, om vi skulle lemna en
mer detaljerad skildring af de större fabrikerna,
anse vi oss böra här afklippa vår berättelse,
endast antydande, att vi möjligen en annan gång torde
komma att egna några ord åt en fabriksrörelse af ett
alldeles eget slag, som här på de senare åren kommit
till stånd.

I samma mån som genom Östra stambanans fullbordande
Norrköping kommer i en snabbare och fullständigare
förbindelse med den öfriga verlden, och ju mera
man hinner sätta sig in i de nya förhållanden,
som betingas af de friare åsigter, hvilka gjort sig
gällande i handel och näringar, är det att hoppas,
det Norrköpings industri skall ytterligare höjas och
skänka ökad arbetstillgång och välstånd åt sina idkare
-- och med denna glada tillförsigt vända vi blicken
från det industriella inom detta samhälle, för att
i en följande artikel öfvergå till och betrakta den
andliga utveckling, som inom det samma bedrifves
och omhuldas.                                  

St.




Ett gammaldags hus.

Teckning af Claës Joh. Ljungström.

Den,   som gjort sig  bekant med vårt folks
lefnadssätt under äldre   och snart sagdt   äldsta
tider,   påminner sig väl,   huru byggnadssättet
var ganska enkelt   och att bostadens inredning samt
möblerande stod i samband med detta i hvad enkelhet
angår.   Bostaden var en stuga i rektangelform,
byggd af  några få omlag stockar,  och derpå en
takresning,   hvars   takstolar   och åsar   voro
synliga   i   rummet. Ljuset insläpptes icke blott
genom smärre gluggar på sidorna, utan äfven genom
ett vindöga  (»vindue», såsom ännu i dag på danska
fönstret benämnes), det är ett fönster på taket.
Längs väggarne i denna boning gingo träbänkar,
ofta endast af upptäljda stockar, hvarpå vid
högtidliga tillfällen utbreddes täcken. 

Att en ungefär sådan stuga funnits ännu inpå
1840-talet, vill jag omnämna, ehuru jag icke
varit inne uti den sedan 1835. Den låg i Sandhems
(Wartofta härad, Skaraborgs län) östra skogsbygd,
på vestra sluttningen af Högens-ås, der denna
höjdsträckning, ytterst pittoresk med sina gårdar
och lundar, sänker sig ned mot Tidans flodbädd.

Ifrågavarande   stuga   var timrad af några få
stockar   till en vägghöjd af ungefär fem fot,
och för öfrigt   hade den en hög   takresning,
hvars   hela innandöme   med   väldiga bjelkar syntes
der inne och gjorde husets ägare icke ringa besvär,
då det  skulle  skuras,   hvilket  skedde   åtminstone
till midsommar och  jul.    Fönstren   voro små
och rutorna i dessa   icke dess
mindre många, och sålunda endast ett par tum i
fyrkant. Takfönstret insläppte det hufvudsakligaste
ljuset och var således högst nödvändigt, ehuru det
förde många obehag med sig vid nederbörd, ty i regn
ville det läcka, i snö måste det sopas.

Sådana stugor funnos dock vid omnämde tid äfven
annorstädes, ehuru ytterst sparsamt -- ja de finnas
troligen ännu här och der i vårt land --; men i
Westergötland åtminstone hafva de nu i det allra
närmaste försvunnit.

Men »uppredan», d. v. s. husgerådet, i denna stuga var
redan, då jag som barn såg det, enstaka, åtminstone
i den bygden. 

När man inkom, hade man till höger
en spis af gammaldags stora dimensioner, och framför
denna gick utmed väggen en bänk, bestående af en
grof, fyrkantig stock, som aldrig varit utsatt för
hyfvel, men som erfarit viska med sand och vatten,
så att han var slät som en polerad bordskifva, ehuru
knölig efter skrädningen med yxa. Vid venstra sidan
var en enahanda bänk och framför denna en så kallad
»ståndsäng», det är en tvåmanssäng med skåp, som
utgjorde bakre gafveln, och för öfrigt en list eller
»krans» med hylla på långsidan, hvarifrån ett slags
sparrlakan nedhängde. Längs gafveln gick en likadan
bänk; alla tre dessa bänkar hvilande på inborrade
tjocka störändar till fötter. Framför gafvelbänken
stod utpå golfvet ett bord, hvars skifva höll vid
pass tre alnar i längd och två alnar i bredd, men
var afrundad för ändarne. Detta
hade en fyrfotad underreda af bastanta virkesdelar,
benen visst nog sina nio tum i fyrkant. Äfven detta
var hvitskuradt och såg glatt och nyhyfladt ut,
ehuru det säkert var öfver hundra år gammalt.

Hvem bodde i detta gammaldags hem?

Der bodde »Laggakatrina», en »trollkäring», som här
hade så kalladt undantag från sina föräldrars gård
Laggarehemmet.


"Laggakatrina" och hennes boning.


Redan namnet »trollkäring», som hon fått för sin
sysselsättning att bota både menniskor och djur,
gjorde, att man kände sig mindre hågad att närma sig
henne, helst första
gången och ännu hellre, då man var ett barn och
fantasien lekte med underbara ting. Icke dess
mindre var jag ofta hos »Laggakatrina», ty många
hade bud till henne, och jag var då af grannarne
merendels anlitad, och jag fann henne slutligen
vara mycket »snäll och beskedlig». Sedan jag sett
hennes stora bibel liggande på bordet och äfven
sett och hört gumman läsa i denna, var min fara så
godt som ingen. Men besynnerlig såg gumman ut: hon
var en qvarlefva från äldre tid, och i sin klädsel
m. m. var hon från ännu äldre tid, än hennes ålder,
och härigenom, äfvensom genom sitt lugna och afmätta
sätt att skicka sig, ingaf hon vördnad, ju mera
man blef bekant med henne, på samma gång hennes
alltid vänliga tal och framför allt hennes milda,
men djupa blick, med hvilken hon så godt som såg midt
igenom själen på sin nästa, gjorde, att man kände sig
dragen till henne, ehuru man icke undgick att känna
en vidskeplig fruktan.

»Laggakatrina» var allmogens i orten läkare, såsom ock
dess veterinär. För äldre som yngre menniskor, för
får och för kor o. s. v. visste hon bot. Söktes hon
för sjuka menniskor, skulle alltid ett klädesplagg,
helst linnet, vara med. Detta synade hon med yttersta
noggrannhet, och sedan lemnade hon
oftast något pulver till intagning. Icke sällan
yttrade hon, sedan hennes öga granskat det medhafda
plagget: »Den har råkat ut för något.» Söktes
hon för djur, skulle hår eller ull af det sjuka
kreaturet visas henne, och äfven då granskades på det
sorgfälligaste det medförda, och pulver till ingifning
lemnades. Dessa pulver, som voro af olika färg,
hade ofta en stark lukt och voro tydligen lagade af
örter; andra pulver saknade lukt. Stundom, sedan hon
betraktat det förevisade, gick hon ut i förstugan,
och man hörde henne gnida på något föremål, som om
hon afskrapat någonting. -- Hennes kurer
gjorde ofta tjenst. Så sade man. Härmed må förhålla
sig huru som helst, ehuru man kan antaga,
att i de flesta fall naturen verkade
utan hennes mellankomst; men visst är, att  
mången enkel kur kände de gamle, som studerat
i naturens bok och lemnat sitt vetande
århundraden igenom åt barn och efterkommande.



Från flydda dagar.

Af Sofie Bolander.

Inledning.

En drake, som räddar en skatt.

På en utskjutande  udde vid  en   af Sveriges större
insjöar ligger ett gammalt herresäte, fordom kalladt
Åkertuna, nu omdöpt till Louiseberg.   Byggnaden,
med sina fyra alnars tjocka murar, sina fasta hvalf,
sina glest sittande, med små rutor försedda fönster,
sina   två  runda  torn  åt sjösidan,  samt de
ännu tydliga spåren af en under tidernas lopp så
småningom igenfylld löpgraf, som åt landsidan
försvarade gården mot anfall, tillkännagifva på ett
otvifvelaktigt sätt, att stället från ålder tillhört
någon af landets mäktiga, från den tid, då dessa hade
af nöden att förskansa sig mot fiendtliga tillgrepp.
Det hade   intill   sednaste   tider bibehållit sig
i en af våra gamla, minnesvärda   familjers   ägo,
hvarunder  det till sitt yttre och inre   underhållits
i  sin   vördnadsbjudande   aristokratiska stil,
tills för några år sedan, då den siste af ätten,
efter en oförargelig lefnad, afsomnade, stilla och
obemärkt, likt konturen af den sista aftonskuggan,
som vid solens nedgång sammansmälter med den allmänna
skymningen.

Det åldriga familjegodset var graveradt och måste gå
under den exekutiva klubban, då en f. d. källarmästare
i X...., hvilken, till en del på sin rörelse,
men synnerligast på en lycklig affär med en
koboltsgrufva, som han inmutat och försålt,
kommit till betydlig förmögenhet, stannade för 
slaget. Med nämde f. d. källarmästare, eller, som
han nu benämnes, patron, står den, som antecknar
efterföljande berättelse, i någon slägtförbindelse,
med anledning hvaraf de lediga sommarmånaderna
för några år sedan tillbringades på det nyköpta
jordagodset. Der försiggick då ett vandaliskt
moderniserings-arbete. De gamla familjporträtterna
hade, huller om buller, blifvit inlogerade i
en unken källare i det s. k. »fångtornet»,
om hvilket fasaväckande sägner kunde inhämtas af
de ålderstigna bland allmogen i orten. Salen, der
porträtterna suttit, såg tom och ödslig ut. De öfriga
rummen voro sköflade på sin kostbara, i konstmessigt
skurna boiserier infattade väggbeklädnad af siden,
hvilken skulle ersättas af fina fransyska tapeter. De
skulpterade ekmöblerna sedan drottning Kristinas
tid voro kasserade, för att lemna rum åt andra
i en efterhärmad ålderdoms-stil, bestrukna med
blänkande fernissa. Det gamla var förstördt, det
nya icke ordnadt. Den åldrige kämpen var afrustad,
för att påkläda dagens brokiga drägt. Tiden,
med löften på sin fana och förgängelsen i sina
spår, tilltalade mig här mången allvarlig lärdom.

En dag, då jag slagit mig ned på en bänk under en
gammal lind på gården, kom min värde, så kallade
morbrors lille son, ropande af alla krafter: »Ta'
fast, ta' fast, min drake flyger!» 

Blickande upp i den riktning, ditåt gossen visade med
handen, såg jag verkligen en pappersdrake hastigt
bortföras af vinden. Det bar af ut öfver sjön;
draken var förlorad. Gossen gret och bad mig göra
sig en ny. Jag undskyllade mig med allehanda skäl och
slutligen med det, att jag icke hade något papper.

»Det vet jag råd för», sade pilten. »I hvalfgången
i nedra förstugan står en hel säck fullproppad med
papper. Det räcker till många drakar.»

»Men är troligen ämnadt till någonting helt annat
och ingalunda lofgifvet för oss.»

»Jo bevars! bara det duger; pappa är inte alls rädd
om det. Det är sådant, som man tagit i arkivet och
skall skicka in till staden, till hökar Tranqvist.»

»I arkivet?»    En rysning gick mig genom märg och ben.

»Hvar finnes säcken?»

»Jag skall visa dig den», sade gossen, fattade min
hand och förde mig med stor brådska till det angifna
stället.

Der stod verkligen en säck med ett innehåll, hvilket
vid första påkänningen befanns vara papper; men
hvilket slags papper?! -- -- Jo, gamla handskrifter,
handlingar, bref, anteckningar och dylikt. Jag
skyndade till patronen, berättade, hvilket fynd
jag gjort, och bad honom i himlens namn rädda det
från förstörelse. Han uppgaf ett gapskratt och
frågade, hvartill de gamla luntorna väl skulle
kunna duga? Jag sade honom, att i dem kunde finnas
skatter af oberäkneligt värde för den historiska
forskningen, och att han skulle göra sig skyldig
till ett fosterländskt rån, om han fullföljde sin
plan att sända dem till hökarboden.

»Bah! hvem tror du skulle göra sig besvär att stafva
igenom de der gamla kråkfötterna? Ett så brödlöst
arbete lärer väl ingen vara galen nog att företaga
sig! Tranqvist betalade 1 riksdaler 50 öre lispundet
för en föregående sändning. Att sälja den på det
sättet ger dock något igen, och större profit kan
jag nog icke göra mig af dem.»

»En föregående sändning? Förödelseverket är då redan
börjadt? Jag måste in till staden i denna dag, för
att se, hvad som ännu kan räddas.»

Min kära morbror begabbade mig för min dårskap. Jag
lät honom hållas, och han lät mig fara.

Vid min ankomst till staden skyndade jag genast
till hökar Tranqvist, hvilken, då jag framförde mitt
ärende, såg på mig med en blick, hvaruti jag trodde
mig läsa ett visst tvifvel om mina sinnens fulla
redighet. Detta oaktadt frågade han dock en bodgosse,
som sysslade i en sillfjerding, om det fanns någonting
qvar af den makulatur, som kommit från Åkertuna. Vid
gossens jakande svar, befallde han att slumpen
skulle öfverlemnas åt mig, mot ett förhöjdt pris,
på hvilket jag ingick.

Oaktadt den starka lukt af »mille choses», som
dessa papper insupit i hökarboden, undersökte jag
dem dock med verklig förtjusning. Men hvad fann
jag? Några styckade lemningar af lefnadsteckningar,
anekdoter, bref och minnesblad af olika personer,
från det tidehvarf, då Karl den XI förde spiran öfver
Svea rike, och egentligast berörande händelser af mera
enskilt natur, öfver hvilka glömskan redan länge sedan
kastat sin slöja, men som icke torde sakna intresse,
för så vidt de röra ett hjertas historia, ett af
de renaste och ädlaste, som någonsin torde hafva
klappat i en qvinnas och drottnings bröst -- Ulrika
Eleonora den äldres. Dessa lemningar voro emellertid
så stympade och ofullständiga, att de endast lemna
gissningar i stället för visshet och antydningar
i stället för upplysningar rörande de verkliga
anledningarne till de förhållanden och uppträden,
som då grumlade friden inom konungaborgen. Se der
allt! För litet, att erbjuda en för den historiska
konseqvensen intresserad läsare, för mycket,
att undanhålla vännen af historiskt strögods! Med
bättre vilja, än förmåga, har antecknaren derför
ur sin inbillnings fatabur sökt, icke att fylla
luckorna af det felande, för att ej med »de nya
klutarne vanpryda det gamla klädet», utan att i en
ny form sammanfoga de fragmentariska delarne till
mera afrundade episoder. Hvad saken emellertid genom
denna ombildning 
förlorat, komme på dens ansvar, som icke från början
kunde fatta, att ålderdomsskrifter äro af en dyrbarare
vigt, än den, som betsmanskroken anger.

*

Återstår här att tillägga, att den nye ägaren af
Åkertuna, som lät öfvertala sig att afstå den förut
omtalade säckens innehåll, hvaraf i hans namn en
gåfva gjordes till ett af våra större biblioteker,
blef högt beprisad i alla landets stora tidningar
såsom en ädel befrämjare af fosterländska minnen,
under det hans blygsamma slägtinge känner sig mer än
tillfreds öfver den ära, som kommit honom till del.

*

Ulrika Eleonora, på afresan till Sverige.

Den 1 Maj 1680 lemnade den danska konungadottren,
Ulrika Eleonora, Köpenhamn, för att anträda resan
till Sverige, der hon väntades som brud åt dess unge
konung. Det var en smärtsam dag för Köpenhamnarne,
ty prinsessan var älskad af alla, höga och låga, rika
och fattiga. Det var ej så mycket dragningskraften
af yttre skönhet, som tillvann henne allas kärlek,
som fast mera den hjertats godhet, den tankens
klarhet, den bildningens öfverlägsenhet, som hon i
hög grad ägde och hvarmed hon förenade den sedesamhet
och anspråkslöshet, som satte kronan på alla andra
egenskaper. Ulrika Eleonora var dock, såsom porträtter
af henne visa, ingalunda missgynnad å utseendets
vägnar. Milda blåa ögon, rikt cendré-hår, bländande
hvit hy samt hals, armar oeh händer af skönaste former
gåfvo, i förening med det vackra själsuttrycket,
hennes yttre ett intagande behag. Hon beledsagades af
alla sina närmaste, konung Kristian, hennes broder,
och hans gemål, enkedrottningen, hennes moder, samt
prinsessorna, hennes båda systrar, till Fredriksborg,
der hon i skötet af dessa sina kära skulle tillbringa
de få dagar, som hon ännu tillhörde dem och Danmark.

Bland de många, som begreto prinsessans afresa,
gjorde ingen det djupare och mera af hjertat, än
Malin Rosenlöwe. Hon hade också i rikt mått åtnjutit
hennes godhet. Dotter i andra giftet af en öfverste
Rosenlöwe och hans maka -- som varit hofmästarinna
för de kungliga prinsessorna -- och redan från
spädaste åren utmärkt för sitt täcka utseende,
hade hon blifvit en förklarad gunstling hos de unga
prinsessorna, synnerligast hos prinsessan Ulrika, vid
hvilken hon tillbaka fästat sig med barnahjertats hela
hängifvenhet. Vid fyra års ålder hade hon förlorat sin
moder, och som fadren vid den tiden var ute i krig
och således icke kunde ordna om hennes uppfostran,
fick hon stanna på slottet och växa upp bland de
kungliga barnen. Prinsessan Ulrika, det yngsta
bland dessa och sex år äldre än Malin, omfattade
henne med denna hjertats godhet, som för henne var
så utmärkande och af andras lycka skapade hennes
egen. Hon visade tidigt för sin lilla gunstling något
både af en moders och systers ömhet, och Malin fästade
sig år för år varmare och innerligare vid denna sin
unga gynnarinna. När nu den tid kom, då fråga blef,
att prinsessan skulle lemna Danmark, omfamnade Malin
hennes knä och bad att få följa med till hennes nya
land. Ehuru prinsessan, af finkänslighet för detta,
icke ämnade medtaga någon uppvaktning från sitt eget,
trodde hon sig dock kunna göra ett undantag för Malin,
så framt nämligen dennas fader lemnade sitt samtycke
till hennes afresa, hvarpå så mycket mindre var att
tvifla, som han vistades på sitt gods på Fyen och
således i alla fall lefde skild från henne.

Så mycket större blef Malins förvåning och smärta, då
hon efter lång väntan mottog ett bref, icke från sin
fader, utan från sin halfsyster -- tio år äldre än hon,
hvilken vistades hos honom och af hvilken hon från sin
barndom hade få, men föga vänliga minnen --, deri hon
i kalla ordalag å deras faders vägnar förklarade hans
missnöje med hennes bortflyttning till ett främmande
land, men lade valet på hennes eget hjerta, så vida
det ännu hade en röst för naturens bud, i hvilket
annat fall han, långt ifrån att motsätta sig hennes
lycka, endast önskade, att den icke måtte komma att
störas af förebråelser för förgätna pligter; hvarpå
följde en temmeligen
sträng påminnelse om barnsliga skyldigheter m. m.,
hvilket allt kändes som dolkstygn i Malins hjerta.

Utan styrka att muntligen framföra detta oväntade
svar, visade Malin under tårar brefvet för prinsessan,
som, sjelf ledsen öfver denna utgång, ålade henne att
utan knot underkasta sig sin faders vilja, såsom den,
hvilken borde gälla högst för henne, och med ödmjukt
sinne böja sig för hans fordringar, och Malin gjorde,
hvad hon förmådde; hon tillskref honom ett bref,
just i den anda hennes beskyddarinna skulle hafva
dikterat, men ju närmare skilsmessans stund nalkades,
ju sorgsnare blef hon till mods. »Jag vet, att du
älskar mig», sade prinsessan, för att trösta henne,
»och då så är, bör du glädja dig åt min lycka,
i stället att öfverlemna dig åt sorgen öfver vår
skilsmessa.»

»Ni är van att tänka som prinsessa och derför kan
ni tala så», sade Malin, »men jag ....» Och så
grumlades rösten och hon förmådde icke säga mer.

I sällskap med den mest älskade af sina systrar,
prinsessan Fredrika Amalia, gift med hertigen af
Holstein-Gottorp, hade Ulrika morgonen efter ankomsten
till Fredriksborg begifvit sig ut i trädgården, för
att ännu en gång glädjas åt vårens lif i sitt hemlands
leende nejder. Sedan de en stund promenerat mellan de
klippta backarne och löftäckta gångarne, satte hon
sig till hvila i en skuggig berså och öfverlemnade
sig med ljuft svärmeri åt föreställningen om den
lycka, hon skulle gå till möte, och åt sina känslor
för sin unge brudgum, som hon väl ännu icke sett, men
som hon dock i djupet af sitt hjerta älskade. Ryktet
om hans enkla lefnadssätt, rena seder och djupt
allvarliga gudsfruktan hade sedan länge funnit
anklang hos henne och framställt honom för hennes
inbillning såsom idealet för alla de dygder, hvilka
utgöra menniskans yppersta värde och konungens högsta
majestät. Det är icke alltid det älskade föremålet,
sådant det framstår för vårt yttre öga, utan bilden,
sådan den målar sig för vår själ och fattas af vår
inre syn, som tilltalar vårt hjerta och ger lif och
väckelse åt dess behof att älska.

Med blyg förtrolighet biktade hon för den kära
systern, huru hon allt från Karls första frieri känt
sitt hjerta draget till hans och huru hon icke förmått
slita det ifrån honom under de olyckliga trenne år,
då fiendtligheterna atbrutit deras förbindelse och
hotat att tillintetgöra den; ja, huru det varit
henne omöjligt att dela den allmänna glädjen öfver
svenskarnes nederlag och huru hon lidit af att nödgas
närvara vid segerfesterna, som derför anställdes.

Under detta systerliga meddelande hördes på gången
utanför ljudet af steg, som väckte prinsessornas
uppmärksamhet, hvarpå en ung man visade sig och,
inträdande i löfsalen, vördnadsfullt stannade vid
ingången. Han betraktade ett ögonblick, liksom
Jemförande, de begge prinsessorna, hvarefter han,
vändande sig till Ulrika, sade: »Konung Karls brud,
Sverges blifvande drottning?»

»Ni är svensk?» afbröt hon vid ljudet af brytningen
i hans tal och fastade på honom sina milda ögon.

Han tycktes vara omkring tjugu år, lång och smärt
till växten, i enkel klädsel, utan några militära
tecken, men med något af krigisk hållning i sitt
väsende. Hans ansigte var välbildadt och öppet,
med ett uttryck af frimodighet, nästan stolthet.

»Jag är son af det land, som snart skall hafva lyckan
att äga en drottning med ett hjerta, öppet för alla
dess barns lidanden och böjdt för att lätta deras
bekymmer.»

»Och ni kommer, för att pröfva det?» log prinsessan,
»utan tvifvel är det något, ni af mig vill begära?»

»Hvad skulle eljest djerfts föra mina steg hit och
störa lugnet af de sista stunderna före er afresa? Ja,
nådiga prinsessa, jag har verkligen en bön att lägga
för er fot, och sedan jag under de sista dagarne af
ert vistande i Köpenhamn förgäfves sökt tillträde
till er person, har jag fördristat mig hit, i hopp
om ett tillfälle, så lyckligt som det närvarande.»

»Hvarmed kan jag vara er till nytta? Tala utan
förbehåll och tvifla icke på den glädje, jag
känner, vid hvarje tillfälle att kunna ådagalägga
det hjertelag, jag hyser för mitt nya land och för
mina undersåter.»
»En förbön hos konung Karl för en begången
förbrytelse.»

»En  förbrytelse?    Af hvem skulle den
vara begången?»

»Af den, som här anropar er.»

»Af er?    Hvem är ni, och för hvad anklagar ni er?»

»Mitt namn är Segerhjelm, och min förbrytelse är,
att hafva tillbakavisat en otidig förolämpning och
näpst ett sårande öfvermod.»

»Segerhjelm?» upprepade prinsessan. »Skulle ni vara
den unge man bland de svenska krigsfångarne, som här
väckt uppmärksamhet genom sina kunskaper?»

»Det vore en heder, långt utöfver hvad jag förtjenar»,
svarade Segerhjelm blygsamt. »Om mitt namn hunnit
edert öra, kan jag endast tillskrifva det er godhet,
som hindrat er att sluta det för någon af de svenska
fångarnes öde under kriget.»

»Emedan min kärlek till mitt nya fädernesland icke
kunde slockna, oaktadt den olyckliga brytningen
af våra fredsförhållanden, och jag i en hvar af
edra landsmän såg en blifvande undersåte, som hade
rättighet till mitt deltagande», sade prinsessan. »Men
låtom oss återkomma till den orsak, för hvilken ni
påkallar min förbön!»

»Jag fruktar blott att trötta edert tålamod genom en
vidlyftighet, som jag svårligen kan undvika, för att
lägga saken klar för edra ögon.»

»Min syster», sade prinsessan, vändande sig till
hertiginnan, »ni missbilligar ju icke, att jag
begagnar detta tillfälle att visa en bönfallande mitt
deltagande?»

Hertiginnan nickade henne sitt bifall.

»Frukta icke!» återtog prinsessan till Segerhjelm;
»jag är färdig att höra er.»

»Jag tillhör en slägt, som icke räknar många anor,
emedan min far, som är embetsmän i räntekammaren,
blef adlad under drottning Kristinas regering. Vi
höra alltså till den klass, som af de gamla
slägterna kallas småadel och hvilken de vanligen
bemöta med förolämpande stolthet. Min fader,
hvars ende son jag är, har från barndomen hos
mig inskärpt den läran, att fäderneslandet vinner
lika mycket genom fredens yrken samt kunskapernas
och lärdomens ande, som genom landvinningar och
ödeläggande krig, hvarför en hvar, som bidrager att
höja det i bildning och inre förkofran, bringar
det större ära, än genom de blodiga troféer,
som pryda dess kyrkor och grifthvalf. Med dessa
grundsatser och till följd af min egen böjelse,
vände jag mig till studierna och kom tidigt till
akademien i Upsala, der jag blef inpensionerad i en
af professorernas hus. Dersammastädes bodde någon tid
en grefve Gyllenpik, af lika ålder som jag, men af
gammal slägt. Han bemötte mig med ett förolämpande
öfvermod och lät mig gång efter annan höra, att
jag var en uppkomling, son af en bläcksuddare;
att det ännu luktade borgardrägg från safven af mitt
stamträd m. m. Vi plitade ofta och hatade hvarandra
grundligen. Emellertid inträffade den tidpunkt,
som bringade mitt fosterland så blödande sår genom
fortsatta nederlag mot dess fiender och kräfde
förstärkning af dess medtagna stridskrafter. Då
kände jag, att min arm, om än svag och obepröfvad,
borde lyftas till dess försvar, och jag lemnade boken,
för att som volontär ingå i de stridandes leder. Jag
blef ryttare vid Upplands dragoner och deltog i det
oförgätliga slaget vid Halmstad ....»

»Det, hvilket konungen sjelf anförde?» afbröt
prinsessan.

»Just det samma! Det, i hvilket hans mod, hans
rådighet och oförsagdhet afgjorde segern, och hvilket
blef föregångaren till den förändrade vapenlycka,
som vi derefter erforo. Emellertid blef jag
derefter, på en fourragering, anfallen af snapphanar,
tillfångatagen och öfversänd till Köpenhamn. Under
min fångenskap återvaknade min förra kärlek till
studierna. De förhoppningar, med hvilka jag beträdt
den krigiska banan, voro slocknade, och jag började
med tungt hjerta se mot min framtid. Då blef jag
af en lycklig händelse bekant med en lika ädel,
som kunskaps- och inflytelserik man. Han fattade
godhet för mig och skaffade mig tillträde till
vetenskapliga boksamlingar, införde mig hos flere
lärde samt utverkade slutligen för mig tillåtelse
att bevista de akademiska
föreläsningarne. Då freden blef sluten och
krigsfångarne utlöstes, var det vid början af en
lästermin, hvarunder ämnen i anatomi och fysik --
vetenskaper, som här stå högre än hos oss och hvilka
för mig äro af största intresse -- afhandlades. Af
denna orsak qvardröjde jag, inläggande om mitt afsked
ur krigstjensten. Under tiden inträffade den åt
riksrådet baron Johan Gyllenstjerna anförtrodda
beskickning, hvars ändamål var att afsluta det
förbund, som skulle tillförsäkra hans majestät
konung Karl och hans land lyckan att se hans tron
delad af den ädlaste furstinna. Bland den talrika
skara ädlingar, som åtföljde hans tåg, befann sig
äfven den omtalade grefve Gyllenpik. Vi möttes ett
par gånger och vexlade ögonkast, som omisskänneligen
tillkännagåfvo, att vi igenkände hvarandra, men
utan att någondera af oss helsade på den andre. Då
hände en dag, när jag gick på Amaliengade, att tre
af de svenska, unga ädlingarne kommo ridande på
eldiga, skummande hästar och klädda i galonerade
kläder, plymagerade hattar och med silfvervärjor
vid sidan. Den ene af dem var Gyllenpik. Då han kom
närmare, red han mig så inpå lifvet, att löddret från
betslet af hans häst stänkte på mig och föga fattades,
att han trampat mig under fötterna. Då fattade jag
hästen vid tygeln och sade: 'Lär er, min grefve, att
bättre styra er springare, än ni för det närvarande
tycks förstå!' I stället för svar svängde han mot
mig sitt ridspö, hvilket jag ögonblickligt ryckte
honom ur handen och dermed gaf honom ett slag öfver
ansigtet, hvarefter jag fortsatte min gång. Några
timmar derefter mottog jag ett bref af det mest
förolämpande innehåll, hvari han förklarade, att
jag ingalunda hade att vänta mig den äran att få
möta udden af hans värja, emedan mitt brott vore
att anse som ett öfvervåld mot en under konungens
särskilta beskydd stående person, hvarför han vid
min återkomst till fäderneslandet skulle anklaga mig,
och jag blifva dömd af lagen, som en med brott beträdd
person. Detta, nådiga prinsessa, är för mig det samma
som domen till landsflykt. Ni fattar utan tvifvel nu,
hvad min bön har att innebära.»

»Jag förstår er», sade prinsessan, »och jag tviflar
icke, att ju min förbön hos konungen skall förskaffa
er den frihet, ni önskar, liksom ej heller att ni
skall begagna den såsom en hans trogne tjenare till
ert fäderneslands nytta och båtnad.»

»Nådiga prinsessa!» utbrast Segerhjelm och böjde för
henne ett knä.

»Spara denna ärebetygelse för en högre makt! Den
tillhör icke en svag dödlig!» afbröt hon.

»I er godhet -- hvem tror sig icke finna uppenbarelsen
af en engel?»

»Jag älskar icke ett smicker, hvarmed man förtörnar
himmelens höga invånare.»

»Hafva då icke englar visat sig äfven på jorden?»

»Aldrig i konungars hof, prydda af verldslig
ståt. Deras prakt är enkelhet och deras höghet
ödmjukhet.»

Segerhjelm ville buga sig i stoftet inför
en verldslig storhet, parad med så mycken sann
fromhet och ödmjukhet, men lydande den nyss erhållna
påminnelsen, inskränkte han sina vördnadsbetygelser
till en ödmjuk bugning, hvarefter han ämnade lemna 
löfsalen, då han vid utgången möttes af en ung flicka,
för hvilken han vek ur vägen, i det han tog ett steg
tillbaka. Hennes hufvud var betäckt af en bredbrättig
hatt, under hvilken ett svall af lockar böljade ned,
mjuka och glänsande som silke samt af den vackraste
ljusa, kastanjebruna färg. Rosorna af ett par
friska, fint rundade kinder framglödde derunder,
och de rörelser, hvarmed hon närmade sig de begge
prinsessorna, röjde detta osökta och intagande behag,
som endast är gratiernas älsklingar gifvet. Det var
Malin Rosenlöwe. Stannande på något afstånd framför
dem, sade hon: »Hennes majestät enkedrottningen låter
fråga efter deras högheter.»

»Efter oss? Hur kunde du veta, att du skulle träffa
oss här?» frågade Ulrika.

»Huru? En aning sade mig det», log Malin sorgset och
fortfor sedan: »Jag mötte nyss på en af gångarne en
lakej, som sökte deras högheter, för att från hennes
majestät bjuda dem åtfölja på promenaden och säga,
att vagnen väntar.»

Prinsessorna reste sig upp för att efterkomma
kallelsen, men före dem ilade Malin att frambära
deras bud.

Adolf Segerhjelm stod ännu vid utgången till löfsalen,
då de begge prinsessorna lemnat den, liksom fängslad
af en osynlig hand. Prinsessan Ulrikas löfte och de
förhoppningar, åt hvilka det gifvit lif, intrycket
af den ljufliga mildheten i hennes väsende och det
oförväntade uppträdandet af den vackra, intagande
budbärerskan, allt bringade hans känslor i liflig
svallning och försatte honom liksom under makten af
en förtrollning. Innan han kunde slita sig härifrån,
lät han ännu sina ögon hvila på denna friska grönska,
dessa lummiga trädkronor, -- denna plats, der han sett
Sveriges blifvande drottning i hela älskvärdheten af
en godhet, som lade allas hjertan för hennes fot;
denna sand, i hvilken ännu de friska spåren syntes
af ett väsende, som nästan förefallit honom som en
uppenbarelse.

Så stod han ännu, svärmiskt drömmande och förgätande
tiden och allt för de intryck, som beherrskade honom,
då han väcktes af en vek, sjungande röst, som slog
sina drillar så mjukt och enkelt som fåglarne, hvilka
qvittrade i träden, och liksom de tycktes sjunga ur
sitt hjertas djup -- men med moll i tonen.

Då han såg sig om, fick han se den unga, för honom
okända, som med långsamma steg och ögonen oafvändt
fästade på marken, liksom sökte hon der någonting, kom
vandrande gången framåt. Vid ingången till löfsalen
såg hon upp och mötte Adolfs blickar, hvarvid hon
spratt till och rodnande tog ett steg tillbaka.

Adolf å sin sida var föga mindre brydd. Hvilket
skäl skulle han förebara till sitt qvarstannande,
och hvilka slutsatser skulle hon deraf göra? I sin
förlägenhet framstammade han några ord, för hvilka
hon i sin ordning tycktes hafva ett föga uppmärksamt
öra. Utan att rygga tillbaka inträdde hon i löfsalen
och fortsatte der att söka. Detta ingaf honom godt
hopp och han sade: »Det tycks, som om ni skulle hafva
förlorat något?»

»Ja, ett litet hjerta.»

»Ett hjerta?»

»Ett guldhjerta med en infattad ädelsten.»

»Nå ja, något ädelt, det kan lätt förstås.»

»Och tillhör prinsessan Ulrika.»

»Prinsessan Ulrika?«

»Hon saknade det, då hon skulle stiga i vagnen. Öglan,
som höll det vid kedjan, hvarvid hon bar det, har
troligen brustit, emedan den sednare var oskadad
qvar. Hon lät tillsäga om en noggrann eftersökning,
hvilken genast började inom slottet, men jag begaf
mig hit ned i trädgården, i tanka att hon måhända
förlorat det här.»

»Tillåter ni mig att hjelpa er söka?» frågade
Segerhjelm.

»I fall ni är lyckligare än jag. Helst ville jag dock
sjelf hitta det, ty det är prinsessan mycket kärt,
och jag ville så gerna, gerna kunna säga henne,
att jag återfunnit det.»

»Jag tviflar icke, att ju icke ni blir den lyckliga,
ty för sådana fynd har ni säkert en ofelbar
slagruta.»

»Ack!» fortfor hon, utan att lyssna eller låtsa lyssna
dertill, »det är det allra sötaste lilla hjerta och
under den stora ädelstenen är en liten gömma för
ett älskadt minne. Prinsessan fick det på sin sjunde
födelsedag af sin fader, konung Fredrik, och har deri
förvarat en lock af hans hår. Man bör deraf förstå,
huru kärt det skall vara henne.»

»Utan tvifvel!» biföll Adolf.

»Och hur smärtsamt att nu, just nu förlora det. Hennes
majestät enkedrottningen skulle deri se ett förebud
till stor olycka för prinsessan, ty hon tror mycket
på sådant.»

»Låtom oss hoppas på dess återfående!» sade Adolf.

Båda började söka i löfsalen, hvar på sitt håll. Efter
en stund såg Adolf något glimma i sanden och fann
verkligen den förlorade klenoden. Hans första känsla
var att med en vunnen täflans segerfröjd uppvisa den,
men den andra, att
deraf göra ett offer åt den unga flickans
önskningar. Men huru lyckas deri, utan att väcka
hennes misstankar?

Under det han öfvervägde detta, fick han helt nära
sig se en fjäril sitta med slokade vingar på ett
grässtrå. Nu uppgick en tanke hos honom! Han tog det,
som det tycktes med döden kämpande lilla kräket,
satte det på platsen, der fyndet låg, gick så bort
till Malin och sade:

»Tillåt mig påkalla er hjelp för en stackars liten
fjäril, som sitter der borta på sanden och, som det
ser ut, är ur stånd att röra sig ur stället. Han kan
lätteligen blifva ihjeltrampad, om ej en räddande
hand förbarmar sig öfver honom, men med min vågar
jag ej beröra hans ömtåliga varelse.»

»Ack, du arma lilla djur!» sade Malin i det hon lutade
sig ned mot fjärilen. Hon aftog sin hatt för att
varligt lägga den öfver honom, hvarvid hennes ansigte
visade sig i obeskuggad dager. Den fina ovalen af
dess konturlinie, formerna af hennes anletsdrag,
den smidiga halsen, som uppbar det lilla hufvudet,
allt öfverensstämde så med de af skönhetsreglorna
föreskrifna proportioner, att den strängaste
konstkritiker icke i detta hänseende skulle haft
någonting att invända. Men hvad som stod högt öfver
denna formfullkomlighet, var det intagande behag,
det uttryck af oskuld, glädje och godhet, hvaraf den
genomstrålades. Allt, hvad som finnes rent och godt
i ett sjuttonårigt hjerta, afspeglade sig i hennes
blickar och leenden. Medlidsamt såg hon ned på det
lilla kräket och mildt strålade hennes djupblå öga
under de långa, böjda ögonhåren, som beskuggade det.

Adolf stod betagen af beundran.

»Gif mig ett blad att lägga honom på», bad hon,
»så skall jag bära honom ut i solen bland blommorna,
om han der kan qvickna vid.»

Adolf skyndade att efterkomma hennes önskan.

»Ack, han rör sig icke, han är visst redan död!»
klagade hon, vid det hon upplyftade honom. I det samma
varseblef hon hvad, som doldes under hans vingar,
och utropade: »O himmel, här finner jag ju prinsessans
guldhjerta!»

»Verkligen! skulle det vara möjligt?» sade Segerhjelm
med låtsad förvåning.

»Ja, ja här, der den döende fjärilen låg, just
under hans vingar. Det var ett tecken af sorglig
betydelse!»

»Huru? Hvarföre skulle någon sorglig betydelse dermed
vara förknippad?»

»Hvarför? ..... för att vara uppriktig, förstår jag det
just icke, men för att vara sannfärdig, kan jag icke
neka, att jag finner det så bedröfligt förskräckande,
att prinsessans hjerta återfanns under dödens
vingar.»

»Under odödlighetens», sade Segerhjelm, »ty fjärilen
är ju en bild af vårt psykiska väsende.»

Den unga flickan såg allvarligt betänksamt på honom,
men utan att säga ett ord. Derpå blåste hon hvarje
stoftkorn från det lilla hjertat, inknöt det i ett
hörn af sin näsduk och sammanpressade denna i sin
venstra hand, under det hon med den högra tog bladet,
på hvilket den orörliga fjärilen låg, och nedlade det
på en liten tufva af blommande Bellis, hvarefter hon
helsade honom farväl med en kyss på fingret.

Adolf stod en betagen åskådare till denna lilla scen,
som utfördes med nästan pietetisk fromhet.

Då Malin med en lätt böjning på hufvudet bjöd honom
farväl, för att återvända till slottet, sade han med
bedjande röst: »Ännu ett ögonblick!» och tillade,
då han såg henne hejda sin gång: »Tillåt mig bedja
er bortvisa de sorgliga föreställningar, som ni nyss
tycktes fatta! Svårligen torde någon gå en större
lycka till möte, än den, som väntar prinsessan Ulrika
såsom gemål till vår unge, tappre och lyckosamme
konung och drottning i ett rike, der alla hjertan äro
stämda till vördnad och kärlek för henne och tusende
böner höjas för hennes välgång.»

»Jag vill tro er, ty om någon förtjenar att blifva
lycklig, är det hon. Att göra godt är hennes glädje
och afhjelpa sorg och lidanden hennes hugnad.»

»I sitt nya land skall hon finna tacksamma hjertan.»
»Det är icke tacksamhet hon begär, ty hon utöfvar
helst sina välgerningar i tysthet. Ni skulle se, huru
omsorgsfullt hon vanligen söker dölja den gifvande
handen! Ni skulle känna huru god hon är!»

»Utan denna öfvertygelse skulle jag icke nu befinna
mig här, icke vågat anropa henne om att bedja konungen
om min räddning från ett fruktansvärdt öde.»

Malin fastade på honom en blyg, deltagande blick,
och båda stodo några ögonblick stumma, då en lakej
brådskande skyndade till med ett bref, hvilket han
öfverlemnade till Malin, i det han sade det vara
anländt med en exprès från Fyen.

Adolf, som fann det stötande mot grannlagenheten
att längre dröja, aflägsnade sig genast, vikande in
på en sidoväg mellan höga häckar, genom hvilkas
löfverk han ännu kunde följa henne med ögonen,
tills hon försvunnit bakom de skuggande träden. Men
i stället att hasta bort, såg han henne stanna på
den plats, der hon mottog brefvet ur lakejens hand,
och med otålighetens brådska bryta och genomögna
det, hvarpå hon med ett utrop af glädje tryckte det
mot sitt hjerta och till sina läppar, lyftade sina
sammanknäppta händer mot himlen och ilade, så lätt
som en hind, tillbaka på vägen till slottet.

Adolf erfor härvid en egen beklämning öfver sitt
bröst. Hans hjerta slog så underligt, oroligt. Han
blef länge qvarstående utan förmåga att lemna stället,
då han på en gång, liksom vaknande ur en dvala, sade:
»Var det en uppenbarelse eller verklighet, en dröm,
oförberedd af ett förutgående och utan sammanhang med
ett kommande? Lika godt! För mig är du försvunnen, men
mitt minne skall bevara dig i oförgänglig tillvaro.»

*

Vid prinsessans återkomst från promenaden möttes hon i
sitt rum af Malin, som, med glädjen strålande på sitt
ansigte, framräckte henne det återfunna guldhjertat
jemte det bref, vi sett henne erhålla. Prinsessan
mottog det förra med glädje och läste derpå det
sednare, hvars innehåll vi här återgifva: 

»Min kära dotter!

Vid läsningen af ditt sista bref fann jag mig lika
förundrad öfver dess innehåll, som rörd af den
undergifvenhet, du visar dig äga för min faderliga
vilja. Sedan jag nu blifvit upplyst om det misstag,
som uppstått mellan oss, skyndar jag att meddela dig
det, med önskan, att detta bref måtte hinna dig tidigt
nog, för att upphäfva alla konfusioner.

Ditt bref, som innehöll underrättelsen om hennes
kungl. höghets nådiga åstundan att qvarhålla dig hos
sin höga person, anlände hit, under det jag var i
Mecklenburg, der jag någon tid uppehöll mig, för att
helsa på några slägtingar, som jag ej på länge råkat,
då din syster Metta öppnade och besvarade det utan
min vetskap. Emellertid vill jag nu låta dig veta,
att jag, långt ifrån att motsätta mig din resa till
Sverige, med gladtigt sinne lemnar mitt samtycke
dertill, då jag deri finner ett prof på din höga
gynnarinnas fortfarande nåd och välbehag, hvaraf jag
faderligen lägger dig på hjertat att städse göra dig
förtjent; anbefallandes dig i den högstes beskydd
och alltid förblifvandes

din hulde fader
Owe Rosenlöwe.»

Efter detta bref var hindret för uppfyllandet af
Malins högsta önskan hafvet, och den dag, som ännu
återstod till prinsessans afresa, användes till nödiga
anordningar för hennes. Med klappande hjerta helsade
hon nu slutet af den dag, som nyss synts henne så
förskräcklig, såsom den sista hon skulle få lefva
i sin älskade prinsessas närhet, och med en hemlig
längtan motsåg hon den kommande, som skulle uppfylla
hennes käraste förhoppning.

*

Emellertid stod prinsessan om aftonen vid ett af
fönstren i sitt rum, som låg mot öster, och såg, huru
skuggorna, som i det lutande solljuset stundligen
växte, föllo längre och längre. Ett   stilla vemod
låg öfver hennes milda drag, och tårar och leenden
vexlade   ömsom  på hennes ansigte.    Vid det hon så
stod, inträdde hennes broder, konungen, och närmade
sig henne, utan att hon blef honom varse.

»Förlåt mig, min syster», sade han, i det han vänligt
lade sin hand på hennes axel, »förlåt mig, om jag
stör dig i en stund, då du måhända helst ville vara
ensam med ditt hjerta och de tankar, som för hvarje
känslig qvinna, på tronen eller i kojan, måste vara
de samma vid en vändpunkt i deras öde, sådan som den,
vid hvilken du står.»

Prinsessan fattade med ömhet hans hand och sade: »Jag
stod och betraktade skuggorna, som i det sjunkande
solljuset falla längre mot öster, mot det land, mellan
hvilket och detta jag så gerna önskar att inga skuggor
mera måtte uppkomma. Ack! min broder», tillade hon
och tryckte hans händer mellan sina, »det skall ju ej
mera uppstå några sådana mellan Danmark och Sverige.»

»Du är sjelf det solljus, som skall förjaga dem»,
sade konungen vänligt.

»Vore en så hög bestämmelse mig beskärd! Om kärlek
och en god vilja förmå något, o, då kunde jag ha'
för mycket att hoppas!»

»Du skall blifva fredsbandet mellan våra folk och
deras konungar! Hos dig skola de danskes och svenskes
hjertan förenas till broderlighet.»

»Mina goda danskar», genmälde Ulrika, »vet jag hafva
mig kär; men skola äfven svenskarne komma att älska
mig? Och om de ej vilja det, om jag ej kan vinna deras
kärlek, skall ej min gemål komma att lida deraf?»

»Gör dig inga onödiga bekymmer, goda Ulrika. 'Den
kärlek ger, han kärlek får'», och under det han
sade detta framtog han ett litet skrin, hvilket han
räckte henne. Då hon öppnade det, steg en hög rodnad
på hennes kinder, hennes ögon fylldes af tårar, hon
fattade sin broders hand och tryckte den till sina
läppar.

Skrinet innehöll juvelsmycken och andra dyrbarheter
jemte den ring, konung Karl tillsändt henne vid deras
första förlofning, och hvilket allt hon pantsatt hos
en jude, för att skaffa medel till understöd åt de
svenska krigsfångar, som deraf voro i behof.

»Du äger der panten på dina nya undersåters kärlek. De
välgerningar, du visat de arma fångarne, skola i rikt
mått tillvinna dig dem.»

»Min konung!» stammade prinsessan i det hon betraktade
de återställda dyrbarheterna,

»Glöm   ej   brodern   för   konungen»,   sade
Kristian och slöt   henne i sin famn.    »Om den
sednare ej kan tillåta den  svenska drottningen
att betala den danska prinsessans skulder, 
kan den förre ej försumma tillfället att visa en
älskad syster en välvilja, genom hvilken han hoppas
kunna göra henne glädje. Vi måste i morgon skiljas,
och jag har till sista dagen af vår sammanvaro velat
spara ett tillgifvenhetsbevis,  som kan blifva dig
ett kärt minne af mig.»

»Hur många prof af kärlek och ömhet jag medför till
mitt nya fädernesland! Att vinna så mycken lycka,
som mig är förunnad, det är för mycket för en svag
dödlig!»

»Icke för en Ulrika Eleonora!» -- och konungen tryckte
en kyss på hennes panna.

»Bed himlen, att jag måtte blifva min lycka värd!»
sade hon rörd, då Kristian ömt slöt henne i sin famn.

Efter ännu några vexlade tillgifvenhetsbetygelser
åtskildes  de   kungliga  syskonen under de varmaste
önskningar för  hvarandras  väl  och de gladaste
förhoppningar på framtiden.

*

Den fjerde Maj gick klar och lyckobådande upp öfver
Nordens begge syskonländer. Sundet låg solbelyst och
lugnt mellan Danmarks och Sveriges nylöfvade stränder
samt afspeglade dem i vårens glada färgton. Från
trädens kronor drillade muntra fågelskaror och på
himlens blåa hvalf fanns ej ett moln, som kastade sin
skugga på någon punkt af den ljusa taflan eller bådade
en vexling i dess prakt. På begge stränderna hvimlade
en otalig menniskomassa, för att skåda, på den ena
prinsessans aftåg från Helsingör, på den andra hennes
ankomst till Helsingborg; det var, som om himmel och
jord,   natur   och   menniskor   ville   förena  sig
att bidraga till stundens festliga stämning.

Under det att de kungliga vagnarne endast steg för
steg kunde framskrida mellan de talrika folkmassor,
hvilka fyllde hela gatan, som det kungliga tåget måste
tillryggalägga, ned till bryggan, der en präktigt
utstyrd jakt, med storamiralsflaggan i fören, låg
väntande på den kungliga bruden, regnade blommor ned
från alla fönster, skallade tusende lefverop ur varma
hjertans djup och följde månget tåradt öga hennes
väg. Lika älskad till sin person, som hyllad såsom
prinsessa, helsade hon för sista gången sitt land
och beträdde, utan att vara åtföljd af någon annan
af sina anförvandter, än hertiginnan af Holstein,
den farkost, som under kanoners dån förde henne till
Sveriges jord.

*

Konung Karl hade beslutat att fira sin förmälning,
icke i sin hufvudstad, såsom Sveriges konungar
före honom gjort, utan på en landtlig egendom,
Skottorp, belägen i en aflägsen provins, Halland,
der en nyss uppförd byggnad i ståtlig stil, efter
ritning af Tessin, erbjöd en icke ovärdig lokal för en
kunglig bröllopsfest, vore den än tilltagen i mindre
sparsamma dimensioner, än nu var fallet. I stället
att resa sin unga brud till mötes vid landstigningen
i Helsingborg, uppdrog han det ärendet åt sin mor,
enkedrottningen Hedvig Eleonora, och uppehöll sig
under tiden i och omkring Halmstad, sysselsättande
sig dels med regeringsangelägenheter, dels med att
inspektera soldater och jaga. Älskade Karl då icke
sin trolofvade brud? De trenne fiendskaps-årens
trohet torde kunna svara härpå. Hvarför då denna
likgiltighet? Regenternas handlingssätt bestämmes ofta
af deras gunstlingars inflytande. Konung Karl styrdes
vid denna tid af riksrådet baron Johan Gyllenstjerna
-- en man med mycket hufvud och föga hjerta, skarpa
förståndsgåfvor och slöa rättsbegrepp, hvilken älskade
makten framför allt annat och underblåste samma
passion hos den unge monarken, för att genom hans hand
gifva den tryckning åt riksstyret, som satte kursen
i riktning af hans egna planers mål. Sjelf främmande
för alla ömmare känslor och fruktande i kärleken en
rival till det välde, han odeladt ville öfva, hade
han för konungen framställt denna känsla som en lek
för dårar och en konungs äktenskap såsom en statssak,
utan annat ändamål, än att betrygga tronföljden och
skaffa arfvingar till kronan. Endast sin moder var
mannen skyldig vördnad, då deremot hvarje eftergift
för hjertats vekare rörelser var en svaghet, som
vittnade om bristande styrka och kraft i karakteren.

Med dessa läror iklädde sig Karl den rustning af köld
och likgiltighet för sin brud, som han ansåg tillhöra
värdigheten af ren konungslighet, och uppdrog åt sin
moder att mottaga henne vid ankomsten till hennes
nya land och åtfölja henne till bröllopsgården. Stel
och högtidlig mottog henne den gamla drottningen på
bryggan i Helsingborg och välkomnade henne med afmätta
ord och formella kärlighetsbetygelser. Sedan hon
derpå vexlat några torra fraser med hertiginnan, sin
svägerska, och denna åter bestigit jakten, förde hon
prinsessan till den väntande kungliga vagnen. Sjelf
uppsteg hon först och tog platsen till venster,
lemnande den högra till prinsessan. Denna tvekade,
då danska ministern, som stod vid hennes sida, sakta
hviskade: »Ett obegagnadt tillfälle är en förlust
för alltid.»

I stället för att efterkomma denna vink, uppsteg hon
och satte sig baklänges, hvilken plats den stolta
svärmodern lät henne behålla under intåget i staden.

»Var på er vakt, min prinsessa, eller ni får
fortfarande åka baklänges!» varnade åter ministern,
då han förde henne uppför trappan i det hus, der de
begge drottningarne bodde.

»Jag tackar för edra råd, men var utan oro!» log
hon, »konungen, min herre, skall nog föreskrifva sin
gemål den plats, henne tillkommer. Intilldess vill
jag i vördnaden för hans moder ådagalägga den kärlek,
jag för honom hyser.»

Först på tredje dagen anlände det kungliga tåget till
Skottorp, der Ulrika ju icke hyste något tvifvel att
blifva mottagen af sin brudgum; men äfven der blef
hennes väntan
gäckad. Icke förr än på förmiddagen af den för
bröllopet utsatta dagen anlände han till stället. Alla
de känslor, som lagt sig blytunga öfver hennes
hjerta, försvunno, vid underrättelsen om hans ankomst,
som töcken för solen, och med glad bäfvan afvaktade
hon den stund, han hos henne skulle aflägga sitt
besök.

Han infördes i hennes rum af enkedrottningen.

Karls skygghet och Ulrikas blyghet gjorde deras första
möte nästan pinsamt för båda. Med rodnande kinder
och nedslagna ögon stodo de några ögonblick framför
hvarandra. Derpå stammade han: »Det fägnar mig höra,
att er resa gått lyckligt, och af hennes majestät,
min fru moder, har jag inhämtat, att ni befinner er
väl derefter.»

»Fullkomligt, ers majestät.»

»Om våra svenska vägar icke äro så jemna och goda,
som de danska, vill jag hoppas, att ni dock icke
funnit dem allt för besvärliga? Och att endast goda
och säkra hästar varit uppbådade för min moders och
eder räkning, har strängeligen varit anbefaldt.»

»Jag ber ers majestät vara förvissad om, att allt
varit ordnadt till min fulla belåtenhet, liksom om
min djupa tacksamhet för den omsorg ers majestät
täckes hysa om mitt välbefinnande.»

»Det skall alltid för mig utgöra en helig pligt»,
sade Karl med trohjertadt allvar.

»Hur lycklig denna tanke gör mig! Ack, kunde ni läsa
i mitt hjerta!»

Karl fästade på henne sitt öga. Den stenhårda blicken
smälte till klar genomskinlighet, hvarifrån en öm
kärlighet strålade. »Edra önskningar skall ni städse
finna mig villig att uppfylla.»

»Hvad detta löfte gör mig lycklig! O, tillåt mig,
i tillit till det, en bön!» sade hon med ett tonfall
af innerlighet, som trängde Karl till hjertat.

Motsatserna beröra hvarandra starkast -- ödmjukhet
och kraft, godhet och hårdhet, mildhet och stränghet.

»Jag skall med nöje uppfylla allt, som kan lända
er till behag och icke strider mot min konungsliga
pligt.»

»Det är ju konungens ljufvaste pligt att öfva nåd,
och det är det, hvarom jag vill anropa er; nåd emot
strängheten af en dom, som skulle beröfva er en god
och trogen undersåte, en nitisk och upplyst tjenare.»

Och nu berättade prinsessan händelsen med Segerhjelm
bedjande om befrielse från det straff, som borde
drabba honom.

Karl hörde henne med uppmärksamhet och sade, då hon
slutat: »Er begäran skall bifallas.»

Med rördt hjerta fattade Ulrika konungens hand, för
att föra den till sina läppar, hvilket han afböjde i
det han erinrade: »Ni skall i afton vara drottning.»

»Ert ädelmod bringar tacksamhetens välsignelser öfver
denna dag! Huru mycket högre skall ej vår lycka
derigenom  blifva!»

Karl hade ingenting af det sentimentala elementet i
sin natur och var främmande för hvarje slags uppträde
af sådan beskaffenhet. Huru intagande prinsessan i sin
rörande hänförelse syntes honom, kände han sig dock
besvärad deraf och skyndade att afbryta sitt besök,
för att dölja sin förlägenhet.

Vid återkomsten väntade honom Gyllenstjerna. Med
genomträngande blick sökte denne läsa i hans ansigte
det intryck, som prinsessans åsyn på honom haft, men
Karl var tyst och förbehållsam, mera än vanligt. Detta
behagade icke gunstlingen, som anade tillvaron af
en känsla, som kunde göra honom hans inflytande
stridigt.

Sedan Karl några hvarf mätt golfvet med sina steg,
stannade han och begärde bläck och penna.

»Ers majestät ernar från besöket hos sin brud slå sig
ned vid skrifbordet? Det måtte vara ett ärende af
största vigt?»

»Alldeles! Det gäller uppfyllandet af ett löfte. Ni
torde hafva er bekant ett uppträde, som ägt rum
under ert vistande i Köpenhamn emellan unge grefve
Gyllenpik, som var i er svit, och en viss Segerhjelm?»
»Som brukade öfvervåld mot den förre? En hygglig
historia!»

»Jag har lofvat prinsessan, min blifvande gemål,
att benåda honom, och jag vill uppfylla detta löfte,
ju förr dess hellre.»

»Ja så!» log Gyllenstjerna ironiskt, »hennes höghet
har redan börjat pröfva, hvad hon förmår.»

»Segerhjelm är en lofvande ung man. Han skall komma
att gagna vårt land med sina kunskaper.»

»Och skada med sitt exempel. Den stränga lydnaden
för edra bud skall försvagas .....»

»Hvilka slutsatser behagar ni göra, min baron»,
afbröt konungen missnöjd.

»De naturligaste i verlden. Då nåd följer på brott,
har den brottslige ingenting att frukta.»

»Med den satsen skall man komma på skam! Hvarje regel
har sitt undantag; men jag råder ingen att synda på
min nåd.»

»En lättköpt nåd!» sade Gyllenstjerna liksom för sig
sjelf, men nog högt att af Karl höras.

Karl vände sig rodnande bort. Gyllenstjerna betraktade
honom förstulet, men med säkra blickar, derpå sade
han: »Steget är vådligt. Det har aldrig visat sig
lyckligt för konungar, att lemna sina gemåler insteg
i regementet.»

»Kallar ni detta ett insteg i regementet?» frågade
Karl och vände sig mot honom med vredgad blick.

»En början, bara en första början! Qvinnorna äro lika
maktlystna som männen, och vinna de bara en första
eftergift, då låta de ej afvisa sig mera, utan fordra
allt större eftergifter, tills de blifva den rådande
viljan.»

»Det kan måhända gälla andra, men prinsessan är
derifrån ett undantag.»

»Må vara! Men mannen bör frukta den makt, som af
qvinnan grundlägges bröllopsdagen.»

Karl blef tankfull och sorgsen och sade efter en
stunds begrundande: »Hvad vill ni jag skall göra?»

»Lemna ert löfte ouppfyldt -- eller, hvad bättre vore --
återtag det.»

»Nej, min baron, det kan icke ske! Ett löfte är en
helig sak.»

»Man och man emellan, men till en qvinna! ....»
Och Gyllenstjerna log hånfullt. »Hon har icke
våra begrepp. Här spelas krona och klafve om ers
majestäts makt, och går högsta kastet er ur händerna
nu, så .... Undergifvenheten för mannens bud är
qvinnans pligt, antingen hon är drottning eller
fattigmanshustru, och är hans göra eller låta den lag,
hon har att följa.»

»Fins då ingen annan utväg? ... Skulle detta bli'
glädjen på min bröllopsdag?» sade konungen sorgsen.

»Ingen! Och försummar ni den, skall, fruktar jag,
er glädje blifva dyrköpt. Ni har stora och vigtiga
regeringsplaner i tankarne, i hvilkas utförande
en blödsint gemåls inblandning skall blifva ett
besvärande hinder. Afklipp den från början, eller
ni får en kedja om händerna.»

»Ni torde kanske hafva rätt», suckade Karl.

»Den dag skall komma, då konungen skall lyckönska
sig till det steg, som det nu kostar på brudgummen
att taga.»

»Nog, nog!» sade Karl och gjorde ett bortvisande
tecken med handen.

Gyllenstjerna lemnade honom med hemlig glädje öfver
sin vunna seger och sade till sig sjelf, då han befann
sig utan vittnen: »Nu är det röjdt för mig och mina
planer! Min medtäflare är kastad ur sadeln och jag är
segervinnare. Ingen, ingen skall beherrska konungen,
utom jag!»

Medan Gyllenstjerna triumferade vid dessa
stolta tankar, kände sig Karl missnöjd och
olycklig. Herrsklystnaden och kärleken hade råkat
i strid med hvarandra. Karl älskade att herrska
enväldigt och skydde föreställningen af hvilket slags
som helst delning af makten. Konungen eller älskaren
måste vika. Det blef den sednares lott att kapitulera;
icke med flygande fanor och klingande spel, utan med
brutna vapen och flyktande steg.

Karl återsåg icke sin brud under det återstående af
dagen. När aftonen kom, uppsköt han timma efter timma
vigselceremoniens fullbordan -- något, som länge blef
ett allmänt samtalsämne och föremål för de mest olika
gissningar och tydningar. Slutligen och ganska sent
försiggick den i den stora, ännu derefter kallade
kungssalen på förutnämda egendom. Aldrig torde något
kungligt bröllop varit firadt i större tysthet och
enkelhet. Gästerna voro få och utgjordes, utom af
gamla enkedrottningen med några hofdamer, som lärt
sig att ha' ledsamt, till största delen af grånade
krigare, som skurit lagrar på slagfälten, men sjelfva
voro vissnade för kärlekens myrten. Å brudens sida
fanns ingen mera än den danska premierministern och
sändebudet vid svenska hofvet, som representerade
hennes land och slägt, och ingen mera än Malin, i
hvars öga hon såg denna kärlek lysa, som värmt hennes
flydda barmdomsdagar. Efter några förfriskningar,
som kringbjödos efter vigseln, drog konungen sig
tillbaka i sina rum, der han intog sin aftonmåltid
med Gyllenstjerna och några få andra herrar till
sällskap, under det bruden åt hos enkedrottningen,
och de öfriga gästerna vid ett för dem tillredt bord.

Så tillgick detta bröllop -- en föga lofvande
inledning till den glädje, hvars utgångspunkt i alla
älskandes tankar dermed begynnes.

Då den unga drottningen om morgonen vaknade, fann hon,
att konungen redan smugit sig från hennes sida, och
då hon träffade enkedrottningen, blef hon af henne
underrättad om, att han tidigt begifvit sig på jagt
med baron Gyllenstjerna.

»Gyllenstjerna och alltid Gyllenstjerna!» suckade
Ulrika i tysthet.

Man finner hos alla skapade varelser en instinktiv
känsla af fruktan för deras fiender; dufvan darrar
för roffågeln, lammet för vargen, hästen för lejonet
o. s. v. Skulle menniskan vara mindre fullkomligt
utrustad? Nej! sympatiens och antipatiens hemliga
kraft säger henne med ofelbar visshet, hvar hon
finner en vän eller vedersakare. Ulrika hade vid
första åsynen af Gyllenstjerna, då han som konung
Karls sändebud uppträdde i Köpenhamn, för att afsluta
den genom kriget afbrutna äktenskapsunderhandlingen,
erfarit det. Hans jättelika gestalt, hans korpsvarta
buskiga hår, grofva anletsdrag, uttryckande slughet
och råhet, list och hårdhet, högmod och hån, hade hos
henne framkallat en afsky, som, hardt nära beslägtad
med fruktan, kom henne att darra, hvarje gång hon
hörde hans namn nämnas tillika med konungens.

Först till middagen återkom Karl. Under måltiden var
han tyst och allvarsam och under det öfriga af dagen
undvek han, med synbar öfverläggning, att närma sig
sin gemål. Deremot visade han sig så mycket mera
uppmärksam mot sin moder, som lät sig detta väl
behaga och icke försummade att i alla etikettsaker
befästa sig i sin sjelftagna företrädesrätt. Ulrika
öfverraskade Malin då och då med blickar, som denna
sorgligt vände mot henne. De voro endast nya törnen
i det blödande såret, ty huru ödmjukt hennes sinne
var, kunde hon icke böja det för smärtan att se sig
ett föremål för medlidandet. Emellertid beherrskade
hon sig med mycken styrka och iakttog en lugn
värdighet. Först då de begge makarne om qvällen
befunno sig ensamma, sade Ulrika, i det hon med
vänlighet närmade sig Karl:

»Ni är icke glad, min gemål. Skulle någon sorg hvila
på ert sinne?»

»Sådan fattas aldrig konungar!» svarade Karl och
vände sig tvärt ifrån henne.

»Ack, tyvärr! Men också konungar kunna finna en tröst
i att meddela sig åt ett troget hjerta.»

Karl teg.

»Min far har gifvit beviset derpå ....»

»Jag vet! Konung Fredrik lät styra sig af sin gemål,
men jag ernar icke följa hans exempel.»

Sårad och försagd, tog Ulrika ett steg tillbaka,
stannade med sänkta armar och sade med ödmjukhet,
men värdighet:

»Jag önskar, att ers majestät kunde läsa djupare i
mitt hjerta! Kärleken begär icke att styra, endast
att dela den älskades fröjd och smärta.»
»Det är bra! Men intilldess dessa blifva af den
beskaffenhet, att jag finner dem passande att meddela
er, torde ni låta er nöja med, att jag behåller dem
för mig sjelf.»

»Nej, min herre och konung», sade Ulrika, lade sin
hand på hans axel och såg honom med makans kärlek och
barnets förtroende djupt i ögat. »Dessa ord komma icke
från ert hjerta. Ni bemötte mig annorlunda vid vårt
första möte. Det låg mildhet i ert öga och vänlighet
i er röst; ni beviljade med så mycken godhet min
första bön; ack, gör det också med den andra och säg,
att det missnöje, jag sedan trott mig finna hos er,
endast varit moln öfver min lyckas sol, som snart
skola skingras!»

»Emedan ni påminner mig om er gjorda begäran, får jag
underrätta er om, att den icke kan uppfyllas», sade
Karl hårdt och kärft, för att dölja den ansträngning,
det kostade honom.

»Den kan icke uppfyllas? Och af hvilken orsak?»
frågade Ulrika med en bestämdhet, hvartill orättvisan
af Karls handlingssätt gaf henne styrka.

»Emedan ... emedan ... omständigheter hafva kommit
till min kunskap, som visa, att den unge karlen icke
förtjenar min nåd. Jag tror mig dessutom icke behöfva
gifva skäl för mina handlingar.»

»Det är baron Gyllenstjerna, som intalat er detta.»

»En gång för alla, min gemål, blanda er aldrig i de
angelägenheter, som icke angå er, eller gör er mer
till böneman för någon, eho det vara må! En konung
ta'r sig en gemål, för att betrygga arfföljden, icke
för att fästa en black vid sin fot, som hindrar hans
steg på regeringsbanan.»

Ulrika svarade honom icke, men hon fästade på honom
en djup, uttrycksfull blick.

Hade Karl lydt sin inre röst, hade han slutit henne
i sina armar; men gunstlingens ord ljödo varnande i
hans öra. Af fruktan att synas svag, blef han hård
och trampade så utan skonsamhet det ömmaste hjertas
känslor under sina fötter, i det han med sträf röst
sade: »Ni känner nu mina tankar, och jag ber, att ni
besparar mig nödvändigheten att åter behöfva upprepa
dem.»

Morgonen efter denna egendomliga scen i den tysta
brudkammaren lemnade konungen, drottningarne och de
öfriga bröllopsgästerna Skottorp, för att begifva
sig till Halmstad, der några dagar skulle tillbringas
under fester och högtidligheter. Med hvilka känslor
Ulrika deltog deri tillhör hemligheterna af hennes
hjertas tysta historia, denna, som hon aldrig
för verlden biktat, icke en gång för sin kära
Malin, mot hvilken hon i detta afseende iakttog en
förbehållsamhet, som icke lemnade rum åt en skymt af
förebråelse mot honom, som så djupt krossade hennes
förhoppningar på kärlekens lycka.

(Forts.)



Allmännyttigt.



Guldfiskarnes behandling. Med iakttagande af följande
reglor, kan man bibehålla guldfisken frisk och sund
under 10 till 12 år, ty så gammal blifver han. 1)
Man räkne icke mer än en på en half kanna vatten:
de fördraga icke en trång plats, utan dö till följe
deraf. 2) I valet af vatten bör man icke vexla,
utan alltid begagna det samma, vare sig att det är
flod- eller brunnsvatten. 3) Kärlet (temmeligen djupt,
grunda glaskulor duga icke) hålle man i skuggan,
denna fisk älskar skugga. Äfven stark kammarvärme
kan han icke fördraga. Kärlets botten betäcke man
med små, glatta kiselstenar, dervid exkrementerna
fästa sig, och hvilka sålunda hålla vattnet rent. 4)
Då de ömtåliga fiskarne vid vattnets ombytning och
stenarnes rengöring ganska lätt lida skada, så bör
man uppfiska dem med ett nät
och aldrig taga dem i blotta handen.    5) De födas
icke med bröd eller en näring med garfämne, utan med
oblater, myrägg, flugor, äggegulor, salad etc., men
blott hvar tredje till fjerde dag   och   litet;
för riklig näring förorsakar dem förstoppning
och brand, som medför döden.    Under månaderna
November, December,  Januari och Februari böra de
icke  erhålla   någon föda alls, hvartill grunden
ligger i fiskens natur; under Mars, April och Maj
gifver man dem ganska måttlig näring, emedan magen
blott småningom kan åter vänja sig vid födan och
fördraga den   samma.     Häraf framgår, att de under
sommarmånaderna fördraga något rikligare föda, som
mot hösten åter afknappas. 

Guldfisken   öfverfördes
år   1611   från Kina till England och har derifrån
blifvit utbredd öfver hela Europa.



Bokstafs-Gåta.

Följande bokstäfver och stafvelser, riktigt 
sammansatta, bilda 9 ord, hvaraf begynnelsebokstäfverna  
beteckna ett namnkunnigt berg i norden,
deras slutbokstäfver en i dess närhet belägen by:

ng, er, k, am, mi, aa, ade, s, s, um, ia, ke, n, a,
dt,  bro,  ern,  ak,  ais, a, l, lb, l, ar, gr, d,
ne, enn, å, sa, v, e.

De 9 orden äro:

1) Hvad som vanligen finnes på ett förmaksbord; 2)
En af gudarne omtyckt rätt; 3) En kanton i Schweiz; 4)
En högländ skogstrakt i Frankrike; 5) Hvad man säger
om en för brott vunnen person; 6) En biflod till Seine;
7) En berömd svensk skald; 8) En del af musiken; 9)
Benämning på högsta lärdomsskolan.

J. A.



Schack-gåta.

Efter springarens gång.

som vindsu   de    Der ochBlandsko
der ran ma   så    bo, ru fin  fjel
renssar vild,forsenoch largar  fu
y   sar den  jag   ren Ut man  nes
Nor villså   bru   na  äraoch  öfver
gam prydlar. der   mildochin   spe
häl högala   tro   Der arsän   blå
run Och da   I     gar a  gel. sjö

A-r A-



Gåta.

Ur känslans ocean en liten droppe, 
Jag verkar mer, än långa, granna tal. 
Den lindring, jag beskär åt inre qval, 
Ju är en nåd af Gifvaren der oppe. 
Jag kan ock tolka aldra högsta fröjd 
Och andaktskänslan, då den nått sin höjd. 
Direkt från hjerta och till hjerta går jag, 
Och mycket öfver men'skorna förmår jag.



Charader.

N:o 1.

Bland denna verldens största 
Finnes ingen mitt första,
Som så mitt andra-tredje är, 
Att han mitt hela kallas plär.

N:o 2.

När kring mitt första 
Man ser mitt andra, 
Är det mitt hela.

And. Er. S.



Uttydningar.

Upplösning af Logogryfen i föregående häfte, sid. 160:
Tåspets, hvaraf fås: påse, spets, te, spett, ås, så,
ess, ett, stå, test, sås, såt, å, spå, se, thes, på,
spe, ståt, åt.

Lösning af Charaden i föregående häfte, sid. 160: Svante.

Ordet till Gåtan i föregående häfte, sid. 160: Lärkan.

Lösning af Bokstafsgåtan i föregående häfte, sid. 160:
Orden äro: Taurus, Erik, Gömma, Namn, Ekesjö, Ryssar,
hvars begynnelsebokstäfver bilda Tegnér och dess
slutbokstäfver Skanör.


Historiska Bilder.

LXXIV. 

Sverige och Frankrike,
med anledning af tvenne skådepenningar från vår storhetstid.

År 1679 slogs i Frankrike en skådepenning, hvilken
utvisade den del af jordgloben, der Sverige finnes,
och, för bättre tydlighets skull, med påskrift:
Suecia, och deröfver var anbringad en tupp med utslagna
vingar. Omskriften var på latin: »Gallo tutore tuta », 
d. ä. »trygg under tuppens beskydd». Men Gallus
betyder ej blott tupp, utan äfven fransman, så att
omskriften sålunda innehöll en ordlek och kunde
betyda: under fransmannens beskydd, lika väl som:
under tuppens. På andra sidan lästes orden: »Under
hans vingars skugga.»

Omkring trettio år derefter präglades från svensk
sida också en skådepenning, hvarpå man såg en tupp
och en lilja, skyddade af ett krönt lejon. Tuppen
betyder äfven här Frankrike, och liljan, som var det
franska konungahusets sköldemärke, betecknar detta,
under det att det krönta lejonet betecknar Sverige.

Man finner vid första anblicken, att de båda
skådepenningarne utgöra till sin betydelse
hvarandras motsatser. Förhållandet af beskyddare
och beskyddad, med thy åtföljande öfvermått af
styrka och makt eller svaghet och behof af skydd,
måste sålunda ganska betydligt hafva skiftat om på de
mellanliggande trettio åren. Det var ock förhållandet,
och skådepenningarne slogos liksom för att i ett
oförstörbart ämne utprägla den hårda sanning,
som de innehöllo, hvarvid dock kan vara att anmärka,
att penningen af 1679 innehåller liksom en utmaning,
hvilken kräfde svar, hvarför ock det förhatliga
i detta sätt att håna den för tillfället svagare,
väl faller på utmanaren i första rummet. En blick på
de historiska tilldragelserna skall visa oss, huru
öfverensstämmande med verkligheten minnespenningarnes
bilder äro.

Det var under Carl XI:s krig, då Sverige hade att
försvara sin genom trettioåriga kriget nyvunna
maktställning i Europa. Kriget hade föranledts
af Frankrike och fördes mot halfva Europa:
Danmark, Holland, Tyskland, Brandenburg, kejsaren,
Spanien. Upprepade gånger hade Ludvig XIV i Frankrike
förklarat, att hans bundsförvandt icke skulle förlora
en fotsbredd land, och detta var nu godt och väl,
men medan den segrande och mäktige Ludvig uttalade
dessa stolta förklaringar, kämpade Sverige så godt
som för sin tillvaro. Vi kunna säga detta med afseende
på det utblottade tillstånd, hvari riket befann sig,
den slapphet, tröghet och oordning,
som  visade sig öfverallt, i alla åtgärder, både
inom förvaltningen, och   krigförandet,   der
icke  konungen  sjelf var närvarande,   och
slutligen  med   afseende  på de många motgångarne
och nederlagen, som Sverige lidit och led.   Den
tappre  och utmärkte Otto Wilhelm Königsmark,
som hade måst upplåta   i Stettin (det var i Januari
1678), hade väl derefter vunnit en  lysande seger
öfver danskarne på Rügen, men i Oktober måste han
uppgifva   Stralsund.    Sverige hade  förlorat alla
sina eröfringar  på   andra   sidan   Östersjön,
och   danska hären gaf  konungen sjelf fullt upp
att göra här hemma i Skåne.    Att Sverige  under
sådana förhållanden kunde komma ifrån saken på ett
sådant sätt, som skedde, så att konungen kunde yttra
till   rådet:   »för   en  så  hederlig  fred hembäre
vi  den  store Guden   en innerlig tacksägelse,   då
den är öfver all mensklig både förmodan och förmåga»,
-- det är i sjelfva verket Frankrikes förtjenst.

Men det ligger i Frankrikes, d. v. s. Ludvig XIV:s
uppträdande i de fredsslut, som afslöto dessa
krig, en märkvärdig blandning af ordhållighet och
öfvermod. Han hade satt sin ära i pant, att Sverige
icke skulle förlora något, och han höll ord; men
när man genomläser, huru han dervid gick till väga,
kan man icke värja sig för den tanken, att det skedde
blojt och bart för hans äras skull. Men vi må låta
händelserna sjelfva tala. Sedan han sjelf slutit
fred med Holland, i Augusti 1678, och då Carl XI
på sina fienders stora fordringar svarade, att han
icke ville eftergifva det ringaste af hvad Sverige
vunnit genom trettioåriga kriget och det sista kriget
med Danmark under hans fader, samt med ett kort nej
afvisat Frankrikes förslag, att afträda något, för
att vinna återlemnandet af det öfriga, beslöt Ludvig
helt enkelt att sluta fred för Sveriges räkning, utan
Sveriges medverkan. Han började också genast med ett
par småfurstar i Tyskland (det var i Januari 1679,
i Celle), förklarande i bref: »jag har täckts åtaga
mig att förmå Sverige till fördragets ratifikation»,
och uppmanade konung Carl att bekräfta freden. Carl
svarade, »att det föll honom underligt före», men
bekräftade freden. Derpå följde frederna med kejsaren
och med en annan tysk furste, i Nimwegen, i hvilket
sistnämda fredsslut Sveriges sändebud fingo taga del,
dock med den befallning af Ludvig till sin minister,
»att han toge på sig följderna». Carl XI:s ovilja
steg, detta förmynderskap var olidligt, och när han
samma vår föll i en svår sjukdom, yttrade
Johan Gyllenstjerna, »att den hjertkramp, hvaraf
konungen besvärades, till stor del var vållad af
freden i Celle».

Lifligast framträder dock Ludvigs både ordhållighet
och hånande öfvermod i underhandlingarne med
Brandenburg, hvilken makt nu, jemte Danmark, var den
enda, som återstod, af Sveriges fiender. Redan när
man började inse, att freden skulle slutas mellan
Frankrike och Holland, sökte den brandenburgske
kurfursten Fredrik Wilhelm, grundläggaren af den
preussiska monarkien, som i historien vanligen kallas
»den store kurfursten», begagna sig af de till följd
deraf förändrade förhållandena och göra sig dem till
godo. Framför allt ville han komma i besittning af
det svenska Pommern, och han öppnade på våren 1678
i största hemlighet underhandlingar med Ludvig,
erbjudande enskilt freds- och bundsförvandtskap,
om Ludvig ville gå hans önskan i afseende på Pommern
till mötes. Ludvig svarade nej och bekantgjorde till
och med den hemliga underhandlingen för kurfurstens
bundsförvandter; men Fredrik Wilhelm afstod icke
från sitt försök, utan erbjöd på sommaren nya,
ännu fördelaktigare vilkor, äfven en betydlig
penningsumma. Han erhöll samma svar: »Konung Ludvig
sätter sin ära uti, att Sverige skall återfå alla
sina besittningar.»

Kurfursten var envis, men den franske konungen
stod också fast vid sitt uttalade ord och visade
snart äfven i handling, att han uttalat det på
fullt allvar. År 1679 finner man honom utfärda
förklaringar till kurfursten, som till och med smaka
af befallningar, utgångna från en öfverherre. Så
heter det, »att, om kurfursten icke hade inom loppet
af Mars, på de af konung Ludvig föreskrifna vilkor,
slutat fred med Sverige, skulle Frankrike infalla
i kurfurstens länder, först i Cleve och sedan i
Brandenburg». Man kan tänka sig kurfurstens harm. Dock
förstod han konsten att svälja sin vrede och skickade
ännu sändebud till Ludvig, för att vinna honom, och
genom honom Pommern. Finge han behålla detta svenska
Pommern, som han eröfrat, ville han till Ludvig
afträda sina besittningar vid Rhen och erbjöd sig till
och med att rösta på en fransk prins till kejsare. Men
Ludvig upprepade sitt gamla svar. »Nej!» sade han,
»jag har satt min ära i pant, att Sverige skall
återfå alla sina förlorade länder», och hans minister
Louvois tillade med hela tyngden af en diplomats lugn:
»Om kurfursten icke antager våra vilkor, så skall
franska hären inrycka i hans land och borttaga Minden,
Halberstadt och Magdeburg och slutligen framtåga mot
Berlin, och vi skola sannerligen icke föra kriget så,
som svenskarne förde det vid Fehrbellin.»

Slikt kunde kurfursten icke underkasta sig. Han
skummade af harm och skrek öfver den orättvisa
behandling, han rönte, samt lät utgifva en mängd
ströskrifter, hvari han inför Europa sökte ådagalägga
den himmelsskriande rättskränkning, som han måste
lida. Intet hjelpte. När han icke ville säga ja till
Ludvigs uttalade vilja, så inbröt franska hären i
Cleve, och nu måste Fredrik Wilhelm beqväma sig att
öppna fredsunderhandlingar. Dessa fördes i S:t Germain
vid Paris, och, såsom naturligt var, sökte kurfursten
på hvarje upptänkligt sätt vinna all möjlig fördel och
prutade emot vid hvarje punkt. Men ju mer han prutade,
desto längre gick den franska hären framåt och desto
närmare trängde kanondundret till hjertat af hans
land. Redan ryckte fransmännen mot Minden och hade
der slagit en betydlig styrka, som skickats dem till
mötes från Brandenburg. Då afslöts stillestånd. Det
var i Mars 1679, och vid midsommarstiden slöts freden
på de vilkor, som Ludvig föreskrifvit.

Det var en svår stund för kurfursten att underteckna
denna fred, och han utropade dervid: »Jag önskade,
att i denna stund icke kunna skrifva!» samt upprepade
en vers ur Virgilius:

"Måtte en dag ur mitt stoft en mäktig hämnare uppstå!"

Vi, som på afstånd och i lugn kunna öfverskåda
förhållandena och bedöma dem, kunna icke annat än
medgifva, att Frankrike här visade en stolthet och
ett öfvermod, som voro lika odrägliga för den uppåt
sträfvande kurfursten, som för
den svenske konungen, hvars talan det förde. Ställa
vi vid sidan af denna förödmjukelse för den store
kurfursten, hvad Frankrike nu måst utstå i kriget mot
hans ättling, så måste man tillstå, »att en mäktig
hämnare uppstått ur hans stoft».

Men, såsom vi nämde, den beskyddade fick också sin
dryga del af Frankrikes öfvermod. Det var helt och
hållet Ludvig, han och ingen annan, som i S:t Germain
uppgjorde freden. Det låter underligt, ja, otroligt,
men det är fullkomligt sant, att hvarken de svenska
sändebuden i Paris eller den svenska regeringen i
Stockholm erhöllo kännedom om hvad som förhandlades
i S:t Germain. Ludvig XIV uppträdde i allo såsom
Sveriges förmyndare, fordrade, medgaf och beslöt, --
och dermed måste Sverige låta sig nöja. Det återfick
alla sina tyska besittningar, med undantag af en liten
sträcka på andra sidan Odern. De svenska sändebuden
gjorde, när de ändtligen fingo nåden att få kännedom
om fredsvilkoren, en insaga mot denna punkt, men
ingen brydde sig derom.

Och ända till slutet fortfor Ludvig i sitt för
Sveriges sjelfständighet kränkande uppförande. Det
danska kriget, det enda, som nu återstod, afslutades
på samma sätt som det brandenburgska, ehuru här
måhända öfvermodet framstack på ett ännu mer
retsamt sätt. Carl XI hade förmått Danmark till en
särskilt underhandling i Skåne, der Frankrike och
Sachsen uppträdde som medlare. Det var i Lund,
som dessa underhandlingar förehades. Men, utan
att bekymra sig derom eller det stötande i sättet,
öppnade Ludvig särskilta underhandlingar i Paris
för Sveriges räkning, och här afslöts egentligen
freden. Då Danmark gjorde svårigheter -- det ville
nämligen behålla åtminstone Landskrona och Helsingborg
i Skåne -- förklarade Ludvig, att hans härar skulle
tåga mot Danmark, om icke freden var undertecknad
den 1 September. Den undertecknades den 2 September
i Frankrikes och Sveriges namn. Underhandlingarne i
Lund fortsattes för skenets skull, och freden afslöts
den 26 September.

Man må ej undra på, om af allt detta i Carls själ
föddes ett missnöje med Frankrike, som sedermera
aldrig utplånades och utöfvade inflytande på
riktningen af hans politik för framtiden. Likaledes
torde man finna, att hvad som afbildades på
minnespenningen af detta år 1679, äger sin fulla
mening. Sverige var tryggt för sina eröfringar,
tryggt genom Frankrikes beskydd.

Men förhållandena skiftade om på ett underbart
sätt. Det dröjde icke så synnerligt länge, så rasade
åter kriget i verldsdelen alla hörn, det stora
spanska successionskriget i vester och det stora
nordiska kriget i öster. Ludvig XIV regerade ännu i
Frankrike, men på Sveriges tron satt Carl XII, och
han hade öfvervunnit Danmark, öfvervunnit Ryssland,
öfvervunnit Polen och stod med sin segrande här i
Sachsen, det var år 1707. Då kommo sändebud, det ena
efter det andra, från den för 30 år sedan så stolte
och öfvermäktige Ludvig och anhöllo om hjelp. Hans
fiender hade slagit hans härar gång på gång, och
nu inföllo de i södra Frankrike och hotade Toulon,
och faran var öfverhängande för Ludvig.

Hans sändebud begärde af Carl, att han skulle vända
sina segrande vapen mot kejsaren, och de skulle göra
sitt yttersta för att vinna detta mål, hvarföre de ock
medförde penningar att dermed vinna Carls förnämsta
minister Piper för planen. Carl hade emellertid
upprepade gånger förklarat, att han i Tyskland ville
iakttaga fullkomlig neutralitet och hade dessutom sin
uppmärksamhet riktad åt ett helt annat håll. Likväl
ville han rädda Frankrike från fullkomlig undergång
och fann äfven utväg dertill. Bland Frankrikes fiender
befann sig hertig Victor Amadeus af Savoyen, en slug
och mäktig herre, som sträfvade uppåt likt Fredrik
Wilhelm af Brandenburg. För denne hertig lät nu Carl
i största hemlighet tillkännagifva, att, om hertigen
bidroge till eröfrandet af Toulon, skulle Carl genast
angripa den tyske kejsaren, hvarigenom kriget torde
få en helt annan vändning och alla de fördelar,
som hertigen dittills vunnit, gå förlorade.

Den italienske hertigen insåg, att han verkligen
lopp fara, om den svenske konungen gjorde allvar
af sin hotelse -- något, som icke syntes otroligt,
när man tog i betraktande det stolta
språk, Carl just vid denna tid förde mot kejsaren,
äfvensom att han lät svenska rådet i Stockholm
öfverlägga om, huruvida han icke borde vända sina
vapen mot katolikerna i Tyskland -- hertig Victor
Amadeus besinnade, hvad som var hans verkliga fördel,
och huru han nu ställde till, men belägringen af
Toulon visste han göra om intet. Kejsaren och de
öfriga bundsförvandterna härmades högeligen deröfver,
men Frankrike var den gången räddadt.

Och nu präglades den andra minnespenningen. Det
götiska lejonet hade blott med att utsträcka sin ram
varit Frankrike och dess konung till skydd. Derför
passade det väl att sätta dess bild öfver den
franska tuppen och liljan såsom svar på skymfen af
år 1679. Men huru bitter och svår att smälta än denna
var, förgäter man den dock halft
om halft för ordhållighetens skull, när man med
fredssluten 1679 jemför de freder, som slötos efter
Carl XII:s död. Äfven då yttrades stolta ord till
Sverige, att det icke skulle förlora en fotsbredd
land, om det ville göra en uppoffring till den,
som uttalade de präktiga löftena. Det var England,
och Sverige följde rådet och litade på löftena, men
Englands konung, som till följd deraf vann Bremen och
Verden, glömde sedan sina löften, och afträdelsen
af dessa länder blef blott begynnelsen till de
afträdelser, som derefter följde till Brandenburg
-- eller Preussen, såsom det då hette -- och till
Ryssland. De stolta orden voro de samma så väl från
England, som från Frankrike, men de förblefvo blotta
ord från det förra, under det att det sednare ställde
visserligen egenmäktig, men dock kraftfull handling
bakom sina.

St.



Arla och Serla.

Natten ju, i tidens början, älskad   blef af dagens Gud, 
Som sin gyllne mantel bredde kring dess mörka perleskrud;
Och sin kärleks tjäll de byggde fjerran öfver himlens rund: 
Tvenne döttrar blefvo frukten af det lyckliga förbund.

Arla kallades den ena.    På sin far hon bråddes mest:
Liksom han en strålig mantel hon vid mjella skuldran fäst; 
Kjorteln, med demanter sållad, glittrar uti solens glans; 
Från azurblå gördeln faller purpursläp, med gyllne frans.

Rosor pryda hennes lockar, gula, såsom solens guld;
Kinden lågar, klart är ögat, munnen leende och huld;
Och hon renar med sin anda och hon lifvar med sin blick: 
Makt att väcka all naturen hon utaf sin fader fick.

Serla kallades den yngre af de sköna systrar två. 
Äfven hon bär släp af purpur och med gyllne ränder på; 
Eljest ifrån fot till hufvud är hon klädd i rosenrödt -- 
Diamanter hon dock icke på sin skira drägt har strött.

Skön hon är, ja, skön till tjusning, mest dock lik sin mörka mor, 
Med ett svall af svarta lockar, under svart och brandgult flor.
Svalka sprider hon kring nejden, svalka öfver berg och dal, 
Tänder sist små stjernelampor uti himlens blåa sal.

Arla föregår sin fader på hans ljusa himlastig;
Serla, modrens ljufva älskling, till dess sköte smyger sig.
Arlas boning är i öster, Serla ses i vester bo;
Arla väcker hvarje väsen, Serla vaggar dem till ro.

Och de följa oss, de båda, på vår dunkla lefnads lopp:
En bebådar lugn och hvila, en ger mod och nyfödt hopp;
En i solens strålar dansar, med en blomsterstaf i hand, 
En ett sorgflor sakta breder öfver skog och haf och land.

Hulda genier! er till ära, jag min lyra strängat har. 
Er min helsning, er min hyllning, himlaburna systerpar! 
Blicken på mig, en i sender, lyssnen vänligt på min sång, 
Och när strängaspelet brustit, blicken på min graf en gång!

Serla! när min andes trötta vingar en gång hvila få,
Svep dig i din bästa mantel utaf guld och purpur, då. 
Arla! när de blifvit lösta, jordelifvets trånga band, 
Möt mig, du, och visa vägen till mitt rätta fosterland.

Wilhelmina.



Makrillen.

Större delen af de taggfeniga fiskarne vistas i
hafven, särdeles de under den lägre breddgraden
belägna; dock finner man dem äfven i sötvatten,
der t. ex. aborren trifves alldeles utmärkt. Alla
till slägtet hörande fiskar äro utan undantag att
betrakta som röfvare, ja många äro ytterst glupska och
mordgiriga tingestar, -- flera det oaktadt värderade
såsom menniskoföda.

Bland de här ifrågavarande fiskarne utmärker sig just
i detta sednare hänseende makrillen, med en glatt,
långsträckt kropp, betäckt med utomordentligt små
fjäll; ryggen af en metallartad vacker blå färg, med
mörka strimmor; hufvudet ofvantill blått, med svarta
fläckar; kroppen i öfrigt af en silfver- eller snarare
perlemor-artad hvit färg; ryggfenorna åtskilda. 

I nästan alla haf finner man makrillen. Den uppträder i
sällskaper af ett oräkneligt antal individer. Enligt
äldre naturforskares utsago tillbringa de vintern i
Ishafvet, der de ligga med hufvudet nedsänkt i gyttja
och tång. Vid vårens annalkande bryta de upp mot söder
och passera då i närheten af Island, Skottland och
Irland samt begifva sig upp åt Atlantiska Hafvet;
här dela de sig i tvenne afdelningar, af hvilka
den ena utsträcker färden förbi Portugal, för att
inträda i Medelhafvet, under det den andra intränger i
Kanalen; här visar den sig i Maj månad vid kusterna af
Frankrike och England, i Juni månad utanför Holland,
går vidare upp genom Skagerak och Kattegat samt
sedermera upp åt Östersjön.

Så påstod man åtminstone förr, men nyare naturforskare
afvika något från förutnämda antaganden; de anse,
att det förhåller sig med makrillens vandringar
liksom med sillens, och att förstnämde fisksort,
liksom den sednare, under vintern allenast drager
sig tillbaka till de djupare delarne af hafvet,
vid hvars yta man ser den uppträda om våren. Man
anmärker, att om makrillen komme från polarhafven,
man då skulle se den vid Orkadiska Öarne, innan
den visar sig i Kanalen, samt i Kanalen förr än den
blifver synlig i Medelhafvet; men fisket börjas i
sistnämda haf vid samma tid som i Kanalen, om icke
tidigare. Dessutom påstår man, att hvarje haf har
sina särskilta makrillsorter.

Det är i synnerhet under Juni och Juli månader
makrillfisket bedrifves med synnerlig fördel i
Nordsjön och Atlantiska Hafvet. Redan i April månad
anträffar man visserligen makrillen, men den är då
liten och af föga värde; under förstnämde månader är
den bäst och talrikast. Under September till December
anträffas äfven små individer af makrillslägtet,
hvilka anses vara helt unga, dock är detta förhållande
mera sällsynt. Makrillstimmens gång är emellertid
ganska oregelbunden, och fiskrarne anse den mycket
beroende af stormarne.

Som makrillarne äro ganska glupska, kasta de sig öfver
hvarje slags lockbete och inträda lätt i de giller,
man utställer för dem. På ställen, der de större
makrillstimmen framgå, betjenar man sig merendels af
nät, beräknade efter storleken
af fiskarnes hufvuden. Dessa nät hafva omkring
två till och med tre famnars längd. Natten anses
lämpligast för makrillfiske.

Makrillens kött är fett och mört. Hos de gamle
bildade man deraf ett flytande ämne, som ansågs
vara ganska närande och hvilket var bekant under
benämning garum. Priset på denna vätska var ganska
högt: ett mått om en kannas rymd uppskattades till ett
värde, motsvarande omkring trettio riksdaler. Garum
ansågs hafva den egenskapen, att reta aptiten och
befordra matsmältningen. Den spelade samma roll som
en del kryddor hos oss. Seneca tillskref den dock
den olägenheten, att förderfva magen. Användandet
af garum bibehöll sig ganska länge och var, enligt
resandes påståenden, ännu i sextonde århundradet högt
värderadt i Konstantinopel.

Makrillen tillhör de fosforescerande fiskarnes
antal, det vill säga sådane, som lysa i mörkret. Med
makrillen är detta i synnerhet fallet, då någon röta
börjat angripa hans kropp, som alltid är oljaktig.

Den förut antydda röfvarenaturen uppenbarar sig hos
dessa fiskar ganska utpräglad. Oaktadt sin ringa
storlek äro de nog
djerfva, att anfalla andra fiskar, som äro större och
starkare, än de sjelfva. Man har till och med påstått,
att de anfalla menniskor. Så berättar Pontoppidan,
att en sjöman, tillhörande ett skepp, som låg förtöjdt 
i en norsk hamn, då han en dag badade i hafvet,
blef angripen af ett makrillstim. Man kom honom till
hjelp; med möda fördref man det rofgiriga sällskapet,
men det var för sent; den olycklige afled några timmar
derefter.


Makrillfiske.


Makrillfisket vid våra kuster börjas vanligen vid
midsommartiden, då denna fisksort i större stim
infinner sig i grannskapet utanför norra Bohuslän,
dit den, enligt fiskrarnes förmenande, indrifves af
de denna tiden vanligtvis inträffande häftiga 
vestanstormarne, ehuru det är troligare, att den
sjelf uppsöker denna trakt under lektiden. Att fiska
makrill med dörj (handref, försedd med ett tungt
äggformigt bly och tvenne krokar), kallas att 
dörja makrill och är ett af de angenämaste fiskesätt,
som finnas. Under lämplig fart seglar man då af och
an, och är vinden lagom frisk och man träffar på ett
»stim», hinner man knappt utkasta sin ref, innan man
får draga upp den igen, försedd med tvenne af dessa
vackra fiskar. På så sätt har det någon gång händt,
att flitiga fiskare kunnat i en båt uppdraga 25 à 30
tjog per man på en dag. Till bete eller agn begagnas
hans eget kött; man afskär nämligen på hvarje sida,
något ofvanför fiskens stjert, en tunn remsa af
omkring två och en half tums längd och en half tums
bredd. Dessa tunna remsor likna något små fiskar,
och med dem »agnas» nu krokarne.

Så kallade drefgarn hafva nu mera börjat begagnas,
och redan år 1841 utfästes af regeringen premier för
dem, som lade sig till sådana och bedrefvo fiske
dermed. Vår och höst nyttjas nu mera äfven vad,
hvilken redskap med mycken fördel
begagnas i norra delen af Bohuslän. Makrillfisket
inom nämde län steg år 1864 till omkring 80,000 tjog,
värderade till circa 68,000 riksdaler.

När fisken visar sig vid kusten, helsas han öfverallt
med jubel, ty makrillen räknas bland de utmärktaste
och värdefullaste af alla fiskarter, och dess
fångst var förr, liksom den ännu i dag är, en af
de vigtigaste förvärfskällor för kustbefolkningen,
som vid fiskens annalkande liksom lefver upp på
nytt. Otaliga båtar skynda då ut att deltaga uti
den rika fångsten, och ett utomordentligt rörligt
lif utvecklar sig längs hela den kuststräcka, som
besökes af denne simmande resenär.


Ett fosterländskt Bildergalleri.

XXII. 

Carl Gustaf Wrangel.

Nära  Ekoln,   en af Mälarens vackraste fjärdar,
ligger i
en tjusande trakt Sko slott, hvilket, beläget på en
mot sjön sluttande höjd med fri utsigt öfver den
samma, genom sitt utmärkta och egna byggnadssätt
fäster alla förbifarandes uppmärksamhet. Detta slott,
det ståtligaste någon enskilt slägt äger i vårt land,
är med sina rika samlingar ett segertecken från
trettioåriga kriget och en minnesvård af svenska
aristokratien på höjden af dess ära. Sedan man
beundrat dess yttre kolossala proportioner och de åtta
pelarne af hvit marmor, som, en skänk af drottning
Christina, pryda dess ingång, skyndar man gerna att
träda in genom denna, för att i slottets salar drömma
om Sveriges forntida storhet -- denna episka dikt, som
behåller sin oförgängliga skönhet. Fantasien behöfver
ej vara rik, för att man skall tycka sig se 
hjelteskuggor sväfva af och an härinne, och bland dem
honom, som uppfört detta slott: Carl Gustaf Wrangel,
som i tiden vann den store Gustaf Adolfs ynnest
och fästade kronan på trenne af Sveriges regenter,
en af de största fältherrar, vår krigshistoria har
att uppvisa.

Sko slott har sitt namn  efter   ett   kloster,
som  anlades af cistercienser-nunnor  i
»Skougbolandet»; slottet kallas derför äfven
Skokloster. Ruinerna af det samma synas ännu,
inbäddade i riklig grönska, på höger hand om slottet
och ett godt stycke upp. Efter Gustaf I:s reduktion
af klostren fortforo nunnor visserligen att der uppehålla
sig, och sådana funnos der ännu 1566, men det förföll
dock snart, och förlänades af Carl IX för utförda
krigsbedrifter åt Herman Wrangel, hvilken der uppförde
det hus, som nu utgör inspektorsbyggnaden. Det var
Wrangelska familjens residens på »Skogård», tills
det nu varande slottet reste sina tinnar.


Carl Gustaf Wrangel.


Här, på Skogård, föddes, den 13 December 1613, Carl
Gustaf Wrangel, äldste sonen af nämde Herman Wrangel
och Margareta Grip, en bland de sista ättlingarne af
den fordom mäktige riksdrotsen Bo Jonsson.

Slägten Wrangel är så gammal, att man ej bestämdt
kan uppgifva, hvar den först tagit adeligt
namn och sköldemärke. Den anses härstamma från
Westfalen, hvarifrån flera grenar inflyttade till
Danmark. Sedermera följde några Wranglar
den danske konungen Waldemar Seier på dennes
eröfringståg till Lifland och stannade der
qvar. Slägten utbredde sig snabbt och den ena grenen
efter den andra inkom på svenska riddarhuset. I
slaget vid Pultava skola ensamt 22 Wranglar hafva
fallit. Deras sköldemärke visar en svart mur i hvitt
fält, hvarför man anser namnet vara sammandraget af
Wehrangel, på svenska: skyddsvinkel.

På Skogård tillbragte Carl Gustaf Wrangel sin första
uugdom och brukade, ännu icke tio år gammal, företaga
djerfva seglatser ut på Mälarens fjärdar. Derefter
fördes han till Skytteanska kollegiet i Upsala,
för att erhålla högre undervisning, och stannade
der, tills han uppnått fjorton års ålder, då han,
år 1627, fick följa sin fader till det preussiska
fälttåget. Han var ännu för ung att få göra
ordentlig krigstjenst, men smög sig dock, fadren
ovetande, med soldaterna ut och deltog i flera
skärmytslingar. Konungen fick reda derpå och varnade
gamle hr Herman för att ej i otid blottställa den
eldige ynglingen. 

Två år derefter, då stilleståndet
i Stumsdorf afbröt kriget, fick Carl Gustaf begifva
sig på utrikes resor, hvilka då voro ett oundgängligt
element i den adliga bildningen. Han begaf sig först
till Holland och stannade der ett helt år, för att
inhämta kännedom i skeppsbyggeriet och seglingskonsten, 
i hvilka yrken Holland då stod främst bland alla
europeiska riken. Härifrån begaf han sig till det då
redan lysande Paris, men hemkallades dock
snart af Gustaf Adolf, som just beredde sig till
det tyska kriget och derför drog till sig alla
utrikes vistande adelsmän. Erinrande sig Wrangels
raskhet och mod, då han ännu blott var fjorton år
gammal, utnämde konungen honom till kornett och till
kammarjunkare, för att sålunda fästa honom vid sin
person och befrämja utvecklingen af hans lofvande
egenskaper. Han befordrades snabbt till ryttmästare
vid Lifregementet och visade sig denna ynnest värdig,
i det han vid Gustaf Adolfs berömda öfvergång af
floden Lech, 1632, der Tilly blef sårad, var en af de
första, som, trotsande kulregnet, skyndade med de sina
öfver bron och der höll sig fast, medan fotfolket gick
öfver. 

Detta lärospån af den nittonårige ryttmästaren
stadfästade hans ynnestfulla ställning i konungens
omdöme. Han följde denne på dess segertåg, med honom
ett mål för fiendens kulor
och vännernas blommor. Så följde han konungen äfven
i slaget vid Lützen, der han fick i uppdrag att rida
med en order till venstra flygeln. Konungen hade i den
häftiga elden endast få omkring sin person, hvarför
Wrangel begärde att få stanna hos honom. Konungen
befallde dock: »Rid fort!», och han måste lyda. Då
han kom tillbaka, var konungen fallen. Aldrig förgät
han, ens i åldrens sena höst, denna dag, hvilken han
ock städse högtidlighöll med en sorgefest.

Gustaf Adolf hade, såsom bekant, bestämt, att,
om han skulle stupa, öfverbefälet skulle lemnas
åt Johan Banér, hvars uppmärksamhet äfven fästes
å den unge Wrangels tapperhet och mod, såsom vid
Zedemichs intagande under striden mot kurfursten
af Sachsen. Men Banér hade derjemte hos honom
upptäckt förslagenhet äfven i andra värf, hvarför
han uppdrog åt den unge mannen att begifva sig hem
till Sverige, för att der skaffa nya medel till
krigets fullföljande. Han återkom, af regeringen
upphöjd till öfverste vid lifregementet, till Banér,
som då stod i ett befästadt läger vid Torgau, med
en förstärkning af 8,000 man. Sjelf inqvarterades
han med tre regementen i Henneberg, hvarest han
angreps af österrikarne, men lyckades att slå dem
tillbaka. Sålunda, segerrik, begaf han sig med sitt
folk till hufvudarméen, hvarifrån han sedan skickades
att belägra staden Grosshayn, der han vid ett utfall
blef sårad, så att han föll af hästen och greps af
fienden. Österrikarne hade börjat släpa bort honom,
men varseblifvit den guldkedja, han bar kring halsen,
och stannat, för att rycka den af honom. Genom detta
dröjsmål kunde svenskarne hinna fram och åter frigöra
honom. I Torgau, dit han fördes, förlängdes hans
overksamhet af skarlakansfebern.

Då han åter tillfrisknat, fick han deltaga i den stora
reträtten till Pommern, hvilken betraktas som ett
mästerstycke och genom hvilken Banér räddade sin till
11,000 man sammansmälta armé undan fiendens 60,000,
i det han lyckades förena sig med Herman Wrangel
i Schwedt. Banér och Herman Wrangel kunde ej tåla
hvarandra. Carl Gustaf måste flera gånger medla mellan
sin far och sin befälhafvare. Brytningen emellan dem
blef dock till sist så stor, att den förre lemnade
sitt befäl och begaf sig hem till fäderneslandet.

Genom förräderi lyckades emellertid österrikarne att
bemäktiga sig fästningen Tribsee, hvars fall öppnade
Pommern för dem. Det såg nu illa ut för den svenska
hären, och den till generalmajor upphöjde 25-årige
Wrangel måste åter begifva sig till Sverige för
att skaffa undsättning. Han var snart tillbaka och
öfverlemnade till Banér en ny och väl rustad här,
bestående till största delen af ynglingar med mod
och kraft.

Banér följde nu sitt nya segerlopp, hvarunder Wrangel,
som öfverallt följde honom, delade hans lagrar. Kriget
öfverflyttades i kejsarens arfländer, och här intog
Wrangel genom en krigslist slottet Fetschau. Han
visste, att man der väntade undsättning, hvarför han
delade sitt folk i tvenne afdelningar och befallde dem
att i besättningens åsyn låtsa en strid med hvarandra,
som om den ene vore kejserlig, den andre svensk. Bäst
som de stredo, skulle den ena afdelningen i skenbar
förvirring taga till flykten och söka skydd af
fästningen. Detta lyckades. Slagbommen öppnades för
de flyende, som släppte in äfven de förföljande. Så
blef fästningen utan blodsutgjutelse intagen.

Banér följde efter med hufvudstyrkan och stod snart
med denna utanför Prag. Kort efter måste dock Banér,
hvars armé var för svag, söka sig andra platser för
kriget bch beslöt att företaga det märkvärdiga tåget
till Regensburg, der den nye kejsaren Ferdinand III
höll riksdag. De kejserliga fältherrarne hade högt
skattat denna stad, och Tilly sade vid sin död:
»Om Regensburg förloras, står kejsarkronan tillika
med baierska kurhatten på spel», tilläggande med
bleknande läppar: »Regensburg! Regensburg!» Också 
grepos de der församlade ständerna af bestörtning, då
fiendens rop hördes från andra sidan floden och 600
svenska ryttare redan gått öfver isen. Ett plötsligt
töväder räddade staden. Banér hade insjuknat och dog
den 10 Maj 1641 i Halberstadt, öfverlemnande sitt
befäl åt de trenne generalerna Pfuel, Wittenberg och
Wrangel, tills Torstenson, hvilken han utsett till
sin efterträdare, hann inträffa från Sverige, der
han befann sig.

Afundsjuka öfver svenskarnes företräde, ville de
utländska öfverstarne vid hären göra myteri. Det
gick så långt, att, då Wrangel angrep Wolfenbüttel,
han måste i flera timmar ensam uthärda kampen med
fienden, under det att de tyska bundsförvandterna
från Lüneburg och Weimar stodo sysslolösa och
endast åskådade striden. Pfuel, som sjelf var
tysk, delade sina landsmäns missnöje, emedan han
trodde sig tillbakasatt af sina båda kamrater i
öfverbefälet, och råkade i synnerhet i osämja med
Wrangel. Omsider ingingo dock från Sverige medel,
hvilka återställde lugnet, under det att öfverbefälet
samlades i Torstensons starka hand. Wrangel fick
likväl ej deltaga i dennes första fälttåg, utan
måste begifva sig till Sverige, för att anskaffa
nya förstärkningstrupper. Han ankom äfven med
dessa under loppet af år 1642, så att Torstenson
slutligen såg sig i stånd att erbjuda de kejserliga
en hufvud-drabbning vid Leipzig, der den samma den 23
Oktober samma år äfven utkämpades och blef en seger
för svenskarne. Härtill bidrog Wrangel mycket, bland
annat derigenom, att han, då en del af de kejserliga
hade, i likhet med en anordning af Gustaf Adolf
vid det slag, han 10 år förut utkämpade på samma
minnesrika plats, dragit sig undan i en liten skog,
angrep dem i flanken och dref dem ut på fältet, der,
enligt hans eget yttrande, »hans ryttare så spelte
med dem, att knappt en enda undkom».

En mängd af de i Riddarholmskyrkan ännu hängande
fanor vittna om denna seger, af hvars rika byte
Wrangel fick en af fiendens öfverbefälhafvares,
erkehertig Leopolds, kalesch och guldservis.

Följande året beredde sig Torstenson att infalla
i sjelfva Österrike, då han kallades till
sitt härnadståg mot Danmark. För att inbryta
i Elbehertigdömena, delade han sin armé i tre
afdelningar, af hvilka Wrangel fick den ena och med
den intog Rendsburg. Slagen till lands, förtröstade
den danske konungen Christian på sin nybildade starka
flotta, med hvilken han seglade mot den genom Ludvig
de Geer utrustade svenska, under Thiessen, hvilken
han angrep utanför Slesvig. Striden blef oafgjord. De
båda flottorna -- den svenska under Clas Fleming --
möttes åter vid Femern, der en drabbning stod,
i hvilken konung Christian förlorade ena ögat samt
fick 22 större eller mindre sår. Äfven denna strid
var oafgjord, men Fleming måste, för att afhjelpa
lidna skador, löpa in i Kielerfjorden. Torstenson
hade, för att kunna möta de kejserliga, som kommo
uppryckande, måst lemna Holstein, så att Fleming ej
hade något skydd från landsidan. Häraf begagnade sig
konung Christian, som lät sin flotta lägga sig utanför
Kielerfjorden och hålla den svenska innestängd,
medan han från Fyen landsatte 1,200 man, för att från
landsidan beskjuta denna sednare. Vid denna tid begaf
sig Wrangel, skickad af Torstenson, till flottan,
hvarunder hans slup besköts, så att af de 25 personer,
som åtföljde honom, 14 dödades. Tidigt på morgonen
den 26 Juli 1644, då amiralen stod i kajutan och
tvättade sig, kom en fiendtlig kula, som studsat
upp ur vattnet, in genom akterfönstret, krossade
hans venstra lår samt begge benen på tjenaren,
som höll handfatet. Fleming, som kände sin död nära,
kallade till sig alla flottans höfdingar och lemnade
öfverbefälet till allas öfverraskning åt Wrangel,
hvilket förordnande bekräftades af Torstenson vid
ett besök på flottan.

Wrangels lyckas vind började äfven blåsa i den
svenska flottans segel. Den ihärdiga nordanvind, som
en hel månad hållit flottan fängslad i Kielerfjorden,
kastade om samma dag, Wrangel tog öfverbefälet. Nu
hissades seglen och emot förmodan fanns sjön öfverallt
öppen. Den danske amiralen Gueti hade velat begagna
samma vind, för att ute på öppna hafvet erhålla bättre
plats för kamp med fienden, hvilken hufvudlösa tanke
också kostade den danske amiralen hufvudet. Wrangel
seglade alldeles obehindrad till Elfsnabben, hvarifrån
han begaf sig till Stockholm, der han, såsom flottans
räddare, blef i triumf emottagen. Och regeringen
stadfäste honom i öfverbefälet öfver flottan, fastän
den 70:årige riksamiralen Gyllenhjelm sjelf ville
göra tjenst.
Wrangel lopp snart åter ut och mötte De Geers nya
holländska flotta den 5 Oktober samma år vid Kalmar,
hvarefter han med denna samlade styrka begaf sig mot
Femern, för att der uppsöka den danska. De funno
henne der mycket riktigt, och den 13 Oktober stod
den lysande sjödrabbning, som slöt med den danska
flottans förstöring. Wrangel syntes nu utanför
Köpenhamn, men begaf sig snart derifrån till Wismar,
för att öfvervintra. För följande året hade Wrangel
stora planer om danska sjömaktens fullständiga
tillintetgörande, hvilka likväl ej kommo till
verkställighet på grund af freden i Brömsebro.

Wrangel begaf sig nu, i egenskap af
riks-fälttygmästare, öfver till Tyskland med en
ansenlig förstärkning i trupper. Han mottog här
öfverbefälet, hvilket Torstenson dock skulle till
namnet behålla, och beslöt snart att gifva en ny
utveckling åt kriget.

Allt sedan det obehagliga fälttåget 1640 hade de
likväl allierade svenska och franska härarne varit
åtskilda. Båda sökte, men hvar för sig, att intränga
i Österrike, svenskarne genom Böhmen och fransmännen
genom Bayern. Men de sednare hvilade om vintern,
så att fienden då kunde använda hela sin styrka
mot svenskarne, hvaraf följden naturligtvis blef,
att dessa om vintern förlorade, hvad de vunnit
om sommaren. Wrangel inledde derför, på uppmaning
från fransk sida, underhandlingar med den franske
befälhafvaren Turenne om ett gemensamt uppträdande. I
anledning häraf begaf sig Wrangel till Öfver-Hessen,
för att der afbida den franska härens ankomst. Turenne
hade redan slagit brygga, för att gå öfver Rhen, men
fick plötsligt befallning, från Paris om att begifva
sig till Luxembourg. Genom detta löftesbrott måste
Wrangel draga sig tillbaka inför den öfvermäktiga
fiendtliga armé om 30,000 man, förenade österrikare
och bayrare, som bröt upp emot honom. Wrangel inneslöt
sig i ett befästadt läger vid Marburg och fienden lade
sig nära intill, hvarvid ett svältkrig uppstod, som
tvang österrikiske befälhafvaren, erkehertig Leopold,
att bryta upp och begifva sig till Frankfurt am Main,
följd af Wrangel, som stannade nära Giessen.

På grund af svenska regeringens, och äfven Turennes,
klagomål beslöt omsider franska regeringen att
tillstädja ett gemensamt uppträdande, och Ludvig
XIV skickade den svenske fältherren, jemte ett
enskilt handbref, en dyrbar värja samt hans grefvinna
konungens porträtt. Wrangel och Turenne förenade sig
vid Giessen den 31 Juli 1646 och kommo öfverens om
att hvar sin vecka föra öfverbefälet, men gemensamt
uppgöra alla vigtiga företag. De olägenheter, som
lätt kunnat följa häraf, afböjdes dock genom de båda
fältherrarnes ömsesidigt aktningsfulla uppträdande.

De förenade arméernas första rörelse var att lemna
den utätna trakten och gå öfver Nidda-ån, erbjudande
fienden ett fältslag. Men han drog sig tillbaka,
hvadan de beslöto att gå in i Bayern och i September
gingo de öfver Lech vid Oberndorff, der bayerska
bönder gjorde motstånd, men blefvo sprängda. Bland de
på svensk sida sårade nämnes här för första gången
öfverste Erundel, sedermera ryktbar under namnet
Helmfelt.

De förenade ryckte fram mot Augsburg, som de skulle
belägra. Men under tiden skyndade erkehertig Leopold
dit från Pfalz och hann att befria den hotade
staden. Wrangel och Turenne drogo sig tillbaka åt
Schwaben, följda af erkehertigen, som härvid begick
den oförsigtigheten att blotta Bayern, dit ströfvare
ock skickades, hvilka härjade landet och framträngde
ända till München.

Erkehertigen begaf sig med sina österrikare hemåt
och lemnade bayrarne åt sitt öde, hvadan kurfursten
af Bayern erbjöd underhandling om stillestånd och
neutralitet. Frankrike, som ville skilja Bayern från
Österrike, lemnade dertill bifall, och Turenne fick
befallning att ej fullfölja fiendtligheterna mot
Bayern, i strid mot Wrangel, som önskade framrycka
genom det försvarslösa landet till hufvudstaden och
der frambringa en andra upplaga af Gustaf Adolfs
stolta triumftåg.

Wrangel måste nu med saknad lemna Bayern och följa
Turenne till Schwaben, der fransmännen ville taga
vinterqvarter, medan de underhandlade med bayrarne
om en särskilt fred.
Men svenskarne ville likväl icke ligga overksamma,
utan då Wrangel fick veta, att fienden rörde sig
i Bayern, gjorde han der ett infall, slog honom
och intog det starka passet Claussen vid Bregentz,
hvarigenom vägen till Schweiz och Italien stod öppen
för honom. Han kunde likväl ej lockas dit, utan
begaf sig till Bregentz, en liten vid Bodensjön
belägen stad, hvilken genom sitt aflägsna läge
samt trånga och bergiga vägar ansågs skyddad mot
fiendtliga anfall, hvarför ock folket i trakten
ditfört sina ägodelar. Svenskarne intågade i staden
på sjelfva juldagen och togo byte till värde af 4
millioner riksdaler, för hvars bortförande behöfdes
500 vagnar. Wrangels fader hade tillrådt sin son
att »taga för sig, som de andra, ty den något ta'r
han något har», och sonen följde faderns lära samt
tillvällade sig grundplåten till Sko.

Emellertid afslöts stilleståndet med Bayern, så
att den tyske kejsaren nu stod ensam mot de svenska
och franska vapnen. Wrangel, som fått förstärkning
hemifrån, ville i förening med Turenne föra kriget
till slut, för att kunna bringa en afgörande fred
till stånd. Men Frankrikes regering, som fruktade
Sveriges öfvervigt, befallde Turenne att, oaktadt
dennes protester, skilja sig från Wrangel, som
det oaktadt fick af rikskansleren Axel Oxenstjerna
i uppdrag att fullfölja kriget och förflytta dess
skådeplats till kejsarens egna arfländer. I enlighet
härmed bröt han in i Franken, intog Schweinfurt och
begaf sig derifrån till Böhmen, der han förenade
sig med general Wittenberg och började belägra den
vigtiga staden Eger.

Kejsarens ställning var betänklig. Han hade dock
kunnat uppsätta en betydlig här, hvars befäl
öfverlemnades åt den från Hessen öfvergångne
Melander, som ville skynda till Egers försvar,
men kom för sent, derför att kejsaren, som ville
skona en sin gunstlings egendomar, låtit den taga
en omväg. Då de kejserliga trupperna hunno fram
till Eger, hade staden gifvit sig åt svenskarne,
som der funno rikliga förråder och en fast plats
inom Böhmen. Fryxell antager, att liksom Torstenson
ville för sitt ändamål bilda en kedja af svenska
fästningar söderut från Stralsund, så ville Wrangel
skapa en dylik från öster till vester, för att tjena
till samband mellan honom och Frankrike. Schweinfurt
och Eger voro de första länkarne häraf.

Då Wrangel erfor, att kejsaren sjelf befann sig
i det utanför Eger uppslagna fiendtliga lägret,
beslöt han att genom öfverraskning söka taga denne
till fånga. Ett nattligt infall gjordes i lägret
och några svenskar framträngde ända till trappan
af kejsarens bostad. Lifvakten gjorde motstånd och
beredde härigenom kejsaren tillfälle att fly, ehuru
i blotta nattkläderna. Planen gick sålunda om intet.

Emellertid hade Bayern genom jesuiternas inflytande
uppsagt stilleståndet med Sverige och åter förenat
sig med Österrike, låtande sina trupper komma detta
till undsättning. Sedan det svåra året 1637 hade
svenskarne aldrig sväfvat i sådan fara som nu. Deras
bundsförvandt Frankrike hade dragit sig undan; bakom
sig hade de Kur-Sachsen och Brandenburg (kärnan till
det nu så mäktiga Preussen), hvilka längtade efter
tillfälle att kunna jaga bort främlingarne; framför
sig hade de österrikiska och bayerska hären, som,
nu förenad, var dem trefaldt öfvermäktig. I denna
nöd begärde Wrangel förstärkning af den vid Rhen
stående Königsmark, som likväl af egenmäktighet
icke lydde honom, utan blott skickade några få
regementen. Wrangel skulle varit förlorad, om Melander
nu angripit honom; men han dröjde, så att Wrangel kom
undan till Westfalen, der Königsmark slutligen stötte
till honom. På nyåret 1648 kom äfven Turenne till
hans bistånd. Franska regeringen hade visserligen
i början lyssnat till Maximilians utsago, att han
endast upphäft stilleståndet med Sverige, men ej med
Frankrike, men fann likväl med sin fördel förenligt
att, sedan Bayern åter slutit sig till Österrike,
förena sig med Sverige, för att tvinga kejsaren till
fred.

Efter att hafva mötts i Frankfurt am Main,
fördrefvo Wrangel och Turenne österrikarne ur deras
vinterqvarter och förföljde dem till Schwaben, der
Turenne ville stanna, för att afvakta en blidare
årstid. Den 1 Maj bröto de åter upp och begåfvo sig
till Günsburg, der fienden låg, men genast åter
satte sig i rörelse på väg till Augsburg. Vid
Susmarshausen upphanns hans eftertrupp, 1,400 man,
af en svensk förtrupp, 800 man, under Kurck, och en
häftig strid uppstod, under hvilken förstärkningar
tillkommo på båda sidor. Melander blef skjuten, och
först nattens inbrott afbröt striden. Österrikarne
begagnade mörkret och begåfvo sig undan till
Augsburg. Genom denna kamp kunde den svensk-franska
hären gå öfver Lech, på samma ställe der Gustaf II
Adolf besegrat Tilly, och hela Bayern stod för dem
öppet. Man härjade vildt, dock svenskarne mindre,
ty »de bevisade framför de franska mensklighet,
ordhållighet och oegennytta».

Wrangel och Turenne beslöto nu att göra ett infall i
Österrike ofvan Ens, der protestantiska bönder skulle
resa sig, för att ansluta sig till dem. Kejsaren
räddades dock äfven nu genom tillfälligheter. Ett
oupphörligt regn föll och gjorde vägarne ofarbara,
hvarjemte floderna bragte öfversvämningar. Planen
öfvergafs derför, och eftersom Bayern var utätet,
måste de båda fåltherrarne begifva sig derifrån. Under
detta återtåg jagade Turenne och Wrangel en gång i en
af kärr omgifven skog vid Iserfloden. För att tryggas
mot öfverraskning, hade de ställt 600 ryttare på ett
näs, öfver hvilket allena man
kunde komma in i jagtskogen.    Ryttarne blefvo
angripna och slagna af en ryktbar partigängare
Johan de Wert, som kommit till   stället   med
en   öfverlägsen   styrka.    Stridsbullret väckte
dock de jagandes uppmärksamhet, och en hjort,  som de
förföljt,   visade   dem   en   väg   öfver   ett vad,
genom hvilket de kommo undan.

Emedan Turenne ej ville gå till Öfra Pfalz, måste
Wrangel följa honom till Franken, hvarest de möttes af
underrättelsen om en fred, som afbröt deras ärorika
krigarbana, men äfven gjorde ett lyckligt slut på
denna krigsdram, öfver hvilken Gustaf Adolfs namn och
den af honom försvarade protestantismens idé, tankens
frihet, dock kastar ett skimmer af ideal storhet.

Wrangel hade visserligen gjort sig älskad af
soldaterna, derför att han ej höll så strängt på
krigstukten; men andra högre officerare, äldre än
han, kunde ej fördraga honom, hvilken stämning han
besvarade med en högdragenhet, som stegrade deras
missnöje, hvarför regeringen äfven såg sig tvungen
att se sig om efter en annan fältherre, och måste
Wrangel öfverlemna kommandostafven till prins Carl
Gustaf, i det han sjelf ersattes med guvernörs-posten
öfver Pommern, jemte förläningar. Han kallades dock
snart till deltagande i rådets öfverläggningar och
visste att i Stockholm genom sitt tycke för glans och
ståt ställa sig väl hos drottning Christina, sjelf
så praktlysten. Vid sin kröning upphöjde hon honom
äfven till grefve och gaf honom till grefskap Salmis
och Siustamaa, tvenne pagoster i Kexholms län.

Han förlorade dock hennes ynnest, derför att han
besökt hennes i onåd fallne förre gunstling Magnus
de la Gardie på Ekolsund, och flyttade derför ut till
Sko, der han sysselsatte sig med uppförandet af sitt
ståtliga slott, men avancerade till riksamiral.

Drottning Christina nedlade spiran och Carl Gustaf
besteg tronen, der han snart inledde planer på krig
mot Polen och Danmark. Wrangel skickades i hemlighet
till Öresund för att kunskapa om den danska flottans
styrka, hvilken han fann betydande, i det att den hade
ej mindre än tjugu linieskepp, fullt rustade. Vid ett
med konungen hållet rådslag tillstyrkte Wrangel, att
Danmark skulle först angripas. Fastän konungen redan
då tänkte på att genom Skånes, Hallands och Blekinges
intagande få en naturlig gräns åt sitt land, beslöt
han likväl att fullfölja Gustaf Adolfs plan om svenska
besittningar på andra sidan Östersjön.

Wrangel, som vid konungens kröning burit riksbaneret,
öfverförde, i sin egenskap af rikets vice-amiral,
med flottan den svenska hären och begaf sig, sedan
denna landsatts, till Danzig, hvars intagande ansågs
vara af vigt, såsom bildande ett lås i den kedja,
hvarmed Sverige höll på att omsluta Östersjön. Wrangel
måste dock här ligga alldeles overksam ända till sena
hösten, då han tillkallades af konungen, som lagt
hela Polen för sina fötter. Men detta reste sig samt
hyllade jungfru Maria såsom sin drottning; och den
djerfve Czarneski samlade en härskara, med hvilken
han bröt upp emot fienden. Wrangel ledde nu på svensk
sida i konungens broders namn krigsrörelserna. De
båda motståndarne möttes vid Gnesen, der polackarne,
efter ett det kraftigaste försvar, blefvo i grund
slagna. Czarneski vände sig mot Warschau, der han
förstärkte den belägrande polska hären och tvang
Wittenberg, som hjeltemodigt försvarat sig, att gifva
sig. Kurfursten af



Basaltklippor vid stranden af Columbiafloden.
(Tillhör art. "Underbar klippformation", se sid. 202.)

Brandenburg, med hvilken Carl Gustaf ingått förbund,
och Frankrike erbjödo nu sin fredsmäkling. Polackarne
ville dock ej gå in derpå, hvarför nu det ryktbara
slaget vid Warschau, hvarunder kurfursten och Wrangel
förde befälet på venstra flygeln, levererades. Det
stod i trenne dagar, och fick Wrangel derunder
månget lysande tillfälle att ådagalägga sin taktiska
skicklighet. 

Carl Gustaf vann en glänsande seger,
hvars frukter dock ej blefvo så stora, på grund af
brandenburgarnes affall och Danmarks fredsbrott. Den
svenska konungen måste lemna sin osäkra eröfring,
Polen, och skynda till sitt eget lands försvar,
efter det han förutskickat Wrangel till Pommern, för
att der ställa allt i ordning. Han mötte konungen
med några regementen och skickades derefter till
det af danskarne intagna hertigdömet Bremen. Inom
fjorton dagar hade han drifvit dem ur alla fästena,
med undantag af Bremerfurth. Strax derpå erhöll
han befälet i Jutland, med befallning att blockera
Frederiksudde, Danmarks starkaste värn på fastlandet
genom sitt läge vid Lilla Belt midt emot Fyen. Han
tog ock denna fästning med storm (1657). Danskarne
förlorade 2,000
fångar, 39 fanor, 50 kanoner, annat krigsförråd och
en myckenhet lifsmedel. Svenskarnes förlust var blott
70 man.

Öfverraskad af denna vigtiga eröfring, som gjorde det
möjligt för konungen att utföra sin plan, att gå öfver
Belterna, upphöjde han Wrangel till riksamiral. Då
tåget öfver isen från Jutland till Fyen anträddes,
gick Wrangel, som alltid användes främst, der fara
hotade, förut med högra flygeln. Han påträffade först
öfverste Sehestedt nära skogen vid Fens, slog honom
och tog honom till fånga. Såsom bevis derpå skickade
han två fanor till konungen, hvilken nu påskyndade
sitt tåg, för att fullända segern.

Denna seger blef också fullständig, och efter den
höll konungen råd, om han skulle fortsätta sitt tåg
öfver Stora Belt. Det är förut bekant, att Wrangel
motsatte sig det och aldrig kunde förlåta Dahlberg,
att denne lyckades öfvertala konungen till det
djerfva steget. Seland eröfrades, konungen stod
utanför Köpenhamn och Wrangel skickades att belägra
Kronborg, hvilket starkt befästade slott han intog
på mindre än tre veckors tid.

Det var från fönstren till detta slott, som Carl
Gustaf blef åsyna vittne till den märkvärdiga
drabbningen mellan holländska flottan, som kom
för att understödja danskarne, och den svenska
under Wrangel, som ville hindra henne att löpa in i
Öresund. Fastän fem svenska fartyg bragtes ur stånd
att strida, fortfor Wrangel dock att försvara sig
med amiralskeppet »Victoria», tills äfven detta måste
redlöst föras till land. Våra vapen ledo här nederlag;
men Wrangel häfdade dock sitt gamla hjelterykte.

Följande året var Wrangel herre på sjön och eröfrade
de danska öarne Laaland, Langeland, Falster, Als
och Möen. En öfverlägsen styrka af österrikiska,
polska och brandenburgska trupper hade emellertid
landstigit på Fyen och slagit den der befintliga
svenska hären. Wrangel hämnades med att i grund slå
kurfursten af Brandenburg på hafvet, hvarefter han
begaf sig till Pommern och tvang de allierade att
upphäfva belägringen af Wolgast.

Detta blef hans sista bedrift i detta krig, hvarefter
han som Pommerns högste styresman förvaltade detta
land, tills
han en tid efter Carl Gustafs död vände tillbaka hem
och i sin egenskap af riksmarsk och riksamiral intog
sitt rum bland konung Carl XI:s förmyndare.

Den gamle fältherren fick likväl icke i frid
tillbringa sina återstående dagar. Vid den unge
konungens tillträde till regeringen var landet
inveckladt i ett vidt utseende krig, och för Pommerns
försvar ville Carl anlita den enda qvarlefvande
af trettioåriga krigets fältherrar. Under denna
expedition var han ofta sjuk, och medan han qvarhölls
vid bädden, ledo de svenska vapnen beklagliga
nederlag, hvilka djupt grämde honom, mot hvilken
segerlyckan så ofta vänligt lett.

Den svenska flottans nederlag under Creutz smärtade
honom äfven djupt, och då han erfor, att några skepp
af den samma räddat sig i en pommersk hamn, begaf han
sig från sin egendom Spiker på ön Rügen dit, för att
mönstra dem. Resans besvärligheter och bekymren för
rikets olyckliga ställning förvärrade hans sjuklighet
så, att han vid återkomsten till sin egendom afled
midsommardagen 1676, sextiotre år gammal.



"Kyrkogårdsgrottan" vid stranden af Oregonfloden.
(Tillhör art. "Underbar klippformation", se sid. 202.)

Ännu såsom yngling forlofvade han sig mot fadrens
vilja med fröken Anna Margareta von Haugewitz
i erkestiftet Magdeburg, med hvilken han, så att
säga, på fältfot gifte sig år 1640. Deras äktenskap
lyckliggjordes med fem söner, af hvilka ingen
öfverlefde honom, och fyra döttrar, af hvilka den
äldsta, Margareta Juliana, blef gift med grefve Nils
Brahe. Så kom Skokloster i den Braheska slägtens ägo,
och den store fältherrens stoft ditfördes.

Rikt begåfvad af naturen med reslig växt och ädla
anletsdrag, var han en riddersman i den tidens
tolkning och behagade såsom sådan högeligen drottning
Christina. Väl förebråddes han för praktlystnad
och fåfänga; men dessa fel
voro ej sällsyntheter hos den krets af stora män,
som i Gustaf Adolfs och hans dotters tidehvarf
spredo glans öfver svenska namnet, och hos Wrangel
fördunklades de af varm fosterlandskärlek, af stolthet
öfver att vara svensk och af fröjd i att bära det
namnet högt.

Jag minnes, huru jag i en af korridorerna på
Skokloster en gång bland mängden af tänkespråk
derstädes läste ett på latin, i svenskt mål så
lydande: »Stark i värf och ve vare hvarje dugtig
karl, så väl krigare som medborgare!» På få har det
tänkespråket så passat in, som på honom, hvars minne
hans samtid velat ständiggöra genom skådepenningen
med den sköna inskriften: Non est mortale quod opto
(Ej dödligt är, hvad jag åtrår).

Axel Krook.



Underbar klippformation.

Då vi nu förelägga läsaren ett par geologiska bilder
från Oregon-området i Amerika, så begagna vi oss
af ett par teckningar ur den kände resanden Biards
portfölj.

Den ena bilden (se illustrationen sid. 200)
framställer en basaltklippa, med ruinliknande
pelarformer, höjande sig på stranden af Columbia-
eller Oregonfloden, en af de största strömmar,
som flyta från Klippbergen till Stora Oceanen. Denna
klippa, liknande ruinen af trenne torn, fängslar redan
på afstånd den resandes uppmärksamhet. Icke långt
derifrån framflyter Walah-Walah, som med Ormfloden
eller Lewis'-Fork utmynnar i Columbiafloden och utgör
en af verldens vackraste floder. Den är 120 svenska
mil lång och på densamma röra sig seglare om 2--300
tons. Midt emot nyss nämda märkvärdiga monolit höjer
sig Mount Hood, en af de högsta spetsar man finner
på Kaskadberget, hvilket fått sitt namn från den
stora rad vattenfall, som störtar sig ned utför dess
höjder.

Den andra bilden (se föregående sida) framställer
salen uti en för icke länge sedan upptäckt grotta i
bergen i trakten af Valecito. En fransman, vid namn
Alhine, som hade vågat sig in i denna ensliga trakt,
för att söka guld, har först besökt hålan och derom
afgifvit en noga beskrifning. Två af hans följeslagare
nedstego med honom uti en djup, mellan branta klippor
sig nedsänkande öppning. Med spetsen af sina verktyg
undersökte de terrängen och bearbetade qvartslagren,
for att söka guldådror, då oförmodadt Alhine vid
undanbrytandet af ett väldigt klippstycke fann
framför sig en gapande afgrund. Till en början blef
ban förskräckt öfver det svarta djupet, och han var
villrådig, om han skulle våga sig längre. Sedan likväl
hans kamrater intalat honom mod, så lät han fästa ett
starkt rep om lifvet på sig och nedsteg på detta sätt
ungefär trettio fot, då han nådde bottnen. En fackla
nedsändes till honom och med tillhjelp af belysningen
från den samma tog han vägen till höger, krypande på
händer och fötter, hållande sig vid klippmuren. Öfver
hans hufvud bildade hvalfvet de
mest underbara former. Anländ till ändan af den
passerade förfärliga vägen befann han sig vid
ingången till en underjordisk håla, hvilken tycktes
otillgänglig till följe af ett framför liggande stort
klippstycke. Med någon ansträngning banade han sig
dock tillträde till grottan, som han fann smyckad med
stalaktiter och stalagmiter. Nu kallade Alhine på sina
följeslagare. Vid den gjorda upptäckten under denna
utflykt i jordens innandöme voro de alla temmeligen
nedstämda, ty rundt omkring herrskade en hemsk dödlig
stillhet, endast då och då afbruten genom vingslagen
af en flädermus, som fladdrade omkring facklan. Luften
blef dem allt tyngre och de hade svårt att hämta
andan. Det förekom dem, som om de befunno sig på
en underjordisk kyrkogård. De antände ännu ett par
facklor, och vid skenet, som fritt återkastades från
hålans väggar, upprullades för de tre skattgräfvarnes
ögon en tafla af gripande effekt: ett högt hvalf af en
temmeligen regelmessig oval form, hvarifrån nedhängde
stalaktiter i alla former och storlekar; de af tiden
förstenade vattendropparne liknade blommor, frukter,
arabesker och girlander i de underbaraste former. Ett
ensamt stående klippstycke bildade en platå eller
ett slags bordskifva, som tycktes vara bearbetad af
en skicklig stenhuggare. Då Alhine uppsteg på den
samma uppreste sig hväsande mot honom en väldig orm;
men så snart de andra ville angripa den, försvann
den ur deras åsyn. Nu undersökte de hålan närmare,
och huru stor blef icke deras förvåning, då de vid
foten af ett par väldiga stalagmiter funno en hop
ben, och deribland en del efter menniskor! Endast
skallarne voro förstenade, men gingo sönder, då man
ville lösa dem från deras plats. De undersökningar,
som med anledning häraf anställdes, gåfvo vid handen,
att benen tillhörde en utslocknad menniskoras, och
att döma efter de särskilta lager, som betäckte dem,
tror man, att de lefvat före syndafloden. De djerfva
resenärerna gåfvo hålan namnet »Kyrkogårdsgrottan»»
och återvände till dagsljuset med ett rikt geologiskt
fynd, för att fortsätta sökandet efter verkligt guld.



En faders testamente till sina döttrar.

I.

Sedlig skönhet.

Önskan  att behaga  är hos  qvinnan   ett verkligt
behof. Gud sjelf har i sin godhet velat så,  för att
för qvinnan underlätta uppfyllandet af de talrika
pligter, hvartill  hon är kallad här på jorden;   men
det händer blott allt för  ofta,  att hon bedrager
sig i afseende på medlen att tillfredsställa
detta verkliga behof.    Girig efter tomt erkännande
och beröm,  sätter hon ofta sin närvarande lycka, ja,
till och med  sin  framtid på spel;  åt de dåraktiga
fordringarne af en omättlig fåfänga offrar hon icke
sällan helsa, rykte och familjelycka, och betäcker
kanske slutligen sina gråa hår med skam och vanära.

Belt annorlunda   förhåller  det sig med den qvinna,
som allt ifrån den späda barnaåldern lär sig inse,
huru oändligen
mycket den sedliga skönheten förtjenar
företrädet framför den kroppsliga.   Själens och
själsförmögenheternas gåfvor äro ostridligen de
enda, som bevara en älskvärdhet och en ungdomlighet,
åt hvilka tiden, i stället att försvaga dem,
tvärtom förlänar nytt behag.

En ärbar tillbakadragenhet är
hufvudkännetecknet på qvinnans sedliga skönhet.    Hos den uppblomstrande
jungfrun tillkännagifver den sig genom en synbarlig
fruktan för, att verldens ögon ledas på henne:
blotta tanken derpå sätter henne i förvirring och
målar blygselns rodnad på hennes kinder; till och
med ett  smickrande  ord,   som når hennes öra,
kommer henne   att   rodna;   och   kittlar   detta
likväl hennes naturliga fåfänga,   så   erfar   hon
dock i själen ett outsägligt misshag.
Med all rätt kan man derföre säga, att den flicka
redan offrat en del af sin sedliga skönhet, hvilken,
i stället att undfly blickarne, drager dem till sig
och icke mer förmår att rodna, när hon känner, att
man beundrar henne; korteligen, hvilkens själ vid
smickrande ord icke mer råkar i barnsligt naturlig
förvirring. Ja, man kan med rätta påstå, att hon då
redan beträdt den farliga väg, på hvilken de qvinnor
så djerft framgå, för hvilka yttre företräden gälla
framför allt.

Den der ärbara tillbakadragenheten yttrar sig för
öfrigt i jungfruns naturligt värdiga beteende,
i hennes betydelsefulla tystnad; visserligen
förblifver hennes mun sluten, men hennes blick,
hennes ansigtsuttryck, hela hennes hållning äro
vältaliga. -- Huru vidt skildt är icke detta från
det tvunget blygsamma, naturvidriga sätt, hvarigenom
så många unga flickor inbilla sig kunna ådagalägga
dels ovanligt förstånd, dels en stor öfverlägsenhet
i härkomst och i den goda tonen! Männen låta icke
bedåra sig derigenom. Den skygga, tillbakadragna,
tystlåtna jungfrun, som rodnar för hvarje ord, man
riktar till henne, och hvilken genom sin anspråkslösa
värdighet håller männen på tillbörligt afstånd,
gör på dessa sednare ett ojemförligt fördelaktigare
intryck, under det de genast med ordet »kokett»
beteckna den tillgjorda och behagsjuka. Måtte dock
denna förödmjukande beteckning ej kunna användas på
någon af eder, mina kära barn!

En snillrik qvinna är någonting förtjusande; ty
det snillrika är alltid förbundet med den grace,
den grannlagenhet, den oefterhärmliga finhet, som
yttra sig hos den snillrike mannen. Härmed vill jag
dock beteckna det verkliga snillet, och ingalunda
det, som kan blifva ett farligt vapen för andra,
så väl som för oss sjelfva. Hvad verlden i allmänhet
brukar beteckna med ordet snillrik, härrör för det
mesta blott från ett visst konventionelt idiom, som
vexlar med modet; hvad man vidare stundom belägger
med detta uttryck, är en olycksalig böjelse att
vara satirisk och göra sig lustig öfver andra. Denna
tendens söker det löjliga, eller förstår med sällsynt
färdighet framkalla det samma; först upptäckte den
det i de närmare omgifningarne; derefter kastar den
sig öfver de allvarligaste, aktningsvärdaste föremål,
den skonar alls ingenting, den gör sig lustig öfver
allt, den ljungar som en blixt, sprakar, utsänder
gnistor, tvingar alla till leende, ja, till stormande
bifall .... blott icke de, hvilka den utsett till
skott-tafla och hvilka då med full rätt kunna säga,
att sådana menniskor blott förmå vara snillrika på
andras bekostnad. Och hvem förstår väl icke denna
konst? Det är den lättaste af alla och derföre också
den allmännaste och mest värdelösa. Den jungfru,
som eftersträfvar denna talang, skall inom kort
tid blifva fruktad och hatad öfverallt. Blifver
hon maka och fortgår på samma afväg, så kan hon
visserligen finna beundrare, ty verlden tycker om
spe och skandal, emedan öfvermättnaden förskaffar så
kalladt folk af verld behof, som blott användningen
af de allra uslaste bland menskliga förmögenheter
förmår tillfredsställa. Och så försvinna slutligen
den sedliga skönhetens väsendtligaste kännetecken:
den öfverseende godheten och kärleken till nästan.

Den verkligen snillrika och vanligen på samma
gång äfven godlynta menniskan afhåller sig alltid
från det låga skämtet; hon ler åt dårskaper och
löjligheter, som hon möter på sin väg; hon vet, att
hos hvarje föremål finna en ny synpunkt; hon uppfattar
ögonblickets passande intryck, ja, hon förstår att
framkalla det; med ett enda ord uppkastar hon en hel
bild, hon gifver lif åt och förskönar de förefintliga
föremålen; aldrig sårar hon, utan antyder blott lätt;
ofta framhåller hon till och med sin omgifnings
skarpsinnighet, och hennes skalkaktighet, hennes
lediga finhet skall icke ens förolämpa de dåraktige.

I skötet af sin familj, der må väl den uppblomstrande
jungfrun gifva ostördt lopp åt sin skarpsinnighet
och sitt glada lynne. Här blott skall icke smickret
förleda henne att anse bittert hån för snillrika
anmärkningar, elakhet för oskyldig och tillåten
glädtighet; här endast skall hon lära att i dess rätta
mått utveckla de himlens gåfvor, som tillförsäkra
qvinnan
beståndet af det välde, som hon i de unga åren äger
öfver mannen.

Vi äro nu långt ifrån den tidpunkt, då Molière skref
sina »Lärda fruar», ett slägte, som visserligen
icke är utdödt, men dock blifvit vida sällsyntare,
just emedan man börjar gifva det qvinliga slägtet en
grundligare och mera praktisk undervisning. Likväl
gifves det i våra dagar såsom fordom ett pedantiskt
uppfostringssätt, och nu som förr straffar verldens
dom och det sunda menniskoförståndet med bittert
hån de qvinnor, som söka lägga sin föregifna lärdom
i dagen, i synnerhet som den samma, huru djup och
omfattande man än vill anse den, alltid blifver vida
efter den lärdom, som männen allena förmå tillkämpa
sig.

Det gifves ännu i våra dagar åtskilliga män, som
fordra, att hustrun icke skall vara någonting annat,
än sin mans första tjenarinna, modren ingenting annat,
än hans barns amma och sköterska -- dock är antalet
af sådana män ytterst ringa; det vida öfvervägande
flertalet fordrar tvärtom, att dess följeslagarinna
må äga älskvärda talanger och nyttiga kunskaper; men
alla öfver hufvud se högst ogerna, att hustrurna egna
sig åt studier och sysselsättningar, som afhålla dem
från uppfyllandet af de vigtigaste pligter, hvartill
Gud kallat dem.

Om menniskan, enligt evangelii ord, icke kan tjena
tvenne herrar, så kan icke heller hustrun tjena tvenne
sådana, nämligen vetenskaperna och sin familj; det är
och förblifver en obestridlig sanning. Vetenskapliga
studier, med hvilken gren de än må sysselsätta sig,
fordra en fullkomlig frihet från det alldagliga
lifvets tusenfaldiga småbestyr, en ståndpunkt,
hvilken qvinnan nästan aldrig ernår. Icke orätt har
derföre mannen, när han flyr den qvinna, som talang,
geni och lärdt vetande draga från makans och modrens
så oansenliga, men vigtiga bana; och till och med i
förnuftigt tänkande qvinnors ögon äro skaldinnan,
konstnärinnan och skriftställarinnan vida mer att
beklaga, än att afundas.

Frågen, mina kära barn, frågen dem sjelfva,
hvilkas namn ryktet öfverallt nämner! Om fåfängan
icke gjort hjertat känslolöst, och om den sedliga
skönheten qvarblifvit hos dem, så skola de alla
säga eder, att verldens bifall icke uppväger hvad
det kostat dem i verklig lycka; de skola medgifva,
att de ingalunda hafva den lysande framgången af sina
talanger att tacka for sina bästa vänner; att de funno
njutningen blott i studiet, i sysselsättningen med
sitt favoritämne, i de entusiastiska ingifvelserna
-- men att de, så snart detta feberaktiga tillstånd
var förbi, erforo i hjertat en förfärlig tomhet, som
ingenting mer förmådde fylla, öfver hvilken ingenting
mer förmådde trösta dem! Således är ett berömdt namn
icke i stånd att förskaffa så mycken sällhet, som en
blott oansenlig existens, hvilken deremot erhåller
sin lön i anhörigas kärlek, i alla ädelt sinnade
menniskors aktning, i de fattiges välsignelser! Det
är derföre alldeles riktigt, att man, för att vara
lycklig, måste gå stilla och obemärkt genom lifvet.

Mannen har således fullkomligt rätt, om han
bortvänder sig från den lärda, från konstnärinnan,
från skaldinnan, så snart han märker, att hon är
beredd att för det beröm, man slösar på henne,
och för ryktbarheten i den stora verlden uppoffra
den husliga härdens stilla fröjder, sin anspråkslösa
tillbakadragenhet, och -- för att tillfredsställa sig
sjelf -- glömmer, att qvinnan alltid och allestädes
skall glömma sig sjelf.

I den stora verlden, mina barn, skola männen icke föra
detta frimodiga språk mot eder. De oskyldiga, så väl
som de straffbara förvillelser, till hvilka behofvet
att behaga förleder de flesta qvinnor, smickra
deras stolthet, tillfredsställa deras egensinniga
nycker, underhålla dem under sysslolösa stunder;
men maken aflägger på tröskeln till sin husliga härd
verldsmannens mask och straffar blott allt för ofta
med skoningslös hårdhet den hustru, som kanske just
genom hans smickrande beröm bragtes så långt, att
hon alldeles misskände den bestämmelse, som gudomliga
och menskliga lagar förelade henne här nere!

Denna punkt är af ganska allvarlig betydelse; den
är vigtig för eder närvarande, så väl som för eder
framtida 
bestämmelse; jag skall derföre återkomma dertill. Sedan
jag visat eder, att grunden för den sedliga skönheten,
hvilken, så att säga, förlänar qvinnan någonting
öfverjordiskt, hufvudsakligen ligger i det beständiga
följandet af den gudomliga lagen, att man för sina
medmenniskor måste förneka sig sjelf, emedan detta
är den outtömliga källan till själsstorhet, dygd,
lycka och rena fröjder, så måste jag, för att, så
mycket på mig beror, fullborda en undervisning, som
undgår så många unga qvinnor, men hvilken lyfter den
ofta rikt utsirade slöja, under hvilken den sedliga
fulheten döljer sig. Måtten j aldrig annat än till
namnet lära känna denna sednare, hvars orena källa är
egenkärleken!



Haga och Stallmästaregården.

Af Sylvia.

(Med teckningar af C. S. Hallbeck.) 

II.

"Fjäriln vingad syns på Haga ..." 
Bellman.

Den gamle hade tystnat. Hans öga var sänkt och håret
flöt i silfvervågor från hans hufvud, som skarpt
aftecknade sig mot den purprade bakgrunden.

»Ja, nu är det nog med värdshuslif!» sade han
hastigt och reste sig upp, ordnande sitt veckiga
skjortkrås. »Innan jag beger mig på hemvägen, vill
jag ta' en sväng om Haga; ångbåten håller just på att
lägga till här. Kanske ni har lust att följa med?»

Efter denna fråga följde vi hvarandra ned till båten,
som, rykande och skakande, snart förde oss bort öfver
den blåglänsande farleden. »Med sommaren dör inte
lifvet ut här», återtog mitt sällskap, i det han
med guldknappen på sitt spanska rör pekade ut öfver
vågorna. »Brunnsvikens is är den tryggaste invid
Stockholm och erbjuder förträffliga skridskobanor,
så väl som kappkörningsbanor.»

Han höll upp. Ett drömmande, nästan svärmiskt uttryck
lägrade sig öfver hans ansigte, och efter en kort
tystnad började han:

»Jag stod icke långt härifrån en gång för många, många
år sedan; viken låg frusen, och jag höll en kälke i
handen, som jag lustigt lät svänga omkring. Plötsligt
ryckte min mor mig i armen och hejdade min lek med
ett: 'Der far kungen!' En apelkastad häst, styrd
med seldon af rödt saffian och förgyllda beslag
samt röda silkestömmar, ilade förbi oss med pilens
hastighet. Ingen spansk skönhet kunde med större
koketteri bära sin slöja, än denne andalusiska
springare det hvita silkesnät, som hängde öfver hans
smärta länder, och ingen af Terpsichores gunstlingar
kunde med en ystrare grace röra sig efter sina 
kastanjetter, än denne trafvare efter de silfverbjellror,
som nästan öfversållade honom. Kring hans hofvar
stänkte kaskader af gnistor och isflingor, och den
gyllene snäckan bakom honom gled lik en simmande svan
öfver den stålgråa spegeln. Plötsligt saktades farten,
hästen sveptes i ett immigt flor och mannen i snäckan,
höljd i en brunhårig pels och med händerna instuckna
i en muff, böjde hufvudet tillbaka, så att han blef
i tillfälle att betrakta mannen på hundsfotten, och
jag hörde honom tydligt säga: 'Ett präktigt djur! Ja,
vraiment, cher Hamilton, en kappkörning nattetid vid
skenet af några hundra facklor vore bra frestande
att försöka, derpå en bal masqué i mitt nya slott,
fantastisk, ännu odrömd, men hvarom Europa skall få
höra talas. Ja, attendez, när slottet blir färdigt
på Haga.' -- Det korta uppehåll, som denna förgyllda
släde gjorde, hade samlat en del promenerande
och skridskoåkande på ringa afstånd omkring den,
och ett sakta sorl af: 'kungen' ljöd, måhända icke
obehagligt, bort till den pelsklädde herrskaren, som
nu med oefterhärmligt behag helsade åt alla håll. Det
blef mig så underligt till mods, och jag kände en
helt stolt känsla i min barnsliga själ, det var åt
mig ensamt han vinkat med handen, på mig ensamt,
som hans öga hade fallit! -- Det var så hans sätt att
helsa; hans blick tycktes råka hvar och en enskilt,
och för hans leenden glömde man hans fel. Huru log
han då? Jag har sedan ofta sökt lösa denna trollska
gåta, på en gång utkastad af Ares och Aphrodite. Men
slädan sköt åter fart och var inom några sekunder
försvunnen mot Hagatrakten. Min mor sade mig sedan,
att man den dagen skrifvit den 16 Mars 1792.»
Båten lade nu till vid den strand, som snillekonungen
så högt hade älskat. Det låg ett stilla lugn öfver
dessa sollysta parker, som hans närvaro skänkt
ett så sprittande lif, och lätta vindar lyfte
bladen på de kronor, som kastat sin skugga öfver
honom, då han, måhända glömmande sin egen krona,
endast tänkte på att försköna och förbättra dessa
herrliga naturens anläggningar. Här hade han vandrat,
den lättsinnige, behagfulle, snillrike herrskaren,
omgifven af smickrare och beundrare, alla täflande att
likna honom; här hade han måhända med en klingande
gåfva och på det sätt, som blott han visste att
uppmuntra, sagt åt någon fattig poet: »Snillet
öfverlefver tiden!» Här hade han kanske, tryckt
af regeringsbekymmer, oro och aningar, hört en
histoire scandaleuse om någon bland sitt hof och med
den skrattat bort sin dysterhet, eller för det lysande
i någon effektscen glömt dagens tunga kraf, medan
han för det grandiosa i sjelfva uppträdet strödde
löften omkring sig. 

Min följeslagare och jag gingo
tigande bredvid hvarandra. Eftersommaren hade redan
kastat en sväfvande färgskiftning öfver de yppiga
alléerna och vinkande boskéerna, en mjeltsjuk dager,
som nordens sommar så tidigt strör omkring sig.

Men snart stannade vi framför en i brons upprest
byst öfver en annan Gustaf, som, likt sin namne,
älskade dikt och konst. 

»Det goda, liksom det sköna,
är evigt», började min granne; »derför älskar folktron
att anse denne prins ännu lefvande och lycklig, och
man tycker om att hviska till hvarandra: 'Ingen såg
hans ansigte, då han låg på sin lit de parade!' Det är
sagan om Barbarossa, Tolfte Carl och Holger Dansk,
ja, och madjarskalden Petöfi! De vakna nog en dag,
när man som bäst behöfver dem, och hvem vet om denne
furste inte en gång träder in på någon vakant plats
bland de aderton. Ja, nous verrons! -- Nej gå inte
ditåt, låt oss ta' en sväng till höger! Der ligger
erit-blocket, ett herrligt jättekast! N'est-ce pas?»

Jag sade honom, att den kraften väl icke vore så
alldeles utdöd och att han sjelf var ett lefvande
bevis på denna min tro.

»Åh, hvad är jag! När man med solen får gå till
sängs och för resten, då man som ett elfte bud får
akta dieten. Nej, jag är ett intet! Då skulle ni ha'
känt Emanuel Limnell! När han var så gammal som
jag, blef han vid hemgåendet till Stenbrottet sent en
qväll öfverfallen af en rånare, som skar honom i högra
handen. Men med samma hand grep han om banditens arm,
så att denne med ett jemmerrop släppte knifven. 'Jo,
jo, gubben duger!' sade den nittioårige, då han visade
ärret eller vänskapligt tryckte någons hand, så att
denne 'någon' var färdig att segna till marken. Men
hans händer kunde också annat än visa prof på styrka;
de ägde äfven talang, och han var en bland Desprez'
älsklingar, denne Desprez, som efter Gustafs idé
gjorde upp ritningen till detta 
praktfulla slott, som endast blef ett chateau
espagnol i den fantasirike Gustafs själ.»

Han tystnade, men återtog med stigande värme och
eld: »Der ser ni den höga muren framför oss, dessa 
jätteruiner efter sjelfva grundvalen; ty sedan han,
som lade den första stenen, icke mera höjde sin
hand, afstannade hans arbete och blef en sörjande
qvarlefva, som, ehuru plundrad, dock, så länge en
skärfva eller ett grässtrå finnes qvar, skall tala
till efterkommande om hans mäktiga snille. Ja, detta
palats skulle byggas i korintisk tempelstil, men i
tillämpning och utförande fritt och fantasifullt, rikt
och förtrollande som österlandens saga: ett Aladdins
slott, med herrliga partier, öfverallt skimrande
i glansen af den andens och fantasiens underbara
lampa, som var skalden och tjusarfursten, den Tredje
Gustaf, så egen.»


Midtelparti af ruinerna i Hagaparken.


Vi gingo nu tigande bredvid hvarandra öfver den
terrassformiga höjd, som för till ruinen. Här och der
föll en och annan rödgul solstråle mellan träden och
glänste till lik en hoppande vådeld öfver stenmassan,
som tycktes i harm öfver de saknade kolonnerna hafva
dekorerat sig med ett virrvarr af träd och buskar, i
hvilka den ursinnigt trasslat in sig för att trotsigt
gäcka åskådaren, då han söker bilda sig ett någorlunda
helt begrepp om dess tillernade storhet: det är liksom
intrycket af ett abcd, som ter sig styckevis för 
nybegynnaren, medan han ännu saknar förmåga att lägga
bokstäfverna samman.

Vi hade småningom passerat förbi den förut nämda
muren och skådade nu ned i källarhvalf, från hvars
mörka botten björk och tall nyfiket stucko upp sina
gröna hufvuden, sökande tränga sig fram, för att få
en skymt af den stora och vida verld, som rörde sig
der utomkring.

»Dessa källarhvalf», sade min följeslagare,
»ville Gustafs politiska motståndare måla ut till
statsfängelser och oublietter, men af sakkunniga
arkitekter har denna saga blifvit fullkomligt
vederlagd. Man talade också om Gustafs oförsonliga
vrede mot vedersakare till oinskränkt makt; men jag
tror inte på hans oförsonlighet. Jag kommer just
ihåg, hvad Wilhelm von Braun en gång yttrade. Vi hade
varit inne på operakällaren, der vi bland annat kommo
att tala om Gustaf III, och samtalet fortsattes ännu,
då vi tillsammans togo vägen öfver Skeppsbron. Det
var en månljus qväll och midt framför kungens staty
höjde Braun sin 'barrabas'», -- min följeslagare
gjorde härvid en häftig åtbörd med sitt spanska rör --
»och med den förkärlek, Wilhelm hade för sällsynta
käppar, var detta en väldig knölpåk, och pekande på
kungen med kryckans bisarra utväxt, fortfor han:
'Säga hvad man vill om honom, var han ändå mild
och god; om han det inte varit, hade alla herrarne
i Anjala-förbundet blifvit ett hufvud kortare. Det
var en karl, som man godt kan helsa på, tag af din
hatt!' Och härmed blottade han sjelf sitt hufvud och
reciterade med entonig och dämpad basröst ur Tegnér:

'Jag stod på Skeppsbron under kungaborgen,
När dagens oro ändtlig' somnad var,
Och öde voro gatorna och torgen,
Och på Kung Gustafs stod sken månen klar.
Der låg ett uttryck i de milda dragen,
Som när det åskat i en fredlig dal.
Och hjelten var der, men jemväl behagen, --
En segerkrans, men som bland blommor tagen,
En blick till hälften örn, till hälften näktergal.

Der låg ett skimmer öfver Gustafs dagar,
Fantastiskt, utländskt, flärdfullt, om du vill;
Men det var sol deri, och, hur' du klagar,
Hvar stode vi, om de ej varit till?
All bildning står på, ofri grund till slutet,
Blott barbari var en gång fosterländskt,
Men vett blef plansatt, jernhårdt språk blef brutet,
Och sången stämd, och lifvet menskligt njutet,
Och hvad Gustaviskt var blef derför äfven svenskt.'"

Den gamle hade höjt sin panna, ett kärt minne hade
kommit honom att lyfta sin hatt och hans hvita lockar
fladdrade for aftonvinden.

»Ja», fortfor han, »med all sin smak för det främmande
var Gustaf svensk och han älskade sitt land och ville
göra det stort. Med mindre fantasi hade han kanske
varit en klokare konung och Sverige i materielt
hänseende ett lyckligare land -- men inte är jag den,
som uttalar min dom öfver honom!

»Nej, här får ni blott ett helt litet begrepp om
ruinen», tog han efter en paus till orda, »låt oss gå
tillbaka. Jag vill följa er upp till den höga kullen
der, och då kan ni lätt bestiga muren och vandra
omkring, bäst er lyster, ty der ofvan precipicen har
jag inte nog vigör att följa er.

»När jag ser dessa ruiner», sade han och stannade i
det han blickade tillbaka, »kan jag så väl tänka mig,
huru lifligt här var, då man höll på med att hamra
och bygga. Bellman har gifvit oss en bild från dessa
dagar:

'Haga, i ditt sköte röjes 
Gräsets brodd och gula plan;
Stolt i dina ränlar höjes, 
Gungande, den hvita svan;
Längst ur skogens glesa kamrar 
Höras täta återskall,
Än från den graniten hamrar 
Än från yx i björk och tall!'

»Ja,  ja!    Men   nog  går yxan här ännu,
och får det så ohejdadt   fortgå,   hör   Hagas
skönhet   snart   till sagorna och
kommer kanske att dela samma öde, som hotar
Djurgården, hvarest en och annan 'gullgosse' tillåtes
njuta sitt sorgfria väsende -- men skämt å sido:
icke är det tillbörligt att åt enskiltas nöje och
beqvämlighet upplåta dessa herrliga parker, hvilka
dock äro folkets tillhörighet.

»Ni skulle en vacker söndagsmorgon se här ute»,
fortfor han vidare, »huru dessa kullar äro, så att
säga, klädda med folk, mellan hvilka korgar och
kaffepannor bilda en gemytlig föreningslänk. Sedan
kung Gustafs tid har man icke så vallfärdats hit som
i dessa dagar, men folket, allt mer undanträngdt från
Djurgården, finner här ännu en asyl, der det utan allt
för generande band kan ropa: 'sista paret ut!' eller
taga sig en dans på gräsmattan. Må man tänka på att
respektera dessa naturbarns smak för en grönskande
torfva och ett vajande träd; må de fritt få kunna
röra sig, utan att man inkräktar på det territorium,
som en gång upplåtits åt dem! Man talar väl om Gustafs
slöseri, men han förstod dock att skona det sköna.»

Ett litet leende, som trängt undan det svärmiska
uttryck, hvilket under vår promenad legat utbredt
öfver hans ansigte, dog vid Gustafs namn hastigt
bort, och han återfick detta inspirerade utseende,
som var honom så eget.

»Från denna plats var det, som kungen tänkte att låta
en bred boulevard löpa fram ända till Gustaf Adolfs
torg, en storartad idé, som kunnat verkställas,
om man aktat på den, innan man så planlöst byggde
på Norrmalm. Intet land hade kunnat uppvisa maken
till promenad, och man hade från Stockholms slott
kunnat skåda hit och härifrån tillbaka igen. Se der,
rundt omkring, skulle denna vidsträckta mur hafva
burit den stolta, korintiska kolonnaden, hvars långa
perspektiv, ehuru rikt, väl ej skulle kunnat förliknas
vid ett sådant 'kolonnhaf', som Abdarramans moské,
Cordovas smycke, målar för den undrande blicken --
men i skönhet skulle Desprez' verk helt visst hafva
täflat med detta förvånansvärda foster af arabens
uppfinningsförmåga och lekande inbillningskraft.

»Man har liknat arkitekturen vid en frusen musik,
dock här ej så rätt -- 'en stannad ljungeld lik',
säger skalden om Frithiofs klinga, och jag skulle
vilja för palatset här låna bilden från det
flammande norrskenet, då det mäktigt skjuter fram
sina pelarrader. -- Men solen sjunker, det är min
tid att draga mig in i mitt skal, inte för att jag
derföre just får sofva, men drömma kan jag dock. --
Se der framme vid lemningarne efter trappan kommer
ni lättast fram. Farväl, min unge vän!»

Hans resliga figur skymtade på allt längre afstånd
fram mellan träden, tills den försvann på de
slingrande stigarne i denna, nästan sydländska
lund, der i en yrande oordning sällat sig till
hvarandra schersminer, häggar, syrener, flädrar,
säfvenbomsbuskar, klippta enar, balsampopplar och
björkar.

Det hade blifvit så tyst. Myggen hade tröttnat
vid sin dans, och blott här och der rörde sig
någon liten fågel i grenarne uppöfver mig. Ruinen
syntes mig likt ett skogsrå som förirrat sig, och nu
skyggt bakom buskar och grönskande blad sökte gömma
sin vilda skönhet. Jag steg utan svårighet upp på
muren och de rullande småstenarne kring mina fötter
förekommo mig som ett sorts sällskap. Så vandrade jag
der, seende ned i de regelmässigt afdelade djupen,
tänkande på den man, som nyss hade lemnat mig och som
i sin person förenade ett förgånget sekels elegans
med dess blomsterspråk, så ovant för vårt öra, som
latinet för nutidens romare.

Omsider stod jag stilla och betraktade ruinens
mittelparti, en stor cirkelrund öppning, i hvars
centrum reste sig en cylindrisk stenmassa, bestämd att
bilda stödet för den runda festsalens golfbjelkar,
men nu, i stället för att bära den bonade tiljan,
blifvit mötesplatsen för några martallar, som med
vresig envishet tagit fotfäste på dess otillgängliga
topp. Medan mina blickar irrade ditöfver, greps jag
af en mäktig dragning att komma ned i någon af dessa
grönskande djup och jag började att långsamt klättra
utför en af de branter, som förde mot bottnen. Här,
liksom öfverallt, stucko hagtorn-, sälg- och
videbuskar fram sina grenar, mellan hvilka stensötan
snodde sig, och längst nere från en bädd af ormbunkar
reste sig »skogens skönhet», epilobium, med sina
röda, plymlika blommor vid sidan af några lummiga
löfpartier och en högstammig fura. Snart stod jag
bredvid denna trädgrupp, och kastande mig ned på
ett stenblock inom den krusiga bladbädden, blickade
jag bort mellan hvalfven och genom mitt hufvud for
tanken på vargklyftan i »Friskytten», Stoltzenfels
och Rolandseck vid Rhen, på drakar och skatter,
troll och tomtar. Ja, säkert hade någon osäll tomte
här dragit in, derföre suckade träd och telningar så
vemodsfullt, medan blad och strå fylldes af tårar,
och derföre var här redan natt, långt innan rymden
uppöfver svept sig i sin mörkblåa aftonskrud.

Intet buller nådde min ensliga plats. Jag kände mig
som en Robinson Crusoe på sin ö, men jag längtade
icke bort; en munk i sin cell kunde ej med mera lugn
tänka tillbaka på verlden, än jag i denna stund, och
jag fann ett stilla, outsägligt behag i att betrakta
de mörka, långa skuggorna omkring mig.

Men tyst! Hvarifrån kommer denna återupprepade,
mångdubblade klang, som källarhvalfvens eko så gällt
besvara?

Jag reste mig och var med ett hastigt språng uppe vid
furans topp -- ännu ett, och ruinen låg bakom mig. Jag
kände i mina ben en oerhörd vighet och spänstighet och
jag stod i begrepp att med ett fågelartadt hopp ila
vidare, då det klara ljud, jag nyss hört, fjettrade
mig orörlig på min plats. -- Det var en tusendubblad
bjellerklang, som nu återupprepades af berg och
dalar. Som på ett gifvet tecken kastade mark och träd
bort sin grönskande drägt. Jordens barm fylldes af
drifvornas kullar, medan träden prydde sina nakna
armar fulla af rimfrostens fasetter, som gnistrande
bröto sig mot ett fackelsken, hvars irrande flammor
föllo öfver oräkneliga slädar, som med kråmande och
dansande hästar, fladdrande nät och bandvippor allt
mera närmade sig.

Ur den första förgyllda släden hoppade en man, hvars
fina, qvinliga hy och stora, blåa, milda ögon stucko
fram mellan sobel och sammet. Han stödde sig lätt mot
en kavaljer, hvars bildsköna ansigte med ett uttryck
af vördnad och beundran var vändt mot honom.

»Vår fest skall bli lyckad; men, foi de gentilhomme,
Armfelt, du bär ju ingen mask!» -- En blixt af missnöje
glänste i hans blåa ögon, i det han kastade en blick
på kavaljerens svarta mantel med dess breda, eldröda
slag af siden, hans röda skärp och röda väst.

»Jag har hållit på att putsa Aladdins lampa», svarade
han, »men jag skall kasta en domino af silfverskir
öfver mig.»

»Vraiment, rätt bra!»

Jag visste icke, om dessa ord gällde den tilltänkta
kostymen eller den syn, som nu mötte oss.

Från kullen höjde sig fristående korintiska
marmorpelare, mellan hvilka ett eldhaf bröt fram
och föll öfver kapitelernas yppiga acanthusblad,
och mot natthimlen aftecknade sig nu ett tempel,
liksom frambragdt af fantastiska andar ur »Tusen och
en natt», men hvars hela arkitektur öfverallt röjde
grekens smak, begränsning och formsinne.

Fackelbärarne hade samlat sig på en punkt. Lågorna
rörde sig kring dem likt otaliga irrbloss, hvars
sken föll öfver marmortrapporna och de dem omgifvande
ryttarestatyerna -- mäktiga skepnader ur fosterlandets
historia -- på hvilka de, liksom ock på obeliskernas
nedre partier, med yra och lekande eldtungor nästan
tycktes vilja bortslicka det blåaktiga månljus,
som bredde sig öfver dem eller flöt ned från »de
egyptiska spjutens spetsar».

Men öfver detta féeri göt Luna också ur sitt koger
de ymnigaste knippor af pilarnes briljanter, hvilka
skälfvande dröjde på frontonernas bilder -- bilder
af konstens och vetenskapens, af skönhetens eller
kärlekens genier -- för att slutligen med samlad
styrka gifva ökad glans åt en öfver hufvudfasadens
mittelparti sig höjande grupp, en Victoria med
frustande fyrspann och väldigt vingpar: ett
stjerndiadem öfver en gudoms panna.

Likt skönhetens urbild på vågornas skum, så höjde sig
slottet på snöhvita mattan, hvars fria ornering
med vexlande
skuggor utbredde bland färger från   facklornas
bjerta orange en rik arabesk på den bländande duken.

Ett lätt moln kastar sin slöja öfver månens skifva,
fantasmagorien försvinner, facklorna släckas och
den bisarra broschyren är upplöst.

Och nu ila pelsklädda herrar och damer
med nästan ohörbara steg uppför de breda
marmortrapporna. Fransyska flödar från alla läppar,
artigheter vexlas, blandade med pikanta infall.

Uti den höga vestibulen, tätt invid två vid
uppgångarne till öfra etagen hvilande gyllene
sfinxer förändras hastigt denna lefvande tafla.
Pelsarne bortkastas, solfjädrar hvifta, styfkjortlar
trängas, och de med höga klackar försedda skorna bära
darrande sina ägarinnor, hvilka strött behagsjukans
rose öfver sina kinder och juveler och panascher i
det blonda, friserade håret. De mönstra hvarandra,
medan de skänka leenden till höger och venster åt
sirliga herrar i en hofdrägts korta, spanska kappa,
rikt veckade krås och pudrade lockar.

»Prenez garde, monsieur Desprez, att inte kungen
ser er tabatière,» hviskar en dame, som nu med en
drottnings hållning och en graties leende sväfvar
förbi. »Han finner er tabac tout affreux!»

»O, ma princesse!» ropar bugande den lille mörkhårige
mannen, till hvilken hon riktat sina ord, i det han
i en af sina vida fickor gömmer en sköldpaddsdosa.

Men prinsessan är borta, och i hennes ställe står en
bondflicka i en kort uppdraperad ljusröd kjortel och
ett trångt, svart sammetslif med en hvit blonderspets
korslagd öfver halsens liljor. Hennes blåa ögon lysa
skälmskt fram ur en halfmask, som lemnar obetäckt
munnens och hakans vällustiga rundning.

»Det vore synd om ni skulle komma i disgrace för en
så petite chose, monsieur Desprez», säger flickan och
vinkar mot honom med en glädtig abandon. »Surtout à
présent, sedan ni så à merveille lyckats med slottets
arrangementer!»

Den lille fransmannen gör en mannequinartad bugning,
gapar med vidöppen mun och gnider sig, grinande,
på magen.

Hvar har jag förut haft mina ögon, eftersom jag inte
sett, att han är en alldeles hvit pierrotfigur?

Men bort ilar bondflickan, följd af pierrot'en, och
efter dem yra omkring hvarandra masker och drägter i
alla färger. Kornetter vid Louis XIII:s musketerare,
med svajande plymer och spetsprydda stöflar, halfnakna
skottar och blomsterflickor från Florens, röfvare från
Apenninerna och jodlande tyrolare, doftande tulpaner
och rullande korthus med nickande tomtar på taken,
riddare med korsets tecken och vikingar, som vildt
slå mot blanka sköldar, abbéer med »pater noster»
på läpparne, nunnor, spanska grander, höga berg och
vederstyggliga babianer! Så från gemak till gemak
störtar denna brokiga samling och stannar först i en
rund sal af svindlande höjd och med ett kupolformigt
tak, prydt med gyllene kasetter, ur hvilka smyga
sig blad och rankors behagfulla slingringar. Men
högst i det djerfva sferiska hvalfvets midt blänker
en jättelik fönsterrosett, en nedåt vänd blomkalk ur
hvars hjertblad skjuta gyllene pistiller, stänkande
daggdroppars oräkneliga kristaller inom kretsen af
svärmande eldbin: en prismaskiftande krona med tusende
armar, derifrån vaxljus, hvimlande som himmelens
stjernor, sprida sin strålglans.

Denna kupol, med sina dristiga språng ofvan den
modillon-uppburna karnisens rand, målar sig för
ögat genom ljusskenets flor som en mångskiftande,
omätlig bubbla, lätt dallrande på svallet af osynliga
orkestrars toner.

Ett   springvatten   öfverstänker   i   regnbågens
färger  en skog af doftande rosor, från hvilken
en dämpad musik strömmar ut, och efter hvars takt
de dansande maskerna röra sig, ömsom i en sällsam
oordning, ömsom i en stel menuett. Kring denna
skämtets   och   behagets verkliga tron höja sig,
likt en tyst lifvakt, azurblåa kolonner, krönta med
acanth-kapiteler af rödaste   gull.    Men   ofvan
de   gyllene   bladverkens svällande kronor   sväfva
i   konstrikt   mejslade   grupper,   med   rankans

skugga och med drufvans glöd, dock för blicken
tecknande sig i blott lätta konturer af marmorns
snö, lifliga, sprittande gestalter. Här är en fris,
en basrelief i cirkelform, en af Sergels mejsel
kastad trollkrets, öfver hvars åt glädjen vigda rund
sorgerna aldrig skulle våga sig att tränga. Det är
ett triumferande tåg af vinets inspirerande gudom,
den leende Bacchus i all sin ungdomliga fägring, med
sitt lejon och tigerspann, följd af en thyrsusväpnad
skara. Det är en ringlande bandå af framåt hastande
fauner och menader, med till sist lekfulla satyrer,
som dröja i muntert, gäckande glam kring den rusige,
på sin åsna stoltserande Silenus. Härunder fladdra
myriader fjärilar fram mellan grupper af palmer och
lager, och från den vingade skaran kringstänkes ett
stoft af topaser, smaragder och rubiner. Men från de
yppiga acanthus-ornamenterna sväfva leende kupidoner,
hvilka än kasta girlander af liljor och rosor från
kolonn till kolonn och än sänka sig ned bland någon
herdinnas lockar, eller på en sultaninnas blottade
skuldra. 

Öfver denna rörliga färgprakt formar sig till
allt större och större dimensioner Bacchi hänryckta
följe, lösgörande sig
alldeles ur frisens begränsande ram, och, likt hvita
sommarmoln mot en fri himmel, simmar det ut i rymden,
det sänker sig ned, och nu kommer det allt närmare
och närmare. Gestalterna hafva blifvit genomskinligare, en svag
färgskiftning ligger på gudens kind, hans händer hålla
ej längre styrande tyglar, mellan dem hvilar en luta,
och nu träder han med strålande ögon fram till salens
midt.

"Gif plats, gif plats, ty Nordens vingud nalkas,
Och sången raglar kring hans vigda mun! 
Hör, hur han skämtar, se, hur ömt han skalkas 
Med nymferna uti den gröna lund!"

Ja, det är Bellman! Carl Michael Bellman! Men ej
längre följd af fauner, satyrer, menader -- nej,
det är ej mera marmorns bilder, det är de lefvande
skapelserna ur "Fredmans epistlar och sånger". Ur
denna krets träder nu skalden -- se hans glädjedruckna
öga, hör hur han qväder!

"Upp, Bacchi söner, ställen er! 
Stå jemt uti roten, sväng kring vårt banér! 
Fäst ögat stint på flygelman! 
Gör tempo qvickt, så qvickt som han,
Som flygelman!
Jemn marsch, jemn takt!
Gif akt!
Marsch! Marsch!
Märk, templets spets, vid molnens fläkt, 
Af stjernornas blandning försilfras så täckt -- 
Upp, Bacchi söner! Lif och mod! 
Håll glädtig min, svälj drufvans blod 
Med lust och mod 
I lek och handgemäng!
Sväng, sväng! 
De klara valdhorns ljud 
Bebåda vinets gud. 
Kamrat, blif frisk och glad! 
Ställen er rad i rad! 
Flora er smyckar, till parad, 
Med blom och blad. 
Marsch, bussar, öfverallt! 
Halt, halt!

Med   sin   svit  går   nu  skalden   vidare,   under
det  han sjunger:


Det af Gustaf III (efter ritning af Desprez) tillämnade slottet i Hagaparken.



Plan af det tillämnade slottet i Hagaparken.

"Nu templets rymder stråla: 
De gyldne lampor pråla 
Och stråla, 
Pråla och stråla 
Kring vinets gud.
Cytherens kamrar glimma 
Och Fröjas nymfer stimma:
De glimma,
Glimma och stimma
I Floras skrud.
En spritter i fröjd,
En sjunger förnöjd, 
Med ögat i skyarnes höjd,
Om pilar i hjerta,
Om vänskapens smärta, 
Hur, sänd från Apollo, en son med hans bloss
Vill fly ifrån oss!"

Vid dessa ord stannar skalden längst bort i salen
framför en man, draperad i en hvit toga och på hvars
majestätiskt burna hufvud brinner en lampa, som i
ständig vexling sprider skiftande strålar.

»O, Aladdin, din makt är stor!» ropar nu en
zigenerska, som, med en tamburin i handen, behagfullt
närmar sig mannen i togan och knäfallande gör sin
helsning. »Men ändå vet du inte ditt öde, som jag
känner -- detta öde, som väntar dig, om du icke aktar
dig för Mars.»

»Venus och ejderdun leka i min håg, och inte Mars och
hans fasor!» svarar Aladdin, i det han hastigt vänder
sig på klacken och söker fatta den vackra flickans
midja, som, vig och smidig, halkar undan honom.

Ett hväsande ljud går nu genom salen, öfverröstar
musiken, och mellan de dansande grupperna ringlar en
jätteorm, på hvars resta, bevingade hufvud sitter
trollkarlen Noureddin i en drägt, fulltecknad med
kaballistiska figurer.

»Mon cher Reuterholm, vi träffas snart i Salomos loge»,
ropar trollkarlen till
en i närheten stående romersk  augur,   under   det
han med höjd hand hastigt glider fram till Aladdin.

»Foi de gentilhomme! Carl, sträck icke ut handen
efter min lampa!» varnar Aladdin.

I samma ögonblick faller ormen sönder, och ur
de skilda delarne framkomma oupphörligen nya
Noureddiner, som tränga sig kring Aladdin, i det de
mumla besvärjelseformler.

En pierrot slår mig på axeln.    Jag igenkänner Desprez.

»Hvad tycker ni om kungliga operan och mina
dekorationer?» frågar han.

Mina blickar irra omkring. Den strålande runda salen,
täflande med Abencerragernas sal i Alhambra, är borta,
och jag omgifves öfverallt af hvita, guldrandade
logerader, i hvilka röra sig en lekande karnaval
af munkar, ridande på åsnor, lazzaroner i förgyllda
charer, tiggare, som ösa guldstoft ur tomma fickor,
indianer med tomahawker och skalperade hufvuden samt
nickande kineser.

Från denna hoppande och gycklande menniskorad söker
mitt öga Aladdin. Han står ännu qvar bakom mig,
stödd mot en målad kuliss, omgifven af dessa dystra
Noureddiner, hvilka kasta svarta dominos öfver sina
axlar, och de ropa hvarandra an och ge lösen genom
att sakta uttala: »Tvära stöflar».

Då ljuder genom salen ett skott. Aladdins lampa
faller, och en röst ropar gällt: »Kungen är
skjuten! Stäng dörrarne! Af med maskerna!»

Genom salongen går ett sorl, som bruset från det
upprörda hafvet, och genom denna menniskomassa,
hvilken från
sina bleknande ansigten nu rycka bort leende masker,
rusar jag fram, men får från ett osedt föremål ett
hårdt slag i mitt hufvud.

Hvad nu! Hvad är det för en mur, jag stött mig
emot? Hvilket mörker! Hvilken styfhet i mina
lemmar! Hvilken fuktighet i mina kläder!

Hvar är kungen? Skjuten! Hvar hans tempellika
slott? En drömbild blott!

Har jag sofvit, på min bladbädd, här i källardjupet? 
Hvilka skuggor, hvilka dystra dagrar! Likt otaliga
vålnader synas de irra kring björkarnes hvita stammar,
och med ett dödskallegrin blickar
månen  fram genom den trasiga svepning, molnen kastat
öfver honom.

Nej, upp ur detta mörka hvalf! en grift, en minnesvård
öfver ett leende barn, qväfdt i sin linda ... men,
nej, icke detta blott, en minneskrans ock öfver honom,
hvars ande redan här i tiden rörde sig i den strålande
Aladdins-lampans gudaborna ljus!



Morgonsuck vid Ramlösa.

I rosenskyar lärkan nu sjunger morgonpsalm 
och solen glänser vänligt fram mellan bok och alm 
och blomman öppnar kalken att dricka dagens ljus, 
att strö sitt doft --  ett offer,   som för's af vindens sus.

I skuggrik dal en klippa bland gröna träden står,
och ur dess barm en stråle, kristallklar, mäktig, går. 
Hvem byggde apparaten?    Hvem ställde vattnets lopp? 
Jo, Den, som byggde verlden och lidandet gaf hopp.

Ja, hoppets ljusa stråle i hvarje droppa bryt's 
och liljebleka kinden i rosens färg förbyt's;
ty helsans engel vaktar här som en trogen vän, 
och plågornas demoner, de vika bort för den.

Men vika de ock icke, så länge hjertat slår, 
och är den sista sucken bemängd med smärtans tår, 
så ligger uti kalken vår sällhet dock till slut, 
fast vi det icke fatta, förr än vi andats ut.

Pris vare Den, som ordnat allt kärleksrikt och godt,
som älskar, då Han agar, alltså ej agar blott,
som lugnar hjertats smärta och kyler tåren het --
Pris vare derför Herren nu och i evighet!

Uo. A.


Ramlösa Helsobrunn.




Fru Welin och hennes hyresgäster.

Af Sylvia. 

1.

Fru Welin var husägarinna i Djurgårds-staden. Hon
var ytterst mån om hyresqvartalernas ordentliga
erläggande, hvarföre det ju var helt naturligt,
om hyresgästerna i mer eller mindre mån afskydde
henne. Hon hade en son, en ungdom med lorgnett i
ögat, som genomgått ett landtbruksinstitut och som
mycket brukade gå långa gatan framåt. »Han går der,
för att visa sig; han ser ut, som om han tillhörde
någon oxdrift», anmärkte hyresgästerna med leende
ansigten, då de sågo honom så der sysslolöst drifva
förbi. »Vår herre vete, hvad det blir af den pojken!»

Och de skakade på sina hufvuden och räknade på
fingrarne, att han varit hemma i öfver ett års tid.

Fru Bast, som bodde på nedra botten, bjöd ibland
fruarne en trappa upp till sig; och hvem kan förtänka,
att de då gerna afhandlade, huruvida fru Welin
verkligen kunde vara så i behof att bära upp af dem
hvartenda skyldigt öre, eller om hon samlat någon
förmögenhet och således icke vore i behof. Detta
ämne blef dock för dem lika oklart som kaffesumpen,
ty fru Welin var, angående den inre hushållningen,
så hemlighetsfull som en finansminister, och om de
influtna medlen sparades på eller lefdes upp, derom
sväfvade allmänheten, som sagdt, i den djupaste
okunnighet. Näst efter begrundandet af fru Welins
financiella förhållanden intresserade man sig för
hennes sons blifvande öde.

»Jag är den, som har bott längst här i huset», sade
fru Bast, icke utan en viss öfverlägsenhet, till
en fru i gråa tygkängor och som vanligtvis hvarje
qvartal brukade byta om bostad, »och jag mins den
dagen han kom hem; det var då något galet med honom!»

»Så förskräckligt! Ja, man vet aldrig, hvad som blir
af ens barn ... tänk på mig, som har sex!»

»Jag har fem och är inte stort bättre deran», svarade
fru Bast, som ständigt bar sitt yngsta barn på armen;
»men jag vet, att jag handlar så, att om något ledsamt
sedermera händer dem, så har jag intet att förebrå
mig», och hon skakade sin äldsta dotter i armen och
sade, att det var rysligt fult, det hon ständigt hade
den ovanan att snatta socker.

»Men hvad i all verlden var det för galet med unga
Welin?» sade frun i de gråa tygkängorna,

»Jo, den dagen han kom hem, var fru Welin så röd
i ansigtet som en kokt kräfta ... fjorton dagar
förut hade hon sagt mig, att han skulle bli borta
minst ett halft år till; jag anade således genast,
att det var något på tok.»

»Det var då något riktigt fuffens, han begått?»

»Ja, 'man vet sin början, men man känner inte sin
ände', säger Syrach, och huru rätt har han inte.!»
inföll en lång mager fru, som berömde sig af att
aldrig ha' försummat någon högmesso-gudstjenst.

»Ja, det är visst och sant», återtog fru Bast, »och
jag tänkte, som sagdt, det är bestämdt något på tok,
då jag såg honom komma öfver gården. En stund derefter
sprang jag upp, för att låna en nypa mjöl af fru
Welin, ty jag höll just på att vispa till pannkaka
åt barnen; jag fick stå länge och väl i hennes kök,
för hon och sonen talade så högt, att de inte hörde
när jag knackade på. Jag vet ingenting, som jag afskyr
så mycket som att lyssna, och jag brydde mig visst
inte om, hvad de sade; men så mycket hörde jag ändå,
att sonen förälskat sig i någon ung flicksnärta,
en hushållerska eller något sådant der borta på
institutet, och att mor hans svor en dyr ed på,
att han inte skulle få henne samt att hon derföre nu
skulle ha' honom under sina egna ögon och att dessa
nog skulle hålla sig öppna.»

»Han går så mycket den här gatan framåt», sade frun
i tygkängorna och såg så eftersinnande ut, »tänk om
det är
någon, han här förgapat sig uti!    Nere på slätten
har jag sett honom ett par gånger tala med mamsell
Delén, enkans dotter.»

»Jag har sett honom ett par qvällar vandra med henne
'lilla promenaden'», intygade den magerlagda.

»For min del känner jag inte flickan», sade fru Bast,
»hon har nu väl varit hemma ett par månader; men för
resten har hon i flera år konditionerat någonstädes
på landsbygden ... åh, det rinner upp ett ljus för
mig! Tänk om den der flickan, han förälskat sig uti,
just är mamsell Delén! Jag har verkligen lust att ge
fru Welin en vink om något sådant!»

»Ja, för min del säger jag bara, det jag spår,
att fru Welin blir straffad i honom: han kommer nog
att rulla om med hennes skillingar; sanna mina ord,
och låtom oss tacka Gud, om det slutar härmed!»

Fru Bast visade sig villig att gå in derpå. Då påminde
sig plötsligen frun med tygkängorna, det hon hade en
tvättgryta på i spiseln och att elden väl alldeles
hade kolnat under den, och hon sprang bort, hvarpå den
magra damen försäkrade, att hon af hela sitt hjerta
beklagade en viss maskinist, som i någon obetänksam
stund förenat sitt öde med en sådan person, som den
nyss bortsprungna. »Ja, kära fru Bast», tillade hon,
»den der tvättgrytan hade hon på i går också, men
då satt hon i magasinet här midt emot och sqvallrade
bort hela eftermiddagen.»

»Och hennes stackars små barn!» sade fru Bast och gaf
en örfil åt en liten pilt, som tog sig det orådet
före att skrämma henne med att falla ned från en
stol. »Gud vare lof, jag fostrar upp mina barn så,
att jag på domedag kan ansvara derför!»

Den magra nickade allvarligt och bifallande och
de båda fruntimren skildes åt med en kyss och sade
hvarandra, huru väl de trifdes som grannar och att
det just blifvit trefligt i huset, sedan de bodde
dörr om dörr.

Följande dag var en lördag. Fru Bast hade mycket
att sköta med inre husliga sysslor, men hon var en
driftig qvinna, och fastän hon hade händerna fulla
i köket, så hindrade det henne icke från att hafva
ögonen vända på gården. Vid niotiden på morgonen
hade hon sett tvenne herrar passera tvärt öfver den
och gå direkt upp till fru Welin. Att de stannat
der precist en halftirnme, visste hon på minuten,
ty hennes dalkarlsklocka gick alldeles förträffligt,
och när herrarne aflägsnade sig, voro de följda af
unga herr Welin, som gick midt emellan dem.

»Hvad i all verlden kunde de vilja?» Fru Bast strök
håret hastigt bakom öronen och begaf sig upp till fru
Welin; -- der upplyste hon denna, att fastän hon var
sjelfva ordningen, så hade hon alldeles förlagt sin
rotborste, samt frågade, om fru Welin hade en sådan
att låna henne.

»Hon var så röd som en kräfta igen», tänkte fru
Bast och skakade på hufvudet, då hon sprang ned för
trapporna, "ja? jag kunde just tro något sådant!»

Nedkommen på gården höll frun i de gråa tygkängorna
på att ur en balja upphämta våta kläder och hänga
dem öfver ett streck. Fru Bast gaf henne en liten
vink, som genast hörsammades, i det baljan behändigt
kastades i en vrå.

»Jag   kan   svära,   att   något  ledsamt händt fru
Welin», hviskade fru Bast och drog sin väninna
hemlighetsfullt i klädningen.   »Två herrar ha 
varit uppe till Welins i dag, och de
gingo   nyss   bort   med   unga   Welin   emellan
sig ... den ene
hade   röda   polisonger   och   den   andre var
mager och svartmuskig.»

»Svartmuskig! Då var det stadstjenare Holm, han
är en riktig blodsugare! Det vill säga, jag känner
honom inte, hvarken jag eller min gubbe ha' haft något
odeladt med lagen; men vi hade några grannar, som
han gjorde utmätning hos,
och han tog till och med sängkläderna, så att mina
barn ... nej, hans barn, förstås, fingo ligga på
bara golfvet och vi, nej, de vill jag säga, hafva
aldrig rätt blifvit menniskor sedan dess; jag menar,
att det der folket aldrig rätt repat upp sina affärer
igen», och den stackars frun torkade ögonen med en
förklädessnibb samt erkände för fru Bast, att hon inte
rådde för, att hon hade ett så deltagande hjerta.

»Ja, mitt hjerta är också sådant; när något ledsamt
händer, står det alldeles stilla. Och jag fick just
en skräck i mig, då jag såg den stackars gossen gå
emellan de båda herrarne.»

»Det är klart som dagen, att de ha' bysatt honom!»

»Kors, den der lagen tänkte jag var upphäfd!»

»Ja, inte vet jag! Men gumman får väl lof att skaffa penningar.»

»Tyst, der gick den svartmuskige öfver gården igen.»

»Att jag inte fick se honom!»

»Ja, jag är så matt och upprörd, att jag visst inte
orkar skura», återtog fru Bast, efter ett litet
besinnande, »jag kan derföre springa upp till fru
Welin med borsten igen.»

»Ja, när fru Bast ändå inte begagnar den, så ...»

Men fru Bast var redan uppe hos sin värdinna; och hvad
var naturligare, än att hon, som var boende i huset,
inträdde i köket, utan att först knacka på den olästa
dörren.

»Men tjugutretusen riksdaler, det är ju en
förskräcklig summa!» sade fru Welins röst.

»Jo, jo, unga söner kunna kosta! Tjugutretusen på
öret. Ja, det har sin riktighet!» inföll en grof
basröst.

»Och dessa penningar har då Emil ... tyst, jag tror
någon är i köket!» Och fru Welin visade sitt hufvud
i dörren.

»Jag är bara här igen med borsten», ropade fru Bast,
som väl visste hvad hennes frid tillhörde, och rusade
ut samma väg, som hon kommit.»

»Herre Gud!» sade fru Bast, så fort hon var öga mot
öga med frun i tygkängorna, »jag har visst inte förut
varit förtjust i fru Welin, men nu gör det mig ondt
om henne, hela menniskan såg ut, som om man doppat
henne i anilin. Och nu kan jag säga, att det gäller
inte mera eller mindre än tjugutretusen riksdaler!»

»Jag är som förstenad!»

»Jo, så står det till! Milde fader, hvad har han
funnit på! Stackars mor, hon har, som sagdt, visst
aldrig visat mig någon vänlighet, men jag kan beklaga,
ja, jag beklagar henne af hela mitt hjerta!»

Frun i tygkängorna försäkrade, att dessa tänkesätt
på det högsta hedrade henne.

»Nu vill jag se, hvad utgången blir på allt det
här!» Och fru Bast lutade hufvudet mot fönsterrutan,
resignerad att med tålamod afvakta händelsernas gång.

«Nej, se här är han och fru Welin bakefter honom! Hvad
i all verlden skall detta betyda?»

»Men det är visst inte Holm! Jag känner hvarenda
stadstjenare och en sådan är det inte!»

»Det är en af de detektive då! Herre Gud, tröste mig
för gumman, är hon nu också arresterad!«

»Hvad kan han ha' funnit på, eftersom modern också
är inblandad?»

»Tänk, om han gifvit ut en revers, der han förfalskat
moderns namn; tjugutretusen, stackars menniska,
det är ingen småstyfver! Men är det henne möjligt,
så nog plockar hon fram dem -- hon har mera än hundrade
gånger sagt mig: 'Om något ondt händer Emil, så lefver
jag inte öfver det!'»

»Det går en rysning öfver min rygg. Men jag tror fru
Welin likväl fri från att sjelf ha' gjort något.»

»Det gör jag också, fast man skådar folk bara till
tänderna!»

»Ja, ja, det är nog så sant! Men sanna mina ord,
hon besöker honom bara i fängelset.»

»I dag kan jag inte göra någonting, mina ben bära
mig knappt! Få nu se, när gumman kommer hem; vi skola
passa på henne.»

Men huru påpassliga de båda väninnorna än voro,
så sågo de den dagen icke en skymt af sin
värdinna. På eftermiddagen blef den magerlagda
invigd i förtroendet om, huru mystiskt fru Welin med
son hade försvunnit. Den magerlagda talade om sitt
samvete, hvilket på inga vilkor kunde tillåta henne
att vara medveten om en olycka, den hon icke fritt
fick berätta, och att i händelse något brott vore
begånget, så hvem visste, om icke de sjelfva kunde
blifva invecklade och misstänkta för delaktighet
häri, i fall de icke öppet kunde se hvar menniska
i ansigtet och säga sina tankar? Till följe häraf
blefvo ögonblickligen tvenne trindlagda mamseller
uppe i vindsvåningen nedkallade, då de trenne fruarne
på intet sätt förnekade, hvad de visste i denna
hemlighetsfulla och invecklade sak. När qvällskuggorna
föllo, var det ingen af fru Welins hyresgäster, som
icke kände på sig, att något ledsamt händt; ingen,
från barnet, som bars på armen, till den stapplande
ålderdomen, kunde undgå inflytandet af den spännande
väntan, hvaraf luften nästan syntes inpregnerad, ja,
till och med den stora katten på gården gned sina
tassar mot nosen på ett sätt, som gaf tillkänna,
att också han tycktes ana något oråd.

(Forts.)



Ett besök i Horten.

En seglats, mina älskvärda   läsarinnor,   hvad
skulle ni säga om det? Ja, nej, åh ja -- skönt! Alltså
öfvervägande ja. Sagdt och gjordt! Beslut och
handling äro ett hos eder, det vet jag, och derför
är endast frågan om, hvad vi skola välja för
farkost. Säkert skulle en af de fina kuttrarne ur
Svenska Segelsällskapet vara eder mest i smaken,
och då man känner Stockholmarens medfödda artighet,
äro vi öfvertygade om, att den furstliga »Dagmar», den
snabbseglande »Alma» eller den eleganta »Mathilda»
med nöje vore till edert förfogande. Då emellertid vår
seglats denna gången afser den norska kusten, hafva
vi närmare att utgå från Göteborg och vända oss
således till Göteborgs Segelsällskap, hvars jakter, af
den berömda Koster-fasonen, säkert lika beredvilligt
till oss öfverlemnas, så snart deras ägare få veta,
att ni ämna medfölja. Således om bord på »Ejdern»,
»Vanadis», »Sjöfröken», »Niagara» eller någon annan
af dessa angenäma sommarnöjen, och nu bär det af!

Se Göta-staden, den snart försvinner.
På ett par timmar man Marstrand hinner --
Ja, jakten flyger snabb som en pil, 
På afton är man i Lysekil.

Här fullt af badgäster promenera, 
Bekanta råkas, så en som flera, 
Och vill man göra sig riktigt grön,
Man gör en tur med dem ut på sjön.

På Gullmar-fjorden man gladligt seglar, 
När månen sig uti vattnet speglar, 
Och se'n man landat, man går till kojs 
Och drömmer kanske om -- saylor boys.

Morgonen derpå fortsätta vi vårt vikingatåg till
brödralandet. Månne vi ej hafva tid att titta in till
Fjellbacka på vägen? Hvarför icke? Alltså hän öfver
den oroliga Sotefjorden och in till det pittoreskt
belägna fiskläget. Vi styra derföre emellan Gåsö och
Råö, förbi Hjertö och den vackra Hvalön, samt befinna
oss snart vid det märkvärdiga Gudmundsskäret.

»Hvarför är det der lilla skäret märkvärdigt?» hör 
jag genast mina passagerare fråga. -- Jo, vänta litet,
så skolen j få höra:
Det var en gång -- så börjar ju hvar saga --
En prest i trakten, hvilken Gudmund het. 
Om han var ung?   Det måste man beklaga,
Att man det nu mer ej så noga vet; 
Ty händelsen passerat länge sedan; 
När som katolska tron var i sitt nedan.

När Christian tredje kommit väl till makten
Och blifvit konung uppå Danmarks tron, 
Han sände andans män omkring i trakten, 
Att der utbreda Lutheranska tron; 
Men då blef presten Gudmund arg och svor, det 
Han blott predika skall katolska ordet.

Men snart så kommo ifrån alla kanter
Kung Christians män, med läran ren och skön,
Och folket gerna hör de predikanter,
Som på dess moderspråk nu göra bön.
Då Gudmund sade: "Folket blir förbannadt,
Som ej mer Påfven tror; det kan ej annat."

Och vidt omkring den nya läran sprider 
Sitt milda sken, den hyllas mer och mer. 
Då Gudmund ser, att det ej tvifvel lider, 
Att man hans helgon icke mer tillber, 
Då tänker han:   "Här hjelper ej predika;
Jag far till Påfven, jag här måste vika."

Så presten till en farkost sig begifver
Och talar, när han kommit väl om bord,
Predikande uti en helig ifver,
Han slutligen högt ropar dessa ord:
"Om ej katolska läran är den sanna,
Jag må vid närmsta skär i hafvet stanna."

Det kastas loss.   Knappt presten hann till skäret,
Förr'n båten törnade och gick i qvaf; 
Och derför än i dag den klippan bär ett 
Namn efter presten, som der fann sin graf. 
Den stackars presten bör man ju beklaga! 
Så slutar Gudmundsskärets enkla saga.

Ja, mitt herrskap! så var det med den saken. Under
den lilla berättelsen hafva vi passerat skäret och
kunna ej annat än beundra det pikanta uti Fisklägets
belägenhet. På en smal strandremsa vid hafvet ligga
en mängd stugor, somliga ståtliga nog och nya, andra
deremot gamla och ruskiga, men kanske just derföre
mera tilldragande såsom ett artistiskt studium. På
pålar och stenkar ser man utanför stugorna, och ofta
nog sammanbyggda med dessa, de vid alla fisklägen så
vanliga sjöbodarne med sina åt hafvet vända gaflar
och utspringande bryggor. Strax bakom den smala
sträckan af byggningar reser sig det öfver hundra fot
höga Slottsberget, hvilket på flera ställen lutar
sig utåt, så att det bokstafligen hänger öfver de
nedanför varande byggningarne. Nästan beundransvärdt
vackert är Fjellbacka en klar sommarafton strax före
solens nedgång. Det öfver fiskläget hängande berget,
bekransadt samt här och der prydt med buskar och
grönt, skiftar då, i följd af sin stenart, i guld
och purpur.

Vi lägga till vid ångbåtsbryggan och mottagas genast
af den gästvänlige postmästaren L. derstädes. Har
äran presentera. -- »Åh, mjuka tjenare, mjuka
tjenare! Herrskapet är ute på långtur -- mycket
välkomna! -- Har just nu fått präktiga ostron --
magnifika -- var god stig in -- får presentera min
gumma -- varen så goda och varen ogenerade! -- Ah,
der komma ostronen -- se så, nu hjelpas vi åt att
duka. Se så der ja -- varen så goda mitt herrskap!»

»Åh,  herr postmästare, magnifika ostron!»

»Delicieusa!»

«Charmanta!»

»0ch en sådan anjovis! -- den är superb!»

»Jaha jaha! Fjellbacka anjovis, verldsberömd,
prisbelönt i London, Boulogne, Malmö, Stockholm,
Paris o. s. v., skulle ödmjukast tro det.»


Christianiafjorden, sedd från Hotellet i Horten.


Ungefär så går det till, och så gick det till. En
af de resande håller ett litet tacksamhetstal och
improviserar ungefär så här:

"När ifrån sjön man i hamnen kommer,
Då är det skönt få en sådan värd,
Som säger åt oss: 'Ni ska' se om er,
Sjön suger alltid -- på segelfärd.
Här fins af Fjellbacka fin anjovis
Och ostron, porter och inlagd sill,
Men säg, mitt herrskap -- ty jag är oviss --
Om lilla supen ej hör dertill?'
Hvem är så vänlig och hörs oss truga:
'Ack var så god och tag litet mer.'
Jo, vi för henne oss genast buga,
En så'n värdinna man sällan ser."

Värd och värdinna följa oss säkert ned till
jakten. Dem till heder uppsänder man några raketer,
kanske äfven en »sol». Nu ropar någon:

»Sångare! sångare!»

»Jaha! jaha!»

»Hvad ska' vi ta? för en?»

»Klara stjerna?»

»Kör för 'Klara stjerna'!   Ett, två, tre, fyr!»

Således klinga fyra ungdomsfriska röster öfver den
lugna viken, och sedan man sjungit några sånger,
slutar man med: »Sof i ro», hvarefter hvar och en
kryper ned och gör det samma.

Morgonen finner oss redan i full fart, och då vi hafva
en frisk sydvest, rullar vår farkost betydligt. Under
det j, mina älskvärda läsarinnor, som på detta vis
medfölja, ingalunda ären besvärade af den mindre
angenäma reskamrat, man kallar »sjösjuka», är dock
detta ej fallet med våra vänner af det »otäcka» könet,
ty i salongen råder den största villervalla.

Vår vän X. är sjösjuk  --   han mår illa -- tydligt illa.

Vännen Y. är blek, men lugn till sitt yttre; dock,
inom honom sjuder ett glödande raseri -- ty hvem
kan väl vara from och god, då man, som han, är
ytterst noga om sin toalett och ändå måste kläda
sig under en sådan förbistring, som omger honom?

Herr Z., den tredje af våra manliga passagerare,
ligger halfklädd i sin koj till lovart. Han har
sofvit godt, mår godt, druckit godt kaffe och är i
följd häraf vid godt humör.

Bäst det är, kommer en störtsjö -- jakten »kränger»
och lägger öfver i »lä»; den olycklige X. besvarar
denna rörelse äfven med en störtsjö -- ett ofrivilligt
uttryck af sitt lidande; -- Z. faller som en bomb ur
lofvarts koj ner på Y. och rycker i fallet den sednare
med sig ner i »lä» öfver den stackars X. Icke ett,
utan trenne jemmerskri höras, derefter skratt och ett
och annat plutoniskt uttryck. Befälhafvaren skyndar
sig ned till sina gäster; han ler -- den grymme
-- han till och med skrattar, men situationen är
också rätt löjlig. Y. är i raseri och låter hela
sin vrede utbryta emot sina reskamrater, i det
han med förtviflan i ena handen håller en ren,
nyss sönderrifven manschett och i den andra en
ny, modern bonjour, hvilken dock tydligen blifvit
"sjöskadad". Den jovialiske Z. tröstar sin vän Y. med
att deklamera:

"Om du af lyckan blir förskjuten" etc.

och X. -- ja, han är sjuk, mycket sjuk.

För att skona den sednare, styra vi nu in i lä om
Koster-öarne, och de, som äro friska intaga, då
jakten inkommit i »smult vatten», sin frukost på
däck. Bäst det är, tittar ett lurfvigt hufvud upp
ur salongsluckan; vi börja skratta åt vår stackars
väns utseende. Det är X., som med komisk pathos
deklamerar:

"Och detta, det kallar ni lustresa, ni!
Ack himmel, ett sådant elände!
Jag kunde ej tro, att jag sjuk skulle bli'.
O! om till en hamn vi snart lände,
Då skulle för skratta, jag gifva er lön,
Och ej mer i verlden jag ger mig på sjön.

Men kommer jag en gång helbregda i land,
Jag alla det rådet skall gifva,
Att aldrig med båt lägga ut ifrån strand,
När som man i land kan få blifva;
Ty nu har jag gjort ett det bittraste rön,
Att landkrabbor passa alls intet på sjön."

»Bravo! jag tror att bror kryar till sig», säger
Z. uppmuntrande.

»Åh ja! sedan det här åkdonet, som ni kallar lustjakt,
inte håller på att välta i hvarje ögonblick, så känner
jag mig något bättre ..... Men hör nu, kapten! säg
mig: äro vi inte i Norge snart? Slippa vi nu de der
svåra vågorna mera?»

»Det beror på», svarade den tillfrågade, »vi hålla
just på att öfverlägga om -- -- --»

»Nej! nej!» afbryter X.; »ingen öfverläggning, då
vill jag inte vara med; jag hade nog af att jakten
'lade öfver'
för en stund sedan. Ni behöfva alls inte 'lägga öfver'
-- man kan bli' sjösjuk bara att se med hvilken aptit
ni lägga in» -- och med dessa ord tumlar vår vän åter
ned, men uppkommer dock på däck efter en stund,
sedan han gjort toalett och väl omlindat sig med
schalar och filtar.

Färden fortsattes. Vinden bedarrar något, klyfvare
och toppsegel hissas och så flyger den snabba
jakten framåt mellan Tislerne och Torbjörn-skjær,
förbi Söstrene och Fulehuks-fyr. Vi inträda nu i
Christianiafjorden. Landet på båda sidorna öfvergår
så småningom från skärgårdens kala klippor till
kullar och ängar. Längre innanför dessa kunna vi se
landbergens blåaktiga förtoningar.

Den snabba farten, den vackra aftonen och den sig nu
skönt framteende fjorden vidga sinnet till njutning
af den tafla, som utbreder sig för vår syn.


Kyrkan i Horten.


Vi hafva Bastö till venster, med en fyr af samma
namn på en udde; litet mer förut synes HortenTill 
denna uppsats hafva vi fogat ännu en
illustration, utom de af författaren sjelf lemnade
teckningarne, nämligen den å sid. 216 förekommande,
af artisten Carl Baagöe utförda, "Inre Horten med
Carl-Johansvärn", tagen från Kejsermarken. 
Vi tillfoga följande notiser om Horten:

Staden var förr en liten obetydlig plats med få
byggnader, hvars invånare lifnärde sig af den
afkastning, hafvet och skogen lemnade, då den kort
efter Norges skiljande från Danmark blef utsedd
till örlogshamn och station för den flotta, som
till en del skulle skapas. Norge fick nämligen vid
skilsmessan från Danmark några kanonbåtar och ett par
värdelösa krigsfartyg. Valet af Horten berodde dels
på dess belägenhet djupt inne i Christianiafjorden
och endast åtta mil från hufvudstaden, dels i dess
säkra och rymliga hamn, som beskyddas af klippvärn,
mellan hvilka leder ett temmeligt djup, och hamnen,
som har god ankargrund. Utanför sjelfva fjorden är
vattnet deremot så djupt, att skepp icke kunna få
ankarfäste. Hela norska marinens sjökrigsmateriel
har efter hand utgått från Horten och den största
delen deraf finnes samlad här. Fästningsverk äro
anlagda omkring örlogsvarfvet, så väl på öarne
som på fastlandet; ett rymligt varf, verkstäder,
magasiner, stapelbäddar o. s. v. äro uppförda, och
ett helt arbetaresamhälle har efter hand uppväxt
omkring varfvet. Slutligen har för några år sedan
sjökadettskolan, som förut var förlagd i Fredriksvärn,
nu äfven blifvit flyttad till Horten, der således
hela den norska maritima verksamheten samlats. Om
den äldre delen af staden ännu benämnes Horten,
kunna vi icke säga, men namnet Carl-Johansvärn,
som kung Oscar gaf staden, omfattar åtminstone
fästningsverken, örlogsvarfvet och den nya staden.
Red.
med sin långa hamnbrygga, fästet Carl-Johansvärn,
skansen Vealös och sin götiska kyrka. På motsatta
stranden synes Moss och der utanför den skogbekransade
Gjælön, från hvilken det vackra herresätet Refsnæs
höjer sina stolta tornspiror. Rätt förut från oss
sammantränger sig fjorden vid Filtvetoddes fyr till
en smal kanal, på båda sidor omgifven af i den samma
brant nedstupande berg. Öfver det hela ligger en lätt
solrök utbredd, påminnande om Gudes herrliga taflor.

Eftermiddagen börjar öfvergå till afton och vi
skynda derföre att »lofva» upp mot Horten samt hissa
brödralandets flagga gladt på toppen, helsande
så väl henne som fästningen med fem dundrande
kanonskott. Just då vi passerat Möringen utgår en
hvit rök från Carl-Johansvärn, och dånande besvara
dess kanoner vår vänliga helsning. Flottans musik
spelar ifrån Tivoli, och vi hafva knappt lagt till,
förrän en mängd folk samlas vid bryggan, för att
beskåda jakten och dess innehåll. Vi upptäcka snart
ett par bekanta officerare, som naturligtvis genast
inviteras om bord, att med oss tömma ett glas för
gammal bekantskap och återseendets nöje.

Vännen X., som blifvit fullkomligt återställd,
så snart vi närmat oss land, håller naturligtvis
festtalet -- han höjer glaset -- han hostar -- han inta'r
ställning -- nu börjar det:

"En skål jag höjer for brödralandet
Och för de vänner, som deri bo,
Ty vänskap fastare knyter bandet --
På dem vi lita, på oss de tro.
Skål'n för dess qvinnor vi icke glömma
Att dricka här uppå gästfri kust,
För dem pokalerne strax vi tömma
Med hjertats glädje, med fröjd och lust."

Efter bifallsyttringarne för skålen gör man en
promenad upp i det gröna. Tivoli, en liten vacker äng
med några gångar och bänkar nere vid hafsstranden,
besökes. Denna plats är ännu i sin ungdom, men kommer
troligen, då
stället fått några år på sig, att under den vårdande
hand, som anlagt den samma, blifva en ganska angenäm
samlingsplats för varfvets befolkning.

Då en af sällskapet förut varit i denna gästfria stad
och är något bekant på stället, så presenterar han
de andre för varfs-chefen och några fler af norska
marinens officers-kår och tjenstemän. Ehuru norrmännen
äro, i likhet med engelsmännen, ganska oåtkomliga för
främlingar, som de icke äro bekanta med, och kanhända
icke minst för svenskar, så var här detta icke att
märka -- kanhända dels emedan en af resenärerne var
känd förut, eller kanske äfven af det redbara och
öppna sätt, som alltid, i hvad land det vara må,
plägar vara hemmastadt hos medlemmarne af mariner.

Det är musik i Tivoli, äfven den en skapelse af
den person, som besörjt anläggningarne. Är det en
händelse eller en fin vänlighet? Vi tro nästan det
sednare -- musiken spelar i afton nästan endast svenska
sånger. Resenärerna höra med nöje dessa toner; de
hviska sins emellan, och då X., Y. och Z. äro utmärkta
sångare samt den fjerde hjelplig nog, så passa de på,
under en paus mellan musikens föredrag,
och -- -- klart; tonar Kjerulfs herrliga tonskapelse
»Brudefærden» genom den stilla aftonen ut öfver
Christianiafjordens lugna vatten. Denna artighet
uppmärksammas, och, inbjudna till varfsbefälhafvaren,
njuter man den första aftonen i brödralandet af ett
angenämt familjelif.

När solen går upp uti purpurlågor 
Och strör sitt guld öfver fjordens vågor, 
Vi äro klara att oss bege 
Rundt om i nejden, att den bese. 
När kaffe druckits, en hvar uppträder, 
Så fin och sprättig i sommarkläder,
Med hatt och handskar och käpp i hand, 
Beredd att göra en tur kring land.

En vagn är redan qvällen förut beställd, och således
bär det af. Vi fara först åt söder utmed den i
morgonsolen glittrande fjorden och få, då vi taga
af till Borre kyrka, en vacker utsigt på ena sidan
åt Christianiafjorden och på den andra åt en liten,
i följd af sina stränder ömsom leende och ömsom
melankolisk sjö, vid namn Borrevand. Sedermera ila
vi utför och uppför backarne, rundt om nämde sjö,
till Nykirke.

Se, hur idyllisk är hela naturen 
Här mellan bergen, der vägen går fram, 
Och ner i dalen, de betande djuren: 
Oxar och kossor och hvitaste lam.

Här man väl skulle en hydda sig önska, 
Der ut på udden invid Borrevand, 
Just der som klippan, beklädd med sin grönska, 
Kastar sig stupande ned emot strand.

Hör! huru kyrkornas klockor nu ringa, 
Hör! deras eko dör bort öfver sjön -- 
Allt är så fridfullt, naturen tycks bringa 
Upp till sin skapare morgonens bön.

Det är söndag. Vi komma lagom för att åhöra en prest
i Nykirke, och vi ångra det icke. Det var en ren och
skön predikan, en predikan om kärlek och tro, och det
utan några svafvelsjöar eller tandagnisslan. Vi fara
vidare. Gran- och furuskogen tager något öfverhanden,
klipporna framträda tydligare, vi nalkas åter fjorden
vid det gamla herresätet Falkensteen. Då ingen tyckes
vara hemma, fortsätta vi och passera öfver en bro,
under hvilken en bäck från Borrevand, i sorlande fall,
nedrinner i fjorden till venster. På höger hand är en
högst pittoresk utsigt åt Borrevand, illustrerad af en
liten förfallen qvarn, påminnande om de taflor, våra
landsmän Gegerfelt och Hafström så gerna behandla.

Vägen går nu uppföre, tilldess en herrlig panorama
utbreder sig för våra blickar. Nedanför den höjd,
der vi befinna oss, ligger en massa små villor
och bostäder, omgifna af vackra träd och små
trädgårdar. Här bo de flesta af befäl och arbetare
vid verkstaden. Nedanför dessa behagliga ställen
utbreder sig den rymliga hamnen, hvari »Kong Sverre»,
»S:t Olof", »Nordsternen», med flera större och mindre
örlogsmän, fästade vid sina moringar, liksom ligga och vänta på att
få slippa loss. Till venster, det vill säga åt norr,
begränsas hamnen af de täcka öarne Löwö, Mellanön
ocho Östö med Vealös' fäste midt emellan de båda
inloppen. Åt sydost se vi varfvet med Carl-Johans
värns fästning, storartade magasiner och verkstäder,
samt utanför dess mur kyrkan, exercishuset och chefens
med fleras boställen. Midt emot öfver fjorden ligger
Gjælön, från hvilken slottet Refsnæs höjer sina
tornspiror. Bortom nämde ö synes i solskenet de
glittrande fönsterrutorna i den gamla staden Moss.

Vi taga af till höger och fara rätt ned till den långa
ångbåtsbryggan. Till venster ligger hotellet, hvilket
äfven är gästgifvaregård och färjeplats, hvarifrån
med båt skjutsas till Trondvigen på Gjælön. Hit hörer
den af oss begagnade vagnen, och sedan vi betalt den
medföljande »gutten», infinna vi oss i matsalen i öfra
våningen, hvarifrån man har en präktig utsigt öfver
Christianiafjorden, hvilken är betäckt af en mängd
seglare och ångbåtar. Af de sednare lägga ej mindre
än fyra stycken till nästan samtidigt. Nedanför våra
fönster utbreder sig en nyanlagd trädgård, prydd med
en hög flaggstång.

Efter intagen middag återvända vi till varfvet. Vi
passera öfver en temmeligen ansenlig kanal eller
graf och befinna oss åter på den så kallade
»Holmen». Med chefens tillåtelse bese vi
sedermera etablissementerna. Mekaniska verkstaden,
kanonförrådet, möbel-salongen äro visserligen
intressanta, men rustkammaren och det ännu lilla,
men ändock ganska omvexlande museet böra framför
allt besökas. Det sednare är, liksom Tivoli m. m.,
en skapelse af varfschefen, kommendören och riddaren
C. H. Valeur. Kyrkan är ny, i spetsbågsstil, med
ett högt torn. Den ligger särdeles vackert på en
jemn upphöjning, nästan midt för expeditionshuset,
genom hvilket ingången är till varfvet.

Det är åter afton, och åter inbjudas vi till en af
tjenstemännen, der samtal, musik och sång omvexla med
förfriskningar, och sålunda njutes en den angenämaste
aftonstund.

Under en liten paus ropar en af resenärerna till Z.:
»Du måste nu sjunga en liten visa -- gör det!»

Z. krusar, men det hjelper icke. Ombedd af de
älskvärda damerna, sätter han sig till fortepianot,
sägande; »Ja, mitt herrskap, ni få öfverse så godt
ni kan med:

Min hydda.
Jag mins en liten hydda 
Ifrån min ungdoms vår, 
Och höga klippor skydda 
Den ännu år från år. 
Men kanske frågar du, min vän, 
Hvarför den tjusat ynglingen. 
Men hvarför frågar du, min vän, 
Hvarför den tjusat ynglingen?

Nå! hör då uppå svaret, 
Som jag nu gifver dig: 
Jo, derför att den var ett 
Kärt ungdomshem för mig. 
Nu frågar du ej mer, min vän, 
Hvarför den tjusat ynglingen. 
Nu frågar du ej mer, min vän, 
Hvarför den tjusat ynglingen.

Jag kastas kring i verlden, 
Med den man kämpa får;
Men kommer jag från färden, 
Jag strax till hyddan går,
Och nu du gerna fråga kan: 
Hvi längtar du än dit som man? 
Och nu du gerna fråga kan: 
Hvi längtar du än dit som man?

Jo, ser du, hörs jag svara,
Ty i den hyddan bor,
Min fästmö, vackra Clara,
Och så min gamla mor.
Och nu du ej mer fråga kan:
Hvi längtar du än dit som man?
Och nu du ej mer fråga kan:
Hvi längtar du än dit som man?"
Knappt hade Z. slutat sin lilla visa, förrän han
lifligt applåderades; en qvartett följde på visan,
och på detta sätt försvann qvällen fort.

Då vinden är nordlig, hafva vi beslutat att afsegla
på natten, hvarför man efter supéen skiljes från de
familjer, hvilkas förekommande gästfrihet bevaras i
tacksamt minne. Vi gå ombord, seglen fyllas af vinden,
jakten ilar ut ur hamnen, och länge kunna vi se de
hvita, hviftande dukarne, liksom deras ägarinnor
kunna höra

"Herr kapten! Sätt maskinen i gång, herr kapten!" etc.

Vinden friskar, småningom mörknar det, mer och
mer sjunka stränderna undan för vår syn, Bastö fyr
lyser som en klart tindrande stjerna. Den hedras
med en sång under förbifarten. Framåt rusar vår
jakt. Den ökar sin hastighet, skummet yr kring
dess välformade bogar, sällskapet om bord tyckes
ej vara sömnigt. Befälhafvaren och hans vänner
hafva insvept sig i kavajer och filtar, cigarrerna
blossa och samtalet afstannar småningom, kanhända
af de betraktelser, som passagerarne göra öfver sin
angenäma dag eller den vackra natten. Tystnaden 
afbrytes endast af befälhafvarens entoniga befallningar
och besättningens återgifna lystringsord, såsom:

»Tänd lanternorna.»

»Tänd lanternorna, ja!»

»Syd till vest kurs.»

»Syd till vest var det.»

Eller också en rapport från vakten förut:

»Torgersö fyr om styrbord!»

»All right!»

»Fulehuks fyr rätt förut!»

»Det är bra! Ohoj der! kom akterut ett par man.»

»Akterut, ja!»

»Tag fram logglinan och glaset, så der ja. Calle håll
rullen! John! der har du linan, allt klart.»

»Klart är det -- -- törn! -- -- --»

»Törn! -- får jag se! det är bra -- sju knop, inte
illa -- när vi passerat Fulehuk, så styr rätt syd och
»varsko» mig, när vi ha' Färder rätt styrbord.»

»Skall ske, kapten.»

»Se så der, mina herrar», säger nu befälhafvaren till
sina gäster, »nu kunna ni gå till kojs, eller hvad
säga ni sjelfva?»

»Jo, det göra vi», svarar Z., »men skall du inte sjelf
'koja dig', eller hvad det kallas att sofva?»

»Nej, jag tager sjelf rodret och låter folket sofva,
tills vi passerat Kosterfyrarne; sedan få Martin och
Johan ha' vakten, medan Calle och jag hvila oss. Och
nu god natt med er!»

»God natt, god natt!»

Det är en skön natt, endast hafvets brus stör den
högtidliga tystnaden.

Tyst ilar jakten öfver svartblått vatten, 
Den klyfver vågen med ett sakta brus; 
Snart tusen stjernor i den ljumma natten 
Upplysa hafvet med ett magiskt ljus. 
Och Kosters fyrar uti vester glimma, 
Likt eldar lysa de i nattens timma.

Just på en sådan stund sig själen höjer 
På tankens vingar till en högre sfer, 
Och skild från jordens grus, den gerna dröjer 
Der uppe, der dess rätta hemland är. 
Men länge får den ej dess sötma smaka,
Snart verkligheten för den ned tillbaka.

»En ångare på lä bog», rapporteras förifrån. 

»Kan du se hans lanternor ännu?»

»Nej, men han styr visst rätt på oss», svarar Calle
helt lugnt.

En stund derefter ropar han: »Ångbåten har sett oss,
den lofvar, jag kan se hans röda signallanterna.»

»Godt! jag känner igen honom nu, det är en
gammal bekant, Excellensen Toll, han går till
Fredriksværn. Men se efter på lä bog, om du kan se
den nya fyren på Wäderöbod?»

»Kranbalksvis i lä synes den.»

»Så! -- då få vi lofva litet. Strömmen sätter oss
något inåt land -- så der -- kom hit och tag rodret en
stund.»

Då det nu börjar att dagas, ombyter vakten, och vid
middagstiden är man åter i Lysekil.

»Skola vi stanna qvar öfver balen i afton?» frågar
Z. på eftermiddagen.

»Ja, hvarför inte? Fråga de andre.» 

Således afgjordt,
vi bevista balen, och taga afsked tidigt morgonen
derpå i soluppgången från denna lilla lifvade
badort, som, enligt hvad det tyckes, går mer och mer
framåt. Vi passera nu Gåsö, en af de bäst bebyggda
platserna i skärgården. Detta kommer sig deraf, att
ön nästan endast bebos af sjökaptener och styrmän,
hvilkas prydliga byggnader taga sig väl ut från
segelleden. Efter att med frisk bris hafva seglat
förbi Gullholmen och genom Mollösund komma vi till
Kyrkesund.

Minsann, står inte fru O--n der sjelf på bryggan! Åh,
då måste vi lägga till på en liten stund och helsa
på den präktiga gumman.

»Se så der, ja! Nu är man i land. God morgon, min
bästa fru O--n! Måste nödvändigt lägga till litet,
för att fråga hur det står till.»

»Mycket bra mina herrar, välkomna! välkomna! vill
ni inte stiga in och dricka en kopp kaffe?» säger
den vänliga frun, och snart är man hemmastadd i det
gästfria huset.

Härefter ro vi öfver sundet, för att bese S:t
Olofs vallar. Högt och brant reser sig berget,
på hvilket dessa gamla minnesmärken hafva sin
plats. Sagan säger, att Konung Olof förvandlat några
trollqvinnor, som velat hindra hans framfart, i dessa
stenstoder. Ännu hör man någon gång sjungas den gamla
visan härom:

"Sanct Olof konung och hans bror,
De tvistade om Norges skär:
Hvilken af oss bäst segla kan,
Han skall vara kung i Norges land" etc.

Emellertid försiggick uppklättringen icke utan sina
löjliga episoder. Y., som alltid var ytterst gentil,
och icke ville smutsa ned sina stöflar, talade vid en
pojke, som följde oss, att denne skulle bära honom
öfver en liten mosse vid foten af berget. Z., som
alltid är full af gyckel, ropar åt pojken: »Akta dig,
du trampar på en orm!» Pojken blir rädd och vänder sig
om, han förlorar balansen, och både han och Y. stå på
hufvudet i dyn. Vi åskådare skratta naturligtvis åt
den olycklige; men detta förtretar Y. så mycket mera,
som han är ond förut. Han rusar efter Z., som ilar
uppför berget. Då vi andre komma upp, sitta Z. och
Y. genomsvettiga och andfådda, så att de ej kunna
yttra ett ord. X. är förtjust öfver deras missnöje
och proponerar genast, att vi skola sjunga en sång.

»Sju-un-ga, när man in-te kan an-an-das», svarar Y. förtretad.

»Sju-ung so-so-lo, d-u-u», stammar Z., halft skrattande.

Snart är det dock slut på vreden, 
Och en sång här stämmes opp, 
Till beseglandet af freden, 
Hvilken slöts på bergets topp.

"Sången bäst är i naturen", 
Sade Y., när den var slut. 
"Ja, ty den kan tämja djuren", 
Svarar X., ser listig ut.

Det sednare besvarade Y. med att skrattande taga
X. under armen och fråga honom, då vi började stiga
ned för berget, »om bror tänkte på både Z. och sig
sjelf, efter han han talte i pluralis».

Vi fortsätta nu vår resa efter ett »sjungande» farväl
till vår vänliga värdinna och anlända på aftonen till
Göteborg.

*

Åt Eder, älskvärda läsarinnor, 
Som följt oss troget på denna färd, 
Om icke just såsom seglarinnor, 
Jag offrar taflorna som en gärd. 
Var milda mot dem, när ni kritisera, 
Så skall jag snart en gång berätta mera.

Aldebaran.

Carl-Johansvärn.



Fru Welin och hennes hyresgäster.

Af Sylvia. 

(Forts. fr. sid. 211.)

2.

Under denna spänning hade man motsett morgondagen. Det
var en solklar, lugn dag. En brokig menniskoskara
böljade på slätten, positiverna ljödo, akrobaterna
gjorde halsbrytande konster och utvecklade
oemotståndliga ställningar, och från Hasselbacken
ljöd regementsmusik. Men allt detta hade intet
lockande för invånarne i det lilla hvitstrukna
tvåvåningshuset. De vandrade omkring med tystare fjät
än vanligt. Frun med tygkängorna sade, att hon icke
sofvit en blund på hela natten och att hennes ben
skälfde under henne, och alla de andra grannarne
gjorde nästan enahanda bekännelser, hvarefter de
gåfvo hvarandra långa, betecknande ögonkast, medan
en dåsig, nästan förlamande kraft orubbligt höll dem
vid deras fönster, der de heligt lofvade hvarandra,
att icke den minsta småsak skulle kunna tilldraga
sig der i huset, som skulle undslippa dem. Den enda,
som gjorde ett undantag, var den magerlagda frun: ännu
hade aldrig någon händelse timat, som varit i stånd
till att afhålla henne från en högmesso-gudstjenst;
hon gick -- och vännerna sågo beundrande på henne,
och med ett litet melankoliskt leende visade hon sig
villig att låta beundra sig; hon hade alltid varit
konseqvent, och hon sade, att hvad det än kostade
henne, så hoppades hon likväl att till sin dödsdag
kunna förblifva det.

När hon återkom, hade en betecknande omständighet
blifvit upptäckt. Fru Welins chignon låg i hennes
sängkammarfönster! Alla kunde, med en mun, gå ed på,
att det just var hennes kastaniebruna hår -- nu var
blott frågan den: hade fru Welin begifvit sig bort
tillsammans med den svartmuskige utan chignon,
eller hade hon verkligen burit den?

Fru Bast bodde precist midt emot fru Welin, och
hon bedyrade heligt, att hon föregående dagen icke
upptäckt ett enda hårstrå i sin värdinnas fönster.

»Icke desto mindre», sade hon, »hade sådant ju kunnat
ligga der, ty hon var inte den, som jemt hade utkik
på sin nästa, men hon skulle förundra sig, om den
rödaktiga duskan hade legat der och ingen skulle
hafva sett den.»

Men när och huru hade fru Welin kommit in i sin
bostad? Kanske under nattens tystnad. Men hvarför såg
man nu ingen skymt till chignonens ägarinna? Blygdes
hon då så öfver det, som nyss hade drabbat henne,
eller ...

Man sade icke ett ord vidare, men frun i de gråa
tygkängorna började göra en rund i källare, vedbodar
och vindskontor, och hon sade, att om något tjockt
grått skulle hänga någonstädes, så skulle hon dö af
förskräckelse. Men allt det hängande gråa, hon såg,
var blott några dussin spindelväfvar, hvarefter hon,
skakande på hufvudet, begaf sig till sitt kök, för att
reda af soppan till sin man, maskinisten, och de sex
barnen, sedan hon nickat mot den magra frun, som satt
i sitt fönster med en psalmbok framför sig och just
höll på att läsa några verser om sjelfspillingar.

Efter middagen sammanträffade alla grannarne af en
händelse hos fru Bast. Den magerlagda erkände, att
hennes samvete bar på en tyngd, som på det högsta
generade det samma, och ordet »sjelfmord» blef för
första gången nämdt.

Fru Bast drog sig till minnes, huru ofta fru Welin
yttrat, att, om något ondt skulle träffa hennes son,
hon aldrig skulle öfverlefva det.

»Jag är så ängslig till mods», sade frun i de gråa
tygkängorna, »som om jag sjelf hade begått något
ondt.»

De trindlagda mamsellernas händer darrade som asplöf
och den magra frun sade, att hon ej ville bo qvar i
huset, om verkligen något dåd skulle vara begånget.

»Om fru Welin skulle ha' gjort allvar af sina ord»,
sade fru Bast, »om hon inte vill öfverlefva sin sons
skam och hon nu till exempel skulle hänga i något
spjellsnöre här tvärs öfver gården -- hvad skola vi
göra?»

De sågo villrådiga på hvarandra, och de båda
mamsellerna menade, att det vore högst omenskligt
att låta henne hänga der längre, att man borde skynda
sig med att skära af snöret, ty kanske hon inte vore
fullkomligt död ännu.

Att detta vore rättast insågo de alla, hvarefter man,
samt och synnerligen, begaf sig upp i fru Welins
förstuga.

Der uppe var det temmeligen skumt, och de ögon, som
lade sig till köksdörrens nyckelhål, sågo icke det
ringaste.

»Sitter hennes nyckel uti innanför, så är det intet
tvifvel mera», sade fru Bast och tog en hårnål från
sina mörka flätor. »Det är något, som tar emot min
nål, men jag kan ändå köra den temmeligen långt in.»

»Mitt lillfinger går också långt in i hålet», sade en
af mamsellerna, »jag tror det är ingenting innanför.»

»Om vi kunde kasta en blick in i hennes rum», sade
den magerlagda frun, »så kunde vi genast se, om vi
onödigtvis oroa oss.»

Man gick å nyo ned på gården.

»Om jag skulle gå ned till polisvaktkontoret och säga,
hvad vi tro?» sade fru Bast.

»Ja, detta är kanske bäst», sade den magerlagda,
»det kan bli' lagdt oss till ett dyrt ansvar, om vi
icke anmäla saken i tid.»

»Jag tycker, att man först borde försöka att se in
i rummen», sade en af mamsellerna.

»Jag skall gerna släpa hit en stege», sade frun i
de gråa tygkängorna med tårar i ögonen. »Och jag
skall uppriktigt säga, att mitt hjerta är färdigt
att brista.»

»Hon var visst grufligt obarmhertig, och Gud nåde
den, som på dagen inte erlade sitt hyresqvartal, men
det vore ändå förfärligt om Nemesis drabbat henne så
hårdt», sade åter en af mamsellerna.

»När man hyrt på halfår, så kommer man naturligtvis
att bo qvar, om man också inte vet, till hvem man
skall erlägga hyran», sade frun i de gråa kängorna,
och ett litet leende höll på att arbeta sig fram på
hennes sorgsna mun.

»När man inte vet, till hvem man skall erlägga den,
så kan man naturligtvis inte», sade en af mamsellerna,
»men det blir väl alltid ett sterbhus, som rangerar
hennes affärer.»

»Tyst, mina vänner, jag vet huru man skall kunna se in
till henne! Den här soplåren är minsann så hög ...»

Inom några sekunder voro samtliga fruntimren uppkrupna
på soplåren, der de på yttersta tåspetsarne och
med framsträckta halsar sökte iakttaga, hvad som
möjligtvis doldes bakom deras värdinnas klara
fönsterrutor.

»Jag skymtar något vid ena spjellet!» sade fru
Bast. »Ack, jag beklagar henne af hela min själ!»

»Den arma olyckliga, hvilka strider måtte hon icke
ha' utkämpat i sitt inre, innan hon tog detta sista,
rysliga steg!» inföllo mamsellerna.

»Huru mycket hvilar inte på hennes samvete!» sade
den magerlagda.

»Ack, hvad äro mina bekymmer, mot hvad hennes måtte
ha' varit! Vår herre döme henne nådigt!» bad frun i
de gråa kängorna.

»Amen!» sade den magerlagda.

»Men hvad i Herrans namn står på! Hvarför är
herrskapet så der uppflugna som gäss!» hördes nu en
välkänd röst, som klingade allt för jordisk, för att
tillhöra en gengångerska, och fru Welins breda figur
stod midt på gården framför den förbluffade mängden,
»och det är mina fönster, som herrskapets nyfikenhet
gäller!»

De häpna fruntimren hoppade från soplåren fortare,
än de kommit upp på den, och syntes nästan hafva
förlorat målet, då de sågo sin värdinna stå lifs
lefvande framför sig, midt emellan
den svartmuskige herrn och herrn med de röda
polisongerna, samt med sin son och enkefru Delén med
dotter bakom sig.

»Fru Welin har varit borta», svarade fru Bast, som
först repade sig ur sin förstening, »borta öfver ett
dygn, och derför började vi frukta, att något ledsamt
kunde ha' händt.»

»Vårt deltagande ...»

»Jag får då tacka för herrskapets deltagande», afbröt fru
Welin med ett litet leende, »jag mår, Gud ske lof,
bra och kommer just hem från en utflykt på sjön --
jag har varit borta och köpt en egendom åt min son
för tjugutretusen riksdaler af dessa herrar, och här
får jag presentera min sons fästmö!»

Fru Welin gick alltjemt leende förbi sina hyresgäster,
som åter samlade sig hos fru Bast.

»Således bara en utflykt på sjön! Lofvad vare Gud!»
sade den magerlagda.

»Gud ske lof, att hon inte träffade oss vid
nyckelhålet!» tackade frun i de gråa tygkängorna.

»Vi sade alltid, att vi inte riktigt trodde, att något
ondt händt henne», sade mamsellerna, »och hennes son
sedan, som är den älskvärdaste och mest exemplariske
yngling, vi känna!»

De andra damerna ville också draga sig till minnes,
att de egentligen icke trott, det unga Welin begått
något lagstridigt alls, och att vår Herre allena vet,
hvarifrån dåliga och osanna rykten uppstå.

»Ser ni, chignonen låg i fönstret, för att hon,
högtiden till ära, köpt sig en ny hårkorg», sade fru
Bast, »och nu veta vi, att hon är rik som ett troll
och snål som en varg! Nej, nej, ondt krut förgås inte
så lätt!»

Fru Welin satt under tiden uppe i sin lilla
våning. Det nyförlofvade paret sysselsatte hennes
tankar och hon sade:

»Måtte ni bli' lyckliga med hvarandra! Jag var i
början visst inte böjd för att ge mitt samtycke till
ert giftermål, men då Emil inte kunde glömma ...»

»Kom, goda mamma!» Och hennes son kysste en af hennes
knubbiga händer.

»Ja, hvad gör man inte för sina barn! Men den här
utflykten till sjös var ändå bra rolig! Såg ni,
hvilket uppseende den väckt hos mina hyresgäster? 
Gud förlåte mig, tror jag inte, att de tänkte,
det jag hängt mig!»

»Åh, så långt kunde väl inte deras gissningsförmåga
sträcka sig!» sade den unga fästmön.

»När du hunnit till mina år, min flicka, så vet
du, att den förmågan kan sträcka sig ganska långt,
särdeles i det, som är ondt!»

»Men att alldeles ta' något så der ur luften!»

»Ur luften? Ja, det har du rätt uti! Ett rykte kommer
som vinden, det flyger och far; men det hänger fast
vid den, det träffar som stoftet under fötterna --
huru man än söker afskudda sig det, hänger alltid
något korn qvar, men det lilla kornet kan ofta vara
så tungt som en qvarnsten att bära på!»

»Jag skall riktigt ge akt på, hvad jag hädanefter
säger!»

»Du är en präktig flicka! Ja, hade du det inte varit,
hade du aldrig fått min son. Se, huru solen skiner in;
det bådar godt!»



Från flydda dagar.

Af Sofie Bolander. 

(Forts. fr. föreg. häfte, sid. 192.)

Ännu hade icke ett ord af klagan gått öfver Ulrikas
läppar; men då konungen afrest från Halmstad,
hvarifrån han ämnade företaga en resa genom de vestra
provinserna, för att sammankalla och mönstra de der
förlagda regementena, gaf hon luft åt sina länge
sammanpressade känslor i ett häftigt utbrott af
tårar. Konungen hade, som vanligt, rest tidigt på
morgonen och samtidigt med honom baron Gyllenstjerna,
hvilken skulle begifva sig till Skåne, der han såsom
general-guvernör borde taga provinsens angelägenheter
i betraktande samt bearbeta de skånska herrarne för
den blifvande riksdagen, som skulle lemna konungen
enväldet i händer och derigenom rödja vägen för de
i bakgrunden stående reduktionsplanerna.

Ulrika var ännu icke uppstigen; hennes örongott var
vått af tårar, och hon bad Gud om nåd och kraft, att,
med den ödmjukhet och ståndaktighet, som hon borde,
kunna bestå i det prof, hon hade att genomgå, då,
midt under denna bön, hon hörde dörren till rummet
öppnas och lätta steg närma sig sängen. Hon spratt
till och frågade, hvem som fann sig föranlåten att
störa henne, då hon ännu ville hvila.

»Det är jag. Jag måste tala, om också ers majestät
skulle vredgas på mig», ljöd Malins röst.

»Du, Malin?» och drottningen aftorkade sina tårar
och försökte visa sig lugn.

Malin såg sig spanande omkring, som hade hon fruktat,
att väggarne kunde lyssna eller de döda tingen omkring
henne blifva hennes förrädare. »Ers majestät har en
fiende, en farlig fiende», sade hon sakta.

Ulrika såg frågande på henne.

»En orm, som vill smyga sig mellan konungens hjerta
och edert.»

»Betänk hvad du säger, Malin!» sade drottningen,
halft varnande, halft uppmuntrande.

»Ack, ers majestät! jag har hört hans hväsande
tunga. Det var gift i hvarje ord, och konungens hjerta
blödde, fastän han ej klagade.»

»Hvem talar du om? Hvem skulle vara denne afskyvärde?»

»Han, den förskräcklige mannen med det korpsvarta
håret och de stygga ögonen; han, hvilken redan väckte
er förskräckelse, då han som konungens sändebud var
i Köpenhamn.»

»Gyllenstjerna, menar du?»

»Just honom. Tillåt mig berätta, hvad jag hört af
honom sjelf, af hans egen mun.»

»Af hans egen mun! Det låter nästan som en fabel! Men
jag är nyfiken höra, hvarom det handlar.»

»Jag vaknade tidigt i dag på morgonen och kunde icke
somna igen. Solen sken in i mitt rum och fåglarne
sjöngo utanför, hvarföre jag steg upp, öppnade ett
fönster och satte mig att skrifva till min far. Han
längtar nog att få höra något från mig. När jag slutat
brefvet, fattades mig eld på ljuset för att försegla
det, och som jag redan hörde rörelse i slottet,
gick jag att bedja någon förskaffa mig det. Jag
gick sakta utför trappan och ned i korridoren; men
knappast hade jag hunnit till första pelaren, innan
jag hörde steg, som närmade sig. Jag trodde det vara
någon af betjeningen, men märkte snart, att det var
konungen sjelf, åtföljd af baron Gyllenstjerna. Helt
förskräckt öfver detta oväntade möte, ställde jag mig
bakom pelaren, hvaraf skuggan var så djup, att den
dolde mig. Jag hörde dem tala, och allt som de kommo
mig närmare, blefvo orden mig tydligare. Slutligen
hörde jag baronen säga: 'Ers majestät har genomgått
profvet till båtnad för sig och regementet.'

»'Men icke för min husliga lycka eller för min
gemåls! Jag fruktar, hon föga skulle prisa edra råd',
sade konungen, hvarpå baron Gyllenstjerna invände:
'Man kan icke tjena två herrar tillika. Det är
konungen, icke gemålen, jag svurit min tjenst, och
honom har jag varit och skall förblifva trogen.'

»'Ni har icke känt, hvad det är att pressa tårar ur
en makas ögon, och en maka med det mildaste sinne',
sade konungen.
»'Qvinnotårar torka, som dagg för solen', svarade
baronen. 'Nu först kan ni se den dag till möte, då ni
skall kunna säga: Jag är envåldskonung i mitt rike.'

»Jag kunde ej höra mera af deras samtal, blott att en
suck gick från konungens bröst. Emellertid hade jag
intet lugn, innan jag fick berätta er detta, och som
jag hoppades, ni ej skulle misstycka min otålighet,
tog jag denna stund i akt, för att få göra det utan
vittnen. Må detta lända mig till ursäkt, om ni blifvit
störd i er morgonsömn.»

»Min kära Malins välmening är sig alltid lik. Jag
inser den och tackar dig», sade drottningen, i det
hon vänligt nickade mot Malin. »Nu önskar jag dock
ensamheten, för att förrätta min morgonandakt. Må
Gud förlåta mig, om jag icke kan bedja lika varmt för
Gyllenstjerna, som för mitt lands öfriga inbyggare.»

Då drottningen befann sig ensam, lyftade hon sitt öga
mot höjden och tackade Gud för den upptäckt, han genom
Malin låtit henne göra. Hon ville icke mera i sin
makes hjertelag söka en orsak till hans uppförande,
utan tro, att det under den kalla ytan fanns kärlek,
liksom eld under Heklas is, och hon bad om tålamod
och kraft att smälta skorpan öfver det varma djupet.

Hvad som dock låg henne smärtande qvar på hjertat,
var tanken på Segerhjelm. Att bedraga hans väckta
förhoppningar var för ett sinne, så flödande af godhet
och begär att glädja andra, som hennes, föga mindre
smärtsamt, än förödmjukande. För att emellertid i
någon mån godtgöra hvad som ej stod att ändra, gaf hon
åt danska ministern, som samma förmiddag hade sin 
afskeds-audiens för att återvända till Köpenhamn, det
uppdrag, att i hennes namn tillförsäkra Segerhjelm
en rundligt tilltagen summa, för att genom några års
resor i främmande länder fortsätta sina studier och
förkofra sina kunskaper. Innan ministern skildes från
henne, sade han med en ton, som vida mer uttryckte
välviljans, än politikens intresse:

»Det gifves dygder, som icke äro skapade for tronen,
och till dem hör en anspråkslöshet, lik eder. Hvad
jag från första stunden befarade af enkedrottningens
uppförande mot eder, har tyvärr besannats, och den
förändring, hvarpå ni hoppades, har uteblifvit. Edra
företrädesrättigheter äro åsidosatta, men ännu är
tid att återtaga dem.»

»Hans majestät konungen känner mig tillräckligt,
för att veta, huru litet jag älskar att täfla om makt
och hedersbevisningar, och tillåter mig derföre att
afstå dem åt hans moder.»

Ministern ryckte omärkligt på axlarne och sade:
»Ni är dotter af en konung och regerande drottning;
ni är den första i ert rike, och det tillhör er att
upprätthålla er värdighet som sådan.»

»Ni bör besinna enkedrottningens ålder och min ungdom.»

»Och ni exemplet från det danska konungahuset.»

»Emedan drottning Sofia Amalia var för högsinnad att
bibehålla ett första steg, hvartill hon ej mera fann
sig berättigad; men utan detta, skulle väl konung
Kristian uppträdt som domare mellan sin moder och
sin gemål? Jag tror det icke, och skall af allt
hjerta afböja en missämja inom vårt hus, af så ringa
anledning.»

»Sveriges drottning är ännu den samma, som Danmarks
älskade prinsessa. O, kunde jag säga, att ni är lika
lycklig, som god!»

»Jag är det!» sade Ulrika. »Helsa alla mina
kära! ... och», tillade hon med halfqväfd röst,
»säg dem, att, om jag fäller tårar, är det bjott vid
saknaden af dem.»

*

Från Halmstad togo de båda drottningarne vägen öfver
Jönköping till Örebro, der konungen skulle möta, för
att föra sin gemål till Kungsör, der Ulrika skulle
uppehålla sig intill tiden för sitt högtidliga intåg
i hufvudstaden. Hon åkte i enkedrottningens vagn och
till venster om denna. Baklänges åkte fröken Greta
Wrangel, favoriten bland enkedrottningens hoffröknar, 
och bredvid henne låg en
sammetskudde för Armida -- ett kräk af spansk ras,
krushårig, argsint och okostig, ett mönster för alla
de olater, som menniskan kan inympa på ett sådant
djur. Alltid besvärlig för alla, utom för sin höga
ägarinna och för fröken Greta, var Armida det i ännu
högre grad på resor, hvaraf hon ingalunda tycktes
road. Än ville hon titta ut genom det ena, än genom
det andra vagnsfönstret; än tumla om på vagnsgolfvet,
för att nafsa de åkande i fötterna eller söndertugga
deras klädningar; än krafsa sig upp i deras knä
o. s. v., -- med ett ord, hon var en plågoande,
som kunde tiodubbla hvarje väglängd. På den tiden
åtgick för en resa mellan Halmstad och Örebro hela
fjorton dagar, ett långvarigt prof för styrkan af
Ulrikas föresats, att med tålamod och fördragsamhet
uthärda den tryckande tråkigheten i enkedrottningens
sällskap.

En dag inträffade, att Armida befann
sig illamående. Hon låg stilla på sin dyna,
ville icke äta hvarken rån eller sockerbröd,
andedrägten var flämtande och försöken att skälla
voro vanmäktiga. Hedvig Eleonora var tröstlös och
fröken Greta spelade rollen af förtviflad. Kontrasten
af Ulrikas lugn stötte enkedrottningen och ökade
retligheten af hennes lynne.

Lyckligtvis var det så bestäldt, att det kungliga
tåget samma dag på eftermiddagen skulle inträffa
i Jönköping och der stanna till den påföljande,
hvarigenom nämda obehag blef för den unga drottningen
förkortadt.

Vid framkomsten till staden, der länets höfding
gaf en bankett till de båda drottningarnes ära,
blef Armidas vård anbefalld åt en af kammarfruarne,
med föreskrift om den noggrannaste tillsyn och
omsorgsfullaste skötsel. Djurets onda tilltog
dock med hvarje ögonblick, och den arma kammarfrun
förutsåg den olyckligaste utgång. Hon gret af oro
och darrade af fruktan för sin höga matmoders vrede,
om det kära kräket skulle gifva upp andan under
hennes frånvaro. Bland betjeningen, som åtföljt
enkedrottningen på resan, var en gammal kammartjenare,
Darin, hvilken i mer än tjugu år varit i hennes
tjenst och stod högt i hennes gunst. Han var af ett
godmodigt sinnelag och använde aldrig till andras
skada det insteg, han hade hos sin kungliga matmoder,
då han icke förnärmades i den ömtåliga punkten af
sin värdighet. Då Armidas försämring och den stackars
kammarfruns förtviflan kommo till hans öron, tänkte
han: »Hvi skulle icke jag förbarma mig öfver en
medtjenare?» och gick så att bedja sjukvårdarinnan
vara vid godt mod, ty, stod någon bot till, visste
han nog, hvar den skulle förskaffas. Han, som var
bördig från den lilla staden, hade der en svägerska,
enka efter en hans broder och hvilken stod i stort
rop för sina underbara krafter och kunde åstadkomma,
hvad ingen annan förmådde. Hon kunde signa bort
sjukdomar från menniskor och djur, i händernas
linier läsa framtidens öden och med ofelbar säkerhet
förutsäga kommande händelser, o. s. v. Hon var, med
ett ord, invigd i alla dessa mysteriösa konster, på
hvilkas kraft ingen då för tiden tviflade och medelst
hvilka deras ägare bröto guld ur okunnighetens mörka
klyftor. Henne, som Darin i alla händelser, såsom en
god slägting, ämnade besöka, beslöt han tillkalla
till favoritens räddning. Men då han påminde sig
allt, hvarmed denna, aftonen förut, låtit förpläga
sig af siskonkorf, pastejer m. m., fattades han af
en eskulapisk ingifvelse och gaf patienten en dosis
sal catharticum (bittersalt), innan han gick till
svägerskan.

Denna märkvärdiga person var på stället allmänt känd
under namn af »kloka mor Dora». När hon fick höra,
hvarom fråga var, lydde hon beredvilligt Darins
kallelse. Hon var till sin gestalt storväxt och
kraftfull, anletsdragen voro bestämda, med ett
genomgående uttryck af klokhet, blicken stadig och i
väsendet låg ett lugn, som ingaf aktning. Hon visste
att uppbära sitt anseende, hvilket väl i sin mån
bidragit att förskaffa henne sitt rykte. Af Darin
införd, gick hon fram till Armidas sjukbädd, gjorde
några mystiska tecken öfver henne och betraktade
henne noga.

»Hvad säger ni?» frågade den i hjertångest stadda
kammarfrun.
»Ett vackert,  ett mycket vackert djur; rasen äkta ...» 

»Skall det lefva eller dö?» 

Dora skakade betänkligt på hufvudet. 

»Hennes majestät blir
utom sig, om Armida är död, när hon kommer från
banketten.»

»Det onda har gått långt, men jag vill göra, hvad
jag kan, ni skall snart få veta utgången; men jag
vill vara ensam med det sjuka lilla kräket.»

»Det vågar jag ej; hennes majestät har befallt mig
att ej ett ögonblick vika ifrån det.»

»Då blir utgången ganska oviss. Det finnes onda ögon
och mera sådant, som kan förtaga krafterna.»

»Jag har inga onda ögon, och jag skulle vilja sluta
dem for alltid, kunde jag dermed rädda Armida.»

»Jag skall försöka, men vet ej, hvad jag förmår»,
sade Dora.

»För att ej mina ögon må vara er till hinders, vill
jag vända mig ifrån er», sade kammarfrun och drog sig
tillbaka i en fönsternisch, derifrån hon dock kunde
iakttaga Doras åtgöranden. Armida gaf plötsligt
en lifsyttring, som försatte både kammarfrun och
undergörerskan i stor häpnad.

»Hon dör!»  ropade den förra.

»Jag tror motsatsen», sade den sednare.

Efter en stund visade sig, att Dora hade rätt, ty det
dröjde ej länge innan Armida började krya till sig,
morra åt Dora samt med god aptit tömma ett tefat med
grädda och sockerbröd.

Vid hemkomsten från banketten möttes enkedrottningen
af konvalescenten, som med ett högljudt skällande
och oförsynta hopp gaf sitt återvunna välbefinnande
tillkänna. Att ett underverk åstadkommit detta,
fann Hedvig Eleonora helt naturligt och lät genast
förekalla Dora, för att, utom den rikliga belöning,
hon lät tillställa henne, också gifva henne sin höga
bevågenhet tillkänna.

Begäret att på underbara vägar afhjelpa vår
kortsynthet och genomtränga den slöja, som betäcker
morgondagen, har i alla tider visat sig mäktigt
hos den svaga menniskan och icke minst hos de högst
uppsatte. Vi vilja icke klandra dem derför, utan finna
i stället ganska naturligt, att de, som hafva högsta
insatsen i lifvets lotterispel, äfven lifligast
omfatta förutbestämmelsen af dragningen. Den
upplysning, som i våra dagar titulerar tron på
spådomar för vidskepelse, hade på den tiden trängt
till få, och till dessa undantag hörde ingalunda
Hedvig Eleonora. Då hon förnam Doras egenskap som
Sibylla, tviflade hon icke på, att hon var lika
ofelbar såsom sådan, som hon nyss visat sig vara
såsom undergörerska i det fack, hvarpå hon aflagt så
öfvertygande prof. Resultatet af allt detta blef,
att hon anmodade henne, icke allenast för sin egen
del, utan äfven för unga drottningen, till hvilken
hon skickade Greta Wrangel, att underrätta om Doras
ankomst.

Ulrika hade redan, med undantag af Malin, afskedat de
damer, som bestredo hennes uppvaktning, då fröken
Greta inträdde med budet från enkedrottningen. Ulrika,
som i sin religiösa fromhet måhända skulle afvisat
som en synd försöket att upptäcka, hvad Gud för
oss förborgat, fick dock icke tid till långa
öfverläggningar, innan spåqvinnan inträdde.

Dennas resliga gestalt och säkerheten i hennes
hållning lemnade icke Ulrika oberörd af ett eget
intryck. Hon betraktade henne med uppmärksam blick
och sade: »Hvem är ni?»

»Hvem jag är?   Ers majestät är då icke
underrättad? ...»

»Ert namn?» ville jag säga.

»Mitt namn är Dora, och kallas jag af folket 'den
kloka', till följe af min förmåga i ett och annat,
synnerligast att se, hvad som förestår menniskorna
och hvad de i framtiden skola upplefva.»

»Ni tyckes vara ganska säker på er förmåga.»

»Emedan den aldrig besvikit mig. I hvarje hand, den må
vara en drottnings eller den uslastes i hennes rike,
står en skrift ristad, som aldrig ljuger för den,
som fått syn att läsa den.»

Dora sade detta med en ton, som var öfvertygande,
och ett lugn, som imponerade.

En lätt rysning genombäfvade drottningen, och med
synbar motvilja höll hon sin hand tillbaka.

»Ni tvekar, nådigaste drottning?» sade Dora litet
missnöjd. Drottningen räckte henne handen. Nu drog sig
Malin mot dörren, för att icke visa en otillbörlig
nyfikenhet; men Ulrika hejdade henne med en blick,
och hon stannade på ett grannlaga afstånd.

Dora betraktade noga drottningens hand och sade:
»En sådan fin liten hand har jag aldrig förr sett
för mina ögon. .... Märkliga linier, förunderliga
streck! .... Nå, nå! så höga händer kunna icke likna
andra! .... Hvad kungligt är, skall ha' sitt för
sig! .... Ers majestät skall möta mycken
kärlek i sitt nya land. .... Lefnadslinien? .... ja,
från den
utgå många bi-linier. Ers majestät skall få flera
arfvingar, och deribland en, som skall bli en stor
och mäktig konung och skaffa sig ett rykte, som skall
gå verlden om; det fattas icke regerande kronor för
fleras hufvuden, så att stor makt och många spiror
skola utgå från det svenska, nådiga konungahuset. Idel
välgång och ära synes vara det beskärdt.»

»En lycka utan afbrott är mer, än man vågar tro på»,
genmälde Ulrika,

»Nå, det förstår sig, att lyckolinien också har sina
afbräck, men på er höga plats är det ej så farligt.»

Ett sorgligt leende drog sig öfver Ulrikas läppar.

»Om ni icke vore den ni är, skulle jag säga, att
... men det är omöjligt!»

»Säg ut, hvad ni menar! Hvad skulle vara omöjligt?»

»Att någon illasinnad ville ställa sig i vägen för
er och göra er skada.»

»Och vidare?»  frågade drottningen med en suck.

»Ingenting vidare!» sade Dora med en misstänkt
förbehållsamhet.»

»Ni fruktar att oroa mig; men jag ber er icke göra
er några skrupler i den vägen.»

»Nå väl då, efter ni vill höra det! Det är
besynnerligt, mycket besynnerligt! Det är, som ville
sorgerna följa er, men glädjen icke öfvergifva er.»

»Och den der illasinnade», inföll Malin lifligt,
»skall icke han nödgas vika?»

»De ondas anslag skola ej hafva långvarig framgång!»
sade Dora mystiskt. Malin vexlade en betydelsefull
blick med drottningen, som på tyska sade: »Nu,
Malin, är turen hos dig, ty du vill väl icke försumma
tillfället att få veta dina öden.»

Vid sina sjutton år var Malin ännu ett barn, som
icke börjat känna, hvad det är att lefva, eller,
med andra ord, att älska. Den gnista, som slumrade
i hennes bröst, var omedveten om beskaffenheten af
sitt väsende, och allt hvad hon kände och tänkte,
hänförde hon till sin kärlek till Ulrika. Denna var
henne som ett kulördt synglas, af hvilket alla föremål
lånade sin färg. I den hade hon sin hela tillvaro,
sin glädje, sin sorg; ja, hon kunde ännu icke fatta
sig sjelf som ett deraf oafhängigt väsende. Hon
besvarade drottningens fråga endast med ett: »Ack,
ers majestät!»

»Du är således icke angelägen att få veta, hvad dig
förestår? Och icke vill jag uppmana dig.»

»Ett skulle jag önska veta; men det står ej skrifvet
i min hand, och derom kan ingen annan säga mig något,
än ...» Här afbröt hon sig sjelf och slog ögat till
jorden.

»Än hvem?»

»Ers majestät sjelf», stammade Malin rodnande.

»Jag?» frågade Ulrika, lät affärda spåqvinnan och
frågade, sedan hon derefter befann sig ensam med
Malin:

»Låt nu höra den vigtiga fråga, du af mig önskar
besvarad!»

»Det var ett obetänkt ord, och jag tror jag önskar,
att jag icke sagt det.»

»Jag trodde icke, Malin skulle säga något, hvarför
hon behöfde frukta, eller att hon skulle återtaga
ett för mig hyst förtroende.»
»Nej, ack nej; men ... kanske skall ni anse min
nyfikenhet opassande, näsvis ... kanske skall ni
förtörnas.»

»Du har då rönt så fruktansvärda prof af min vrede?»
sade drottningen och strök hennes mörka lockar.

Malin kysste hennes händer och sade med knappast
hörbar stämma: »Den stackars svensken?»

»Hvilken?»

»Han, som i trädgården på Fredriksborg anropade er
med en bön.»

»Segerhjelm? Hvad vet du om honom?» frågade
drottningen med en ton, som ej allenast tillkännagaf
förundran, utan äfven missnöje.

»Ganska litet och så godt som intet! Jag vet blott,
att han hade något rätt tungt på hjertat och tog sin
tillflykt till er, och att er högsta glädje är att
hjelpa dem, som åkalla er; derföre ... Jag har ofta
tänkt på, huru det kan komma att gå honom, då det nu
föll sig så, att ... att ... det kom mig på läpparne
...»

»Hvem har yppat för dig något härom?» frågade
drottningen allvarsamt.

Malin berättade nu sitt sammanträffande med Segerhjelm
och hvad han derunder meddelat om sin bön till
Sveriges blifvande drottning och de förhoppningar till
dennas nåd, hvari hon (Malin) sökt befästa honom.

Denna berättelse uppref nästan till sin första sveda
det sår, som Karl genom sitt återtagna löfte tillfogat
drottningen, och sedan hon lugnat Malin öfver den unge
mannens öde, för hvilket hon förrådt sitt intresse,
djupare än hon kanhända sjelf anade det, bjöd hon
henne aflägsna sig, för att komma till hvila efter
denna mödosamma dag.

Innan Ulrika lyckte sitt öga till sömn, genomgick
hon ännu en gång i tankarne Doras spådomar. Sorgen
skall följa mig ... ja, den har redan hittat
min väg! .... Men glädjen skall icke öfvergifva
mig! .... Nej, nej! så länge jag vågar hoppas på
Guds och min gemåls kärlek, skall den icke fattas
mig!» Och under bön, att hon aldrig måtte göra sig
ovärdig dessa, sänkte sig sömnens englar kring hennes
hufvudgärd och togo henne under sina vingars skygd.

*

Påföljande dag fortsattes resan, och Armida tycktes
riktigt vilja taga sin skada igen för den föregående
dagens ofrivilliga stillhet. Den tjugunionde Maj
anlände det kungliga tåget till Örebro, der konungen
var till mötes. Han helsade Ulrika med ett gladare
ansigte, än det, hvarmed han i Halmstad lemnat henne,
och betygade henne, om icke i förtjusta, dock i milda
och vänliga ordalag sitt nöje att se henne frisk
och välbehållen och påskyndade med otålighet afresan
derifrån till sitt kära Kungsör. Detta ställe, som
genom sin täcka belägenhet vid Arboga-åns utmynning i
Mälaren, sin leende naturomgifning och aflägsenheten
från hufvudstaden utgjort en omtyckt och ofta besökt
vistelseort för drottning Kristina, var Karl XI:s
afgjorda älsklingsplats. Här kunde han frigöra sig
från denna etikett, som så litet öfverensstämde
med hans lynne, men hvars fjettrar han ansåg den
kungliga värdigheten förnärmande att afskudda sig;
här kunde han, för det trånga utrymmets skull,
afsäga sig alla besök, som voro honom besvärliga,
och lefva i säkerhet för de främmande diplomaternas
uppvaktningar; med ett ord, här var honom godt att
vara, och denna känsla öfvergick i fullt mått till
Ulrika. Slottet, eller rättare "kungshuset", bygdt
af trä, uppfyllde i intet hänseende anspråken på en
konungaboning, men i all dess enkelhet märkte Ulrika
vid första anblicken spåren af en vänlig omtanka
för hennes smak. I förstugan och i korridoren till
hennes våning voro målningar, föreställande arkadiska
scener i medaljonger, omgifna af blomsterornamenter,
sins emellan sammanbundna genom mytologiska emblemer,
hvilkas friska färger tillkännagåfvo, att de nyss voro
anbragta på duken. Hennes enskilta rum voro prydda
med dyrbara konstsaker, som Kristina hitsamlat,
och i sitt kabinett fann hon porträtterna af hela
den danska konungafamiljen.

Vid denna syn brast hon i tårar, vände sig till Karl,
som sjelf förde henne omkring i slottet, fattade hans
hand och sade: »Aldrig, aldrig skall jag förgäta denna
kärleksfulla öfverraskning!»

Konung   Karl   fann   aldrig  ord för sina vekare
känslor, men   han  såg på sin gemål med en blick, som tolkade,
att han   icke   var   känslolös  för den rörelse,
hon erfor.    Derpå förde han henne fram till ett fönster,   
visade utåt och sade: »Hur tycker ni om detta?»

Här nedanför syntes nämligen, i regelrätta rader,
enligt den tidens trädgårdsstil, en samling sällsynta
orangeriväxter i prydliga vaser.

»Detta öfverträffar min förväntan», sade Ulrika. »Jag
trodde icke, att så rara växter trifdes här.»

»Jag har låtit min trädgårds-intendent, Hårleman,
göra denna anläggning och hitflytta växter från vår
trädgård i hufvudstaden; ty jag vet, att ni älskar
blommor.»

Sedan det inre af kungshuset blifvit beskådadt, ville
konungen äfven visa henne sina hästar och lät framföra
dem på gården; hon berömde äfven dessa, synnerligast
dem, han begagnat i kriget. Kungen utvalde tvenne
till ridhästar åt henne och lofvade, att hon skulle
få se ännu vackrare, då de kommo till Strömsholm.

Nu följde en tid af lycka och solsken för Ulrika. De
kungliga makarne syntes dagligen, sida vid sida, till
häst, i i vagn eller till fots, i de vackra nejderna
kring Kungsör, och öfverallt samlade sig folket,
för att få se den unga drottningen, som hvarje dag
steg mer i rop för den godhet, mildhet och vänlighet,
hon visade alla.

Efter några så lyckligt tillbringade dagar skulle ett
besök afläggas hos enkedrottningen, som från Örebro
begifvit sig till Strömsholm. Med ledsnad motsåg
den unga drottningen detta afbrott i en lycka, som
med hvarje dag blef henne kärare; men konungen och
konvenansen fordrade det, och för dessa böjde sig
Ulrika, utan att låta märka de känslor, hvarmed det
skedde.

Hedvig Eleonora var, såsom redan är antydt, den
personifierade formaliteten. Allt omkring henne
var stelt, själlöst och tråkigt. Hennes tal rörde sig
endast inom de trångaste tankars gränser och var föga
annat än ett ständigt upprepande af ett och samma
ingenting. Genom kontrasten med den lycka, Ulrika
nyss upplefvat, blef det mekaniskt enformiga lifvet
hos henne ännu mera plågsamt, hvartill ytterligare
bidrog den, så att säga, svartsjuka, hon visade
henne för Karls ömhet. Det var icke nog, att hon
tillvällat sig högsta rätten till hans uppmärksamhet
i etikettsfrågor; hon tycktes nu äfven vilja göra
det i hjertats angelägenheter.

För att emellertid roa den unga drottningen, företogs
en dag en färd ut på Mälaren till en af dessa täcka
holmar, hvilka som grönskande buketter ligga strödda
öfver dess yta och dit hofdamerna och kavaljererna
i förväg begifvit sig, för att, förklädda till
landtfolk, mottaga de kungliga personerna på stranden
och inbjuda dem till en landtlig måltid i det gröna.

Vädret var som bestäldt för tillfället. Solen lyste
varm och klar från en molnfri himmel, och vinden
var just frisk nog, för att fylla seglen och låta
den lilla farkosten raskt kryssa sig fram till sitt
mål. I en liten speljakt, fin och lätt till sin form,
med två klyfvare och bomsegel, samt för öfrigt utstyrd
med all prydlighet, inskeppade sig konungen och de
begge drottningarne, åtföljda af fröken Greta och
Malin samt den från sin höga matmor oskiljaktiga
Armida. Konungen fattade sjelf styret. Han var vid
särdeles upprymdt lynne och talade med lust och
glädje om sina jagter, som yngling, på Ålands-öarne
samt de äfventyr till både lands och vatten, han då
haft. Denna sällsynta språksamhet framkallade alla de
åhörandes odelade uppmärksamhet till hans ord, och
upplifvade så deras intresse, att hans eget vändes
från stundens förehafvande, och ett tecken från
den ordinarie styrmannen, att hålla upp mot venster
lemnades opåaktadt, tills båten, som intagit full
vind i seglen, tornade emot en undervattensklippa
med den fart, att den lade sig på sidan. Armida,
som vid olyckstillfället stod med framfötterna på
relingen, gjorde en öfverhalning och kom på hufvudet
i sjön. 
Enkedrottningen, som var på vippen att dåna, gjorde ett
plötsligt halt, och ropade i stället: »Rädda, rädda
Armida!»

En af betjeningen lyckades gripa denna i den
sistföljande delen och slunga henne tillbaka inom
bord, der fröken Greta fick det nöjet att upptaga
henne i sitt skyddande sköte.

Emellertid yppades innan kort en större fara. Båten
hade nämligen fått en läcka i botten och började
intaga vatten. Belägenheten var i högsta grad
vådlig. Afståndet från land var betydligt, ingen båt
syntes till så långt man kunde se, och försöket att
genom ösning hålla farkosten flott, visade sig ej
länge kunna lyckas. Fröken Greta uppgaf höga nödrop,
dånade af och lät Armida tumla ned ur sitt knä; Malin
satt blek och tyst och höll sina ögon orörligt fästade
på drottningen. Äfven hon var blek, men förlorade icke
ett ögonblick sin fattning. Konungen var visserligen
stark i konsten att simma, men skulle han väl derpå
kunna bygga sitt hopp om räddning? Och om han än
förmådde draga sig sjelf ur nöden, skulle han lemna
moder och maka i sticket? Han lemnade rodret, som i
närvarande belägenhet ej gjorde någon nytta, närmade
sig de begge drottningarne och fattade Ulrika om
lifvet, i det han såg på henne med en blick, hvari
stod skrifvet: »I lifvet och döden!»

Då fattade enkedrottningen honom vid den andra armen
och ropade med upprörd stämma: »Min son, min son, ni
vill väl icke öfvergifva mig, er moder! Det är jag,
som burit er till lifvet och som förestått regementet
under er minderårighet. Tänk på mina mödor och edra
pligter som son och låt mig icke gå till botten midt
för edra ögon!»

Ulrika löste sig sakta från hans omarmning och
hviskade: »Tänk i första rummet på er sjelf, min
konung! Ni är landets fader. Lemna mig åt himlens
nåd! Han kan hjelpa den honom behagar ur all nöd och
fara.»

»Min gemål!» stammade konungen med vek röst.

»Och derföre med rätt att bli' bönhörd», svarade hon
med leende allvar.

En mörk skugga flög härvid öfver konungens ansigte;
men Ulrika fick icke tid att reflektera härtill, ty
ropet: »En båt, en båt!» hördes från Malin, hvilken
kastat spanande blickar utåt den blanka spegelytan
och långt bort varsnade en mörk, rörlig punkt, som
icke gerna kunde vara annat än detta efterlängtade
föremål.

Konungen befallde genast, att en hvit näsduk skulle
uppsättas på masttoppen, för att fästa uppmärksamheten
på stället och gifva olyckan tillkänna. Allas
ögon riktades med skärpta blickar på den angifna
punkten, hvilken snart växte och vidgade sig till
den omisskänneliga formen af en båt, som pilsnabbt
sköt rakt mot olycksstället.

Med hvilken glädje den helsades, är öfverflödigt att
beskrifva. Den hade icke förr hunnit lägga till vid
sidan af den nödställda farkosten, innan konungen
tog ett språng ditöfver och räckte ut handen till
hjelp åt de qvarvarande damerna. Enkedrottningen
med Armida under armen fattade den genast för att i
första rummet bringa sig och henne i säkerhet. Under
det Karl härefter hastade till sin gemåls bistånd,
var fröken Greta icke mindre angelägen om räddningen
af sin person och sträckte begge armarne mot en ung
man, som befann sig i den ankomna båten, hvilken dock,
utan att deraf låta hindra sig, hastade till Malin,
som stod undanträngd till den delen af båten, der
vattnet stod högst, och erbjöd henne sin hjelp.

Fröken Greta, som på detta sätt såg sig öfverlemnad åt
sitt öde, tog i förtreten ett skutt ifrån relingen och
befann sig, med ett högljudt rop, för sin drottnings
och sin älsklings fötter.

Sedan faran nu var öfverstånden och de skeppsbrutna,
så godt sig göra lät, instufvade i den så lyckligt
anlända räddningsbåten, reste sig den omtalade unge
mannen för konungen med en underdånig helsning. Karl
betraktade honom. Det var en lång, smärt karl, klädd
i riddrägt med höga stöflar, kort rock och tvenne
pistoler i bältet. »Hvem är ni», sade konungen, »som
kommit i så lagom tid till vår hjelp? Det tyckes mig,
som jag sett er förr.»

»Jag är stallmästare hos riksrådet, baron Gyllenstjerna.»

»Jag påminner mig er nu. En käck ryttare, som jag sett
styra hästar, som icke lydde någon annans hand. Men
att er herre också använde er till sjös, är något,
som jag ej haft mig bekant.»

»Min herre har skickat mig i ett angeläget ärende,
hvarföre jag, då jag kort efter ers majestäts
afsegling från Strömsholm dit anlände från Kungsör,
der jag först varit, och fick höra, hvar ers majestät
var att träffa, genast kastade mig från hästryggen i
en båt, der, under vägen att upphinna er, mitt goda
öga lät mig upptäcka en misstänkt punkt, som, närmare
i sigte, uppenbarade den olycka, som jag funnit vara
för handen.»

»Ni har således angelägna bref att föra från
riksrådet, er herre?»

»De underrättelser, jag har att föra, äro muntliga,
och, tyvärr, af beklagansvärd beskaffenhet.»

»Huru?   Det har väl icke händt riksrådet någon
olycka.»

»Han låter i underdånighet säga ers majestät, att
han endast torde ha' få dagar att lefva.»

»Bevare oss Herran från en sådan olycka!» utbrast
konungen, och hans nyss så förnöjda ansigte fick en
mörk och bekymrad uppsyn. »Är det verkligen fråga om
lifvet?»

»Så lära läkarne hålla före.»

»Då är icke tid för mig, att spisa middag i
gröngräset. Till Strömsholm tillbaka! Och spara
icke på krafterna!» befallde han dem, som sutto vid
årorna.

Drottningens och Malins ögon hade mer än en gång
mötts under detta samtal.

På hemvägen frågade konungen, när baronen insjuknat,
och stallmästaren berättade, att han för fyra dagar
sedan anländt till hufvudstaden frisk och sund, utan
några tecken till illamående, då han ett par dagar
derefter, en stund efter middagsmåltiden, börjat klaga
öfver häftiga plågor under bröstet. En läkare hade då
genast blifvit efterskickad och botemedel använda, men
utan åsyftad verkan. Det onda hade endast tilltagit
ända till samma dag, tidigt på morgonen, då baronen
affordrat läkaren dennes tankar om hans tillstånd,
och då han förnummit, att föga hopp fanns om hans
vederfående, låtit kalla stallmästaren och affärdat
honom med det bud, han framfört. »På åtta timmars
tid», tillade han, »har jag tillryggalagt vägen från
Stockholm hit, och jag tror icke, att någon annan
kunnat göra det snabbare.»

Konungen satt stilla, tyst, liksom i en domning; men
den bleka pannan och de allt hårdare sammanpressade
läpparne visade, att det var ett öfvermått af rörelse,
som förstummade honom.

Knappast hade båten lagt till vid Strömsholms brygga,
förrän konungen tillsade om en sadlad häst och bjöd
de begge drottningarne farväl. Vid afskedet från
Ulrika vidrörde han knappast den varma hand, hon
räckte honom, och afbröt hennes hjertliga önskan för
en lyckosam färd med ett kort: »Jag har brådt om!»
hvarpå han tvärt vände sig från henne.

Ulrika kände en rysning genomila sig och en tår
tränga sig fram i hennes öga. Väl hade hon kommit till
öfvertygelse om den makt, Gyllenstjernas personliga
inflytande utöfvade på konungen, i afseende på hans
uppförande mot henne; men att han också lät sig deraf
styras omedelbart och liksom genom kraften af en
trollformel, var mer, än hon kunnat föreställa sig.

Konungens besynnerliga förändring hade icke undgått
Malins vakna öga. Så snart hon befann sig ensam med
sin höga gynnarinna, sade hon: »O, ers majestät! Låtom
oss hoppas!»

»Sök icke att väcka ett hopp, som jag sjelf motarbetar
såsom en synd!» svarade Ulrika.

»Det kan ej vara synd, ej ens för ett samvete så
ömtåligt som ert, att hoppas på sanningen af dessa
ord: 'De ondas anslag skola ej hafva långvarig
framgång.'»

Drottningen log.

»Din tillgifvenhet för mig gör dig till advokat för
mitt samvete. Jag vet dock, att Gyllenstjernas död
skulle gå konungen djupt till sinnes och att han i
honom skulle 
förlora en trogen och nitisk tjenare för sitt rike, och
detta, ser du, ålägger mig att nedtysta allt, hvad
jag känner bittert emot hans fiendtlighet för mig.»

»Men jag,  som blott kan beundra er, utan att
hvarken äga   förmåga   eller   förbindelser
att  följa så höga bevekelsegrunder, jag
beder,  oförhindrad af mitt samvetes inkast,
att himlen måtte från er bana rödja allt
och alla,  som äro hinderliga för er lycka.»

»Tack, Malin! den bönen är visst god; men vid dina
önskningar för mitt väl glömmer du, att det är
oskiljaktigt från min gemåls, och att den sorg,
han känner, aldrig bör lemna rum för glädjen i mitt
hjerta.»

Malin kysste hennes händer, tog ur en nyss inburen 
bukett en frisk törnros och satte vid hennes bröst.

»Denna ros har växt just för er! Det är den först
utslagna på sommaren, och den har kommit alldeles
lagom som budbärare för glädjen. Ack, hvad den pryder
er, nådiga drottning! Tillåt den sitta der, tilldess
den vissnar!»

»För att göra dig till viljes», sade Ulrika och lät
Malin gifva luft åt en barnslig frihet, som uppkallade
minnet af flydda dagar och återförde henne till den
tid, då hon såg sitt lif i hoppets ljus.

Från enkedrottningen, som, efter den utståndna
lifsfaran med sin Armida, intagit sängen, fick Ulrika
mot aftonen bud att inställa sig. Vid hennes inträde
satte sig Hedvig Eleonora till hälften upp i sängen
och sade: »Jag hoppas, att ers majestät icke måtte
anse sitt mottagande här i min sängkammare 
såsom ett åsidosättande af den skyldiga aktningen
för dess höga rang! Men som jag sjelf anser mig böra
meddela er det sorgebud, jag nyss från konungen,
min herr son, erhållit, och den alteration, jag i
dag haft, håller mig vid sängen, har jag ej funnit
något annat alternativ.»

Efter denna högtidliga ingress och en lång,
omständlig, många gånger omtagen detaljbeskrifning
på de lidanden, hennes förskräckelse förorsakat
henne, omtalade hon, att ett nytt ilbud anländt
med underrättelse, att baron Gyllenstjerna aflidit,
hvilket bud under vägen mött konungen, som, oaktadt
kännedomen deraf, fortsatt resan till hufvudstaden.

Då drottningen återkom, utbrast Malin: »Himlen vare
lofvad! Nu skall han icke längre öfva sina onda
anslag mot er.»

Ulrika lyfte sina ögon mot himlen och sade: »Det
är din vilja! Du vet, att jag icke uppsändt en bön
för denna utgång, och du skall i din godhet, o min
Gud! förlåta, att jag icke har tårar för hvad min
gemål med honom förlorat.»

»Hvad han förlorat, är ringa mot hvad han vunnit»,
sade Malin, och hennes ögon lyste af glädje. »Nu mera
skall ingen grumla hans lycka. Sorgen har slutat för
eder, och glädjen skall aldrig öfvergifva eder»;
och med hänryckning tryckte hon drottningens hand
till sina läppar.

»Det är mig, som vore jag från denna stund befästad
i min lycka», sade drottningen och lade handen på
sitt hjerta. Ljufva känslor af frid, fromhet och hopp
fyllde hennes själ och upplöste sig i stilla tårar.

(Forts.)



Allmännyttigt.



Kammar-aquarier. Vi torde gå mången af våra aktade
läsares önskan till mötes, då vi här meddela en
anvisning till inrättande af såväl sötvattens- som
hafsvattens-aquarier.

Ehuru rätt smakfulla kärl för aquarierna nu redan
kunna erhållas nästan allestädes, så bör man dock
vid inköp af ett sådant fästa synnerligt afseende
på vissa fordringar. Glaset skall vara klart, hvitt
eller rättare ofärgadt. Formen bör så mycket möjligt
vara jemn och helst rund. I omedelbar närhet af ett
af morgon- eller middagssolen upplyst fönster placera
vi nu fotstället, som, vare sig att det består af en
pelare, ett litet bord, eller dylikt, betäckes med
en af sand, mossa eller hö fylld passande upphöjning,
för att härpå ställa aquarium-kärlet.

Sötvattens-aquariet fylles nu på följande sätt: På
botten i lägger man ett ungefär fyra tum högt lager
af ren, god dyjord, som man hämtar från en äng,
en sjökant eller en sump, och hvilken i nödfall
kan bestå af uppblött god torf. Härpå kommer ett
en tum tjockt lager af ren flodsand, som man också
kan ersätta genom annan sand, sorgfälligt tvättad
och slammad. I midten af kärlet uppbygger man af
sorgfälligt rengjorda små stycken kalktuff, lava,
metallslagg eller små flodstenar, efter smak och
godtfinnande, små ihåliga klippor, hvilka taga sig
groteskt ut och tillika erbjuda nödiga gömställen för
de små djuren. Sådana klippor finnas också till salu,
förfärdigade af porslin, korall, tuff och dylikt. Af
alla småplantor, såsom flohår, rölleka, andmat eller
små stånd af förgät-mig-ej, stäkra, hönsbett, så
kallad vattenpest med flere, söker man ur närmaste
kärr erhålla en så stor mångfald som möjligt, men
dervid bör man iakttaga den försigtigheten, att af
hvarje växtart blott insätta ett eller få exemplar,
för att utan allt för mycken inskränkning i utrymmet
möjliggöra en smakfull anordning och mångfaldig
omvexling. Planteringen försiggår på det sätt, att
man så litet som möjligt upprör bottnen, och på de
ställen, hvarest dyjorden är blottad, åter sorgfälligt
breder sand deröfver. Slutligen betäckes hela bottnen
jemt med ett tunt lager af ärtstora snygga stenar
från en bäck. Härpå företager man vattenfyllningen
med flod- eller insjö- eller i värsta fall också
med brunnsvatten, i det man låter det samma medelst
ett rör långsamt löpa nedefter en innanvägg. Derpå
upphämtar man
under en sval dag ur ett dike eller en pöl några
händer fulla dy i ett fat rent vatten och uppfångar
derur med ett fint gasnät de mångfaldiga små djur, som
der visa sig, och insläpper dem i aquariet. Af större
djur insläpper man vattengråsuggor, skalbaggar,
snäckor, fiskar o. s. v. Tvenne iakttagelser är det i
synnerhet, som göra detta aquarium intressant: å ena
sidan de djuriska innevånarnes olika egendomligheter
med hänseende till deras fiendskap, som i början gör
ett oupphörligt ersättande af de uppätne nödvändigt,
tills man lärt känna fredsstörarne och förmår
aflägsna dem, eller tilldess man funnit ett jemngodt
sällskap. Men å andra sidan erbjuder det synnerligt
intresse, att uppmärksamt följa de ofta förekommande
förvandlingsföreteelserna hos de talrika djur, som
utvecklas i vattnet, från myggorna och sländorna 
ända upp till salamandrarne och grodorna. Då vattnet
efter en längre tid blifver ruttet och stinkande
och ett grönt öfverdrag bildas på glaset, så måste man
tömma kärlet, sorgfälligt rengöra allt och fylla det
på nytt; då är det ändamålsenligt att belägga bottnen
med ett lager nötstora stycken af nyss utglödgade
träkol, deröfver lägga ett fint genombrutet bleck
och derpå intaga en ny fyllning.

Hafsvattens-aquariet är till sin inrättning föga
kostsammare och har tillika det stora företrädet,
att det, en gång åstadkommet, bibehåller sig
för lång tid, ja egentligen för alltid, utan att
det behöfver förnyas. Man belägger här bottnen
med ett tumstjockt lager af rentvättadt grus,
anbringar derpå äfvenledes klippor och ingjuter
hafsvattnet. Hafsvattnet hämtas från närmaste kust,
lemnas under några veckor stillastående, skyddadt för
dam, tills de illaluktande gaser, som utvecklas genom
de under transporten döda mikroskopiska varelsernas
förruttnelse, vikit bort. När sedan talrika hvita
punkter (på nytt uppstående mikroskopiska djur)
visa sig i vattnet och klipporna betäckas med ett
grönaktigt eller brunaktigt öfverdrag (mikroskopiska
växter), då börjar man ock insläppa andra varelser i
aquariet. I större sjöstäder, företrädesvis i Hamburg,
gifves det handelslokaler, hvarifrån man kan erhålla
lefvande hafsdjur och plantor; äfven aquarierna i
Hannover, Köln, Hamburg o. s. v. försända sådana.
Försändningen har dock sina svårigheter, som stiga
med afståndet och ökas genom ogynnsam väderlek. För
mindre   kammar-aquarier   kan   man rekommendera
de  täcka, blomlika djurbildningar, som man
kallar hafs-anemoner, rosor, neglikor, o. s. v.,
samt hvarjehanda   musslor, snäckor, ostron etc.
Man bör   alltid   skaffa   sig en lämplig,   med
urskilning vald   sammanställning.     Vattnet i ett
hafs-aquarium behöfver aldrig renas eller förnyas;
det förblifver oförändradt rent och kristallklart.
Småningom ersätter man det fördunstade genom i något
litet distilleradt- eller regnvatten.    När från alla
sidor täta gröna, röda   eller   bruna penselformiga
tofsar uppskjuta, mellan hvilka skarlakansröda
band slingra sig, och guldgröna, röda flikar
glänsa, så erbjuder oss detta aquarium, utom det
intressanta betraktandet af de mera utvecklade djurens
lefnadssätt, också   en   rikedom   af behag i studiet
af de underbara formerna inom denna hafsvattnets
mikroskopiska växtverld.



Reglor för potatiskokning. Vid kokningen af potatis,
som så ofta om middag och afton finnes på vårt
bord, begås i synnerhet tvenne fel, som förminska
dess goda smak. För det första är det ofta fallet,
att den förtäres först långt efter kokningen, eller
för det andra sättes den på bordet, betäckt med en
servet. För att få smaklig potatis på bordet, bör
man välja sådana, som icke äro tvättade, -- detta får
ske först omedelbart före kokningen; derpå lägger
man dem i kallt, lätt saltadt vatten, låter dem deri
koka till hälften, afgjuter detta och pågjuter friskt
sjudande vatten med salt, och låter dem starkt koka
upp. Så snart man medelst gaffeln öfvertygad sig,
att de äro mjuka, bringar man medelst en sked kallt
vatten kokningen att upphöra, derigenom spricker
potatisen. Nu kan man genast servera den utan lock
eller servet, och har den samma bevarat hela sin arom,
utan att den skadats genom den hämmade vattenångan
och utan att frukten blifvit klibbig eller saltaktig.



Rengöring af förgyllda spegel- och tafvelramar. Detta
sker lämpligast genom aktsam aftvättning med
tvålvatten, med salmiaksprit, eller med en svag
pottask-lut, hvilka dock måste genast afsköljas
med rent vatten. För att bortskaffa flugsmuts från
förgyllning å trä, doppar man en afskuren rödlök
i rektificerad vinsprit och bortstryker dermed
orenligheten, genom att med lätt hand föra nämda
lökbit fram och tillbaka öfver förgyllningen; om än
så hårdt gniden, angripes förgyllningen icke genom
detta förfaringssätt.



Charader.

N:o 1.

Hugo smög, i aftonstunden, 
Ur sin kammar ut i lunden,
För att der sin Emma möta 
Och med joller tiden nöta;
Men hans Emma, som sig borde, 
Ej den qväll mitt första gjorde, 
Derför fick han ensam vandra -- 
Hvem kan Emma härför klandra? 
Nästa dag de unga råkas,
Mycket dem emellan bråkas 
Om ett löftes helgd, med mer, 
Som emellan fästfolk sker; 
Tvisten slutas dock så väl, 
Att en kyss herr Hugo stjäl; 
Men då han vill hafva fler, 
Hon ett snöpligt afslag ger, 
Ty, bestämt hon honom sade, 
Särskilt ton på orden lade,
Förr än du mitt tredje blifver, 
Jag dig inga kyssar gifver ... 
Efter gammal delnings lag 
Hälften utaf piga tag, 
Då i resten, som fins qvar, 
L inkilas, blir du var', 
Att du jemt mitt andra har. 
Om du gör, som jag dig lär, 
Och ett g till slutet bär, 
Då mitt tredje färdigt är ... 
Kan du nu mitt hela hitta,
Jag mig reser, vill ej sitta, 
För en skrapning med min fot 
Be'r dig ta' mitt hela mot.

Wilh. P-n.

N:o 2.

Mitt första är en himlens tolk
Och älskas utaf alla folk,
Som någon hyfsning vunnit;
I seklers långa sekler har
Dess låga, renande och klar,
I men'skohjertan brunnit.
Mitt andra måste vi ändå,
Hur stolta -- stora eller små,
Till Gud och men'skor göra.
Mitt tredje, om ett k läggs till,
Ju hvarje men'ska blifva vill --
Kan det till sällhet föra?
Mitt fjerde, ökadt med ett g,
Ser morgonsol på himlen le
Och aftonsol gå neder.
En stafvelse mitt femte är,
Som hör till sjelfva ordet här
Och till dess tydning leder.
Mitt hela är en stackars man,
Som ej sitt bröd på jorden vann
Med att gå lugnt och varligt:
Han gör de vådligaste ting,
Och folket jublar, rundt omkring,
Ju mera det är farligt.

Wilhelmina.



Gåta.

Jag står bland sköna systrars väna skara
Och lyfter högt mitt hufvud öfver dem,
Är mycket grann -- dock skön jag ej sägs vara,
Och ingen för mig med sig till sitt hem.
På men'skors hyllning jag just icke yrkar,
Blott solen är det ideal jag dyrkar,
Min blick är ständigt på dess gloria spänd:
Jag dör med blicken emot solen vänd.

Wilhelmina.



Stafnings-gåta.

Vill man med g mig skrifva, 
Kan jag en fågel blifva;
Det samma blir jag äfvenså, 
Om man i stället skrifver h.

And. Er. S.



Schack-gåta.

Efter springarens gång. 

| Vid   | är    | och   | sten  | ne    | hjer  | digt  | kär, |
| blom  | skar, | so    | mitt  | lär   | För   | hen   | jag  |
| lens  | mer.  | man   | mer   | och   | stän  | ta    | hen  |
| bu    | Den   | veck  | Att   | ber,  | nes   | dag   | ska  |
| lar   | kyss  | vor,  | träd. | Sig   | äl    | Och   | väl  |
| tuf   | ga    | li    | de    | ljuf  | för   | späd, | man  |
| en    | ut    | Bland | knopp | sitt  | blom  | min   | dag  |
| opp   | ten   | ö     | så    | an    | och   | slår  | Och, |

Hafvets son.



Uttydningar.

Uttydning af Bokstafsgåtan i föreg. häfte, sid. 192:
Bergets namn: Aavasaksa, byns namn: Matarengi; orden
äro: 1) Album; 2) Ambrosia; 3) Waadt; 4) Ardennerna;
5) Saker; 6) Aisne; 7) Kellgren; 8) Sång; 9) Akademi.

Lösning af Schack-gåtan i föreg. häfte, sid. 192:
I höga norden, der vill jag bo, 
Bland furuskogar och fjellar -- 
Der finnes ära och mannatro 
Och gamla runprydda hällar. 
Der brusar forsen så yrande vild,
Der susar sommarens vind så ren och mild 
Utöfver ängar och blåa insjöars spegel. 

Uttydning af Gåtan i föregående häfte, sid. 192: Tåren. 

Lösning  af Charaderna  i   föregående häfte, sid.  192:  n:o 1,
Allsmäktig; n:o 2, Knapphål.


Historiska Bilder.

LXXV. 

Drottning Gunillas ring.

Då vi sökt ett samband mellan de minnen, hvilka vi här
vilja förtälja, hafva vi trott oss finna ett sådant i
sägnen om en gammal drottning, som haft sitt slott
vid en af vikarne i Bohusläns skärgård. Denna sägen
böra vi då först anföra, äfven derför, att den,
i och för sig, är ganska märkelig.

Innerst i Gullmarviken, hvilken, sträckande sig i
nordostlig riktning, skiljer Stångenäs och Tunge
härad från Lane härad i Bohuslän, ligger, vid det
för sin utomordentligt sköna belägenhet med skäl
omtalade säteriet Saltkällan, ett berg, med namnet
Korsborg. Här skall i fordna dagar, så förmäler
sägnen, hafva stått ett slott, som tillhört en
drottning Gunilla. Det skall hafva varit en qvinna,
som ständigt följts af en sådan medgång, att hon
deraf blifvit i hög grad öfvermodig. Bland andra
dyrbarheter i guld och silfver skall hon hafva haft
en ring af högt värde. Denna ring kastade hon en
gång i Gullmarviken, yttrande, »att det vore lika
omöjligt för henne att blifva olycklig, som att
återfå denna ring». Men tidigt på morgonen fångade
en fiskare en ovanligt stor fisk, som han bar upp på
slottet, och när fisken uppskars, fann man i magen
drottning Gunillas ring. Denna öfverlemnades till
sin ägarinna, och icke långt derefter, så fick den
stolta drottningen erfara lyckans obeständighet. En
fiendtlig konung kom med härskepp och anföll drottning
Gunilla. Han hette Asmund. Drottningen drog honom
till mötes i den efter henne uppkallade Gunillaviken,
och i slaget stupade hon. Konung Asmund blef sedan
anfallen af bönderna i Foss och stupade mot dem,
samt blef jordad i en af åsarne mellan Åtorp och Lilla
Foss. Men den slagna drottningen begrofs i sitt slott,
som sedan fallit i ruiner. Bland andra smycken, som
inlades med henne i grafven, var äfven den ofvannämda
ringen, och sägnen förtäljer, att den blifvit röfvad
ur hennes graf, men att drottningens vålnad visat
sig och tvungit högbrytarne att återbära sitt rof.

Sådan är sägnen om drottning Gunilla och hennes ring,
som ännu ligger i hennes graf på Korsborg.

Men alla dessa rika och bördiga landskap, som ligga
utefter vår vestra och södra kust, -- äro de icke ock
en ring af oskattbart värde, ett minne från denna
vår stormaktstid, som nu slumrar i det tysta, liksom
drottningen på Korsborg? Man har äfven sökt röfva
bort denna ring och mera dertill, men måst lemna den;
och när man besinnar de svårigheter, den nöd och det
elände, hvarmed vårt folk i gångna tider
haft att kämpa, må man väl medgifva, att det finnes
ännu en likhet mellan sagan och verkligheten, nämligen
den, att en högre makt beskyddat Sveriges land,
liksom sago-drottningens ande hennes graf. Männen
strida, men Gud gifver kraften och framgången och
segren. Derför må vi väl under sägnen om drottning
Gunillas ring kunna framlägga ett par drag ur
gångna tiders historia, då fiender kommo, för att
taga landskapsringen vid vår kust, men tvungos att
vika tillbaka och lemna den orörd. De tillhöra båda
Bohusläns historia, och den ena sjelfva den trakt, der
drottningens vålnad vakar öfver sin ring på Korsborg.

Tvenne årtionden voro icke gångna, sedan vårt land
vunnit sin naturliga gräns i vester och söder,
d. v. s. Bohuslän, Halland, Skåne och Blekinge, förr
än Danmark emot sin ypperste statsmans, Griffenfelds,
råd, som tillstyrkte ett fast förbund med Sverige,
uppträdde bland dess öfriga fiender och ville försöka
att återtaga dessa kustländer. I Bohuslän bodde då
den tappre generalen Rutger von Ascheberg, som år 1673
upphöjdes till friherre, med Kastellgården vid Kongelf
till friherreskap. Denne fick nu, när kriget utbröt
1675, befallning att vaka öfver Bohusläns försvar mot
infall från norska gränsen och ombesörja upprättandet
af förrådshus i Göteborg och Marstrand. Dessa
fylldes ock inom fyra veckor, så att äfven en del
kunde föras till Wenersborg. Men den krigsstyrka,
hvarmed han hade att försvara landet, var obetydlig
och utgjorde icke mer än 2,700 man. Likväl gjorde han
allt, hvad man af en tapper och erfaren krigare kunde
begära. Han hade lärt sig sin konst under trettioåriga
krigets fältherrar och under Carl X Gustaf, och han
förnekade icke sina läromästare.

I det lägervall, hvari allt i Sverige då befann sig,
och icke minst försvarsverket, fästningar, krigshär
och flotta, var faran stor och möjligheten af framgång
hvilade på härförarne. Sådana funnos ock af första
ordningen, men krigsskådeplatsen var så stor, vårt
välde hade så många svaga sidor, och medan skräcken
af vårt första nederlag vid Fehrbellin gick öfver
landet, landstego danskarne i Skåne och en norsk här
ryckte in i Bohuslän. Inom vår egen halfö skulle
således denna gång kriget gå sin gång, och borde
derför blifva så mycket hetare, som det skulle komma
att gälla en strid för hus och hem. De båda danska
härarne skulle från Skåne och Norge förena sig med
hvarandra vid Göteborg och sedan tåga in i hjertat
af Sverige. Det var danskarnes krigsplan. Det var
derför af ytterlig vigt att kunna förekomma denna
plan, och i första rummet gällde det naturligtvis att
kunna hindra fienden vid hans första öfverskridande
af gränsen.

Den norska hären anfördes af grefve
Ulr. Fredr. Gyldenlöve, som var naturlig son af
konung Fredrik III och som var lika utsväfvande i
sitt lefnadssätt, som han var tapper i kriget. Denne
bröt in i Bohuslän och mot honom hade Ascheberg
med sin handfull folk att uthärda den första
dusten. Oförskräckt lät Ascheberg en del af sin ringa
styrka göra ett infall i Norge, der de vid Ingadal
togo och bortförde en mängd oxar och får. Sjelf stod
generalen med huvudstyrkan vid Svarteborg, i norra
delen af Tunge härad, och här tänkte Gyldenlöve
att innestänga honom, på samma gång som han ville
försäkra sig om en vigtig plats för sitt vidare
framtågande. Denna plats var Qvistrums pass. För att
vinna detta lät Gyldenlöve en öfverste Krag med tusen
man stiga ombord på en liten flotta af sex bestyckade
galerer och tjuguåtta skärgårdsbåtar. Han skulle genom
Gullmarviken segla fram till utloppet af Qvistrums
eller Örekils-elfven förbi Korsborg. En gång väl
i besittning af detta pass, var fiendens öfvervigt
gifven och en afgörande fördel vunnen.

Men den svenske generalen hade sina kunskapare
ute och fick genom dem kännedom om öfverste 
Krägs bortsändande. Han anade genast, att det gällde
Qvistrum, och ögonblickligen bröt han upp med sin
lilla här och skyndade dit. För att rätt kunna förstå
vigten af detta pass, böra vi tänka oss ställets
läge. Qvistrums-elfven framflyter i en djup dal,
på hvars ena sida reser sig en vild fjällvägg,
medan på den andra utbreder sig odlade fält och
kullar, bevuxna med den yppigaste löfskog. Hela
trakten häromkring utmärker sig för öfrigt genom
sin hänförande skönhet. På sina ställen tränger
den nämda fjällväggen så nära intill elfven, att
den från Norge kommande landsvägen nätt och jemt får
utrymme att framlöpa, och elfvens stränder äro dertill
ganska branta. Blott på ett enda ställe kan elfven
öfvervadas, och här framgår landsvägen öfver en bro,
som med lätthet kan beskjutas från Qvistrum. Detta
pass kan således med en ringa styrka, utan svårighet,
försvaras, och en norr ifrån kommande mångdubbelt
större fiende kan derför här hejdas, så mycket mer
som ställningen icke heller kan kringgås annat än
genom Dalsland.

Detta pass besatte Ascheberg, men faran var icke desto
mindre stor, om det skulle lyckas öfverste Krag att
tränga fram genom Gullmarviken, då den svenska hären
skulle komma mellan två eldar, nämligen dessa tusen,
och Gyldenlöve sjelf, som kom antågande med femtusen
man. Derför lät Ascheberg tvåhundra man af de så
kallade Bohusläns gröna dragoner besätta Korsborg,
medan i den djupa dal, som på ena sidan omgifver detta
berg, några kompanier rytteri under öfverst-löjtnant
Uggla uppställdes. Sjelf stod öfverste Ascheberg med
hufvudstyrkan vid Qvistrum. Allt hann på bästa sätt
ordnas, och nu väntade man fienden. Det dröjde heller
icke länge, förr än den lilla skärgårds-flottan kom
uppseglande genom Gullmarviken. De gröna dragonerna
kunde ses utpå sjön, men fienden tycktes icke mycket
fästa sig vid dem, utan seglade lugnt förbi Korsborg,
som om han icke känt den ögonblickliga vigten af denna
punkt. Måhända trodde han ock, att den lilla svenska
styrkan skulle sjelfmant lemna Korsborg och draga sig
till hufvudhären, då intet anfall här blef af. Det
kunde äfven vara så, att fienden, såsom i allmänhet
väl underrättad -- ty befolkningen var icke synnerligen
att lita på --, ägde kännedom om svenskarnes farliga
belägenhet, och att öfverste Krag derföre ville så
fort som möjligt vinna sitt hufvudsyfte, Qvistrum,
helst som icke ett skott lossades från Korsborg. Hans
förbiseglande kunde gifva anledning till åtskilliga
förmodanden.

Men plötsligt fick man se fartygen vända mot land och
folket landstiga. De gröna dragonerna sutto orörliga
och sågo derpå. I en hast ordnades de landstigna
trupperna, och öfverste Krag befallde dem att anfalla
Korsborg. De gingo modigt framåt och uppför berget;
en häftig strid uppstod. Utan tvifvel hade fienden
hoppats, att i första anfallet med sin stora öfvermakt
jaga undan de fåtaliga dragonerna, 
och derutinnan skulle han väl ock hafva
lyckats, men då, just när striden brann som
hetast, framstörtade öfverst-löjtnant Uggla med
sina rytteri-kompanier, och dermed var stridens öde
afgjordt. Danskarne stredo med berömvärd tapperhet,
men de trängdes tillbaka och måste efter stor förlust
i hast skynda ned till stranden och söka sin räddning
i båtarne, hvilka skyndsamt hissade segel och styrde
söderut igen, så att öfverste Krag den gången måste
återvända med oförrättadt ärende.

Detta var en framgång, som styrkte modet hos de
svenske, men ännu hade man grefve Gyldenlöve sjelf
med sina femtusen man att vänta. Faran från den
sidan var emellertid icke så stor, och hon försvann,
när underrättelsen spred sig, att konung Carl
sjelf var i antågande till Wenersborg. Då vände
nämligen Gyldenlöve om och tågade tillbaka till Norge
igen. Så begynte den så kallade »Gyldenlövsfejden»,
hvilken rasade åren 1675--1679 och sänkte Bohuslän
i ett djup af elände, hvarur det på länge icke
kunde resa sig. Detta blodiga krig, hvars första
träffning vi här ofvan hafva skildrat, kallas
äfven »den stora ofreden», och i vissa trakter
begynte allmogen derifrån en ny tidräkning. Ty värr
blef icke fortsättningen lika gynnsam för oss, som
början. Danskarne fingo redan följande året öfvertaget
och behöllo det äfven. Rikskansleren Magnus Gabriel
De la Gardie, som följde Ascheberg i befälet -- denne
kallades till konungens sida i södra delen af riket --,
var ingalunda vuxen en så farlig plats. Men konungens
segrar i Skåne medförde slutligen freden i Lund,
genom hvilken den gången de nyvunna gränslandskapen
räddades åt vårt land.

Så gingo åter tvenne årtionden, hvarunder vårt land
fick vara i fred och samlade krafter efter sina
många krig. Men när Carl XI dog, bröt stormen åter
lös och från alla håll stormade våra grannar mot oss
i det fasta beslut, att beröfva oss våra eröfringar,
och så fingo vi då om igen krig med Danmark. Det gick
lyckligt, som vi veta, i början. Sverige försvarade
med glans sin ställning som en af Europas stormakter,
men olyckans och motgångens dagar kommo ock, så att
vi åter måste kämpa för hus och hem. Likväl behöllo
vi äfven då, när allt annat gick förloradt, denna
ring af länder, som vår stormaktstid lemnat oss.

Till denna tid hör minnet af den tappre amiralen
Olof Strömstjerna, hvilken med skäl försvarar sitt
rum bland karolinerna.

Sjelfva namnet Strömstjerna har emellertid en helt
kort tid burits, nämligen blott femton år, från 1715
och till 1730, af amiralen sjelf och dennes son, som
dog före fadern och lades i likkistan fullständigt
iklädd sin uniform, med högra handen på bröstet
och sin värja under venstra armen. Amiralens namn,
innan han det förstnämda året blef adlad, var Olof
Knape, och han föddes på Käringön i Orousts vestra
härad, der fadern var fiskare. Olof for till sjös
på Frankrike, England, Holland och Indien och var
slutligen löjtnant i holländsk tjenst, när han återkom
till fäderneslandet, der han tjente på flottan, vann
adelskap och 1716 blef amiral. Under åren 1709 och
1716 var han så godt som öfverlemnad åt sig sjelf, att
på egen hand skydda Bohuslänska kusten mot danskarne
och den djerfve och tappre Tordenskjold. Han gjorde
det ock, ehuru han blott hade en handfull folk
att råda öfver, så att han väl må anses för en
värdig motståndare till denne sjöhjelte, om han
ock icke vunnit hans stora rykte. Med sina ringa
medel lyckades han icke blott hålla den fruktade
Tordenskjold från Bohuslänska kusten, utan hemförde
äfven fiendtliga priser från sina kryssningar i de
hotade farvattnen. Detta omnämnes med smickrande ord i
det sköldebref, som Carl XII utfärdade åt honom. Utom
detta har emellertid historien icke mycket om honom
att säga; men i den muntliga öfverlemningen lefver
hans minne i hembygden, der man ock kan se hans
porträtt, hvars drag tyckas antyda en öppen, djerf
och beslutsam karakter. Han bodde på Wese gård i
Stångenäs härad, der man ännu kan få höra talas om
gamle amiralen och hans fru »amiralinnan», hvilkas
gifmildhet mot Bro kyrka
mycket berömmes. Oaktadt han skänkte med rund hand,
hände det dock stundom, att sinnet rann till på den
hetlefrade sjöbussen, och då var han icke blyg för
att fatta sjelfva presten i kragen. Det hände en gång
vid en öfverläggning i Bro kyrka, att han på något
sätt retades, så att han drog värjan mot presten,
fastän de befunno sig i sjelfva kyrkans kor.

Huru kriget fördes under de sista åren af Carl XII:s
regering och huru Bohuslän under dessa år led lika
mycket, om icke mera, än under »den stora ofreden»,
samt huru enskilta män utmärkte sig genom en fyndighet
och tapperhet, som väckte allas beundran, det tillhör
oss ej att skildra. Vi vilja blott ur den stora
ramen uttaga vår amiral och om honom anföra ett par
berättelser, hvilka den muntliga öfverlemningen
bevarat till vår tid. Det häftiga lynnet, som kom
amiralen att draga värjan i kyrkan, uppenbarade
sig vid flere tillfällen; men i stridens hetta, då
kulorna hveno, eller i sin tjenst var han sig sjelf
fullkomligt mäktig. Så berättas det, att då kung Carl
företog sitt sista tåg till Norge 1718, var amiralen
med och hade uppsigt öfver arbetet att föra galererna
öfver land från Strömstad till Idefjorden. En dag
var konungen sjelf närvarande. Arbetet gick trögt,
och konungen yttrade sin förundran och sitt missnöje
deröfver. Amiralen svarade, att han icke kunde
kommendera »på ren svenska» i konungens närvaro, och
derförutan gick det icke. Konungen förstod meningen
och aflägsnade sig. Och nu började amiralen kommendera
på sitt vanliga sätt, som båtsmännen förstodo. Hans
metod var väl icke efterföljansvärd, men har varit
mycket anlitad, och bestod i att späcka kommando-orden
med de mustigaste eder. Verkan visade sig strax,
ty man fick se den ena galeren efter den andra stiga
öfver bergsbranterna, och båtsmännens dånande hurrarop
tillkännagåfvo, att deras sinnesstämning derunder
var den allra bästa.

En motgång hade amiralen lidit ett par år förut, då
han med några små krigsfartyg och betydliga förråd låg
i den norr om Strömstad, djupt in i landet inskjutande
hafsviken Dynekilen. I anseende dertill att det smala
inloppet till viken var befästadt med batterier,
var man temmeligen trygg, och flere af de svenska
befälhafvarne voro en dag strax efter midsommar på
ett bröllop i Dyne. Men just denna dag kom den
djerfve Tordenskjold seglande med sju örlogsfartyg
och stack för en gynnande vind in i Dynekilen. Det
var den 27 Juni 1716, kl. 8 om morgonen. De svenska
officerarne skyndade från bröllopsgården till sina
fartyg, och en häftig och förtviflad strid uppstod,
som varade ända till eftermiddagen. Tordenskjold
hade dock bättre fartyg och han tillkämpade sig en
fullkomlig seger, så att svenskarne förlorade en
mängd fartyg jemte alla förråd. Innan qvällen kom,
seglade segraren ut genom sundet, utan att kunna
hindras af de anstalter att innestänga honom, som
man sökt vidtaga vid sjelfva inloppet. Vid första
påseendet vore man färdig att här anklaga den tappre
amiralen för försumlighet, men visst är, att olyckan
mera får tillskrifvas Tordenskjolds lycka, än någon
brist i Strömstjernas uppfyllande af sin pligt.

Han rättfärdigade ock sin konungs ynnest genom
fördubblad verksamhet och en förmåga att hjelpa sig
fram med litet, som gränsar till det underbara. Dervid
måste det så kallade krigsputset ofta ersätta hvad som
brast i styrka. En gång, när amiralen vistades på sin
gård Wese, kom ett danskt krigsfartyg inseglande i
Brofjorden, strax söder om nämde gård. Afsigten var
att uppbränna gården och bortföra amiralen sjelf
som fånge, till hämd för all den skada och alla
de förluster han tillfogat fienden. Amiralen fick
emellertid underrättelser om saken och anställde
ett förfärligt skjutande på gården, under det
att en af hans torpare, förklädd till tiggare,
begaf sig ned till stranden och der togs om bord
på det fiendtliga skeppet. Den danske kaptenen,
som denna gången icke var Tordenskjold, ville af
tiggaren utleta ställningen, och denne lemnade honom
alla de underrättelser han begärde, förande honom
dervid helt och hållet bakom ljuset. Amiralen var
en tyrann mot sina underhafvande -- sade han -- och
tvang dem att dagligen deltaga i krigiska öfningar
på Wese, hvarpå skjutandet nu lemnade det säkraste
intyg. Häraf väcktes hos danskarne fruktan för ett
alldeles opåräknadt motstånd vid deras påtänkta anfall
på gården, och de seglade sina färde. Men torparen
erhöll till belöning för den skicklighet, hvarmed
han utfört sin sändning, skattefrihet på sitt torp,
och denna frihet har hans efterkommande åtnjutit
intill senaste tider.

Olof Strömstjerna dog år 1730.

St.



Tigern.

Lika stor som lejonet, är tigern ännu farligare än
detta. Han är också smärtare, långsträcktare och
smidigare,  och han påminner genom sina former,
så väl som genom sin hållning, om huskatten, hvilken
tjenar som typ för hela slägtet. Hans hår, ganska
prydligt, är ofvantill af en gult ljusröd färg,
undertill rent hvitt; han är öfverallt betäckt
med bruna tvärstrimmor. Svansen, försedd med svarta
ringar, är temmeligen lång och bidrager icke litet
till djurets prydnad. Färgen kring ögonen och å
käftarne är äfvenledes hvit. Korteligen, tigern är
en af skapelsens ståtligare företeelser.

Tigern tillhör uteslutande Asien. Han lefver på Java,
Sumatra, i en stor del af Hindostan, Kina och till
och med mellersta Sibirien ända till Obi. Han förirrar
sig någon gång ända in öfver den europeiska gränsen;
ty enligt Nordmann skall ett af dessa djur, år 1835,
hafva blifvit dödadt i närheten af Tiflis.

Det är hufvudsakligen i dschunglerna, d. v. s. i
de busktrakter, som gränsa intill floderna, tigern
tycker om att uppehålla sig. Liksom lejonet har han
en håla, i hvilken han drager sig tillbaka för att
njuta hvila. Då hungern börjar göra sig kännbar,
begifver tigern sig ut på jagt. Han placerar sig då
i en skogsdunge, invid någon trafikerad stig; och
dold for alla blickar, väntar han der ett offer. Så
snart han varseblifver något sådant, slungar hans
öga blixtar, hela lians varelse uttrycker en vild
glädje; han låter offret närma sig, och då han anser
det tillräckligt nära, kastar han sig på
det med ett utomordentligt språng. Märker han ett
byte på något afstånd, så smyger han sig fram i det
höga gräset, liksom en slingrande orm, och utan att
gifva offret betänketid, kastar han sig öfver det
samma och dödar det.

Tigern har sedan lång tid tillbaka ett rykte för
grymhet, lika litet förtjent som det anseende för
ädelmod, som man eljest gifvit lejonet. De gamle
naturforskarne påstodo, att tigern endast trifdes i
blod, att han icke kunde se en lefvande varelse, utan
att vilja uppsluka den. Ingenting är mera falskt, än
detta påstående. Tigern dödar icke för nöjet att döda;
han dödar för att stilla sin hunger, och som han har
stark appetit, gör han talrika offer. Derutinnan är
han underkastad naturens tvång; men då han är mätt,
visar han icke någon fiendtlig afsigt, utan åtnöjer
sig med att försvara sig, då man hotar honom. Detta
är verkliga förhållandet.

Hvad som kunnat gifva anledning att tillskrifva
tigern en hög grad af grymhet, är hans otroliga
djerfhet. Han skiljer sig härutinnan från lejonet. Då
han är hungrig, hämmas han af intet hinder. Han drager
ej ut på tiden, för att afvakta lämpligare tillfälle;
han nyttjar inga undflykter, för att bemäktiga sig
sitt byte; han öfvergifver det icke, om han finner
det än så farligt; han väntar icke att blifva bringad
till den sista ytterligheten, för att trotsa alla
faror. Nej; han kastar sig, utan att tveka, öfver
det första byte, -- menniska eller djur -- som kommer
i hans väg, skulle han än tusen gånger trotsa döden,
för att kunna gripa och bortföra det. Hans djerfhet
krönes också ofta med framgång.
Såsom bevis för det sagda, anföra vi, att då en gång
en talrik trupp indiska ryttare passerade en skog,
rusade en tiger fram ur buskarne, som begränsade
vägen, kastade sig öfver en af de ridande, ryckte
honom från hästen och grep honom med sina förfärliga
käftar samt begaf sig åter in åt skogen, hvarest han
i all beqvämlighet frossade af sitt byte. Djurets
olika rörelser utfördes med en sådan hastighet,
att man knappt fick tid att varseblifva det, förr än
tigern lika hastigt var försvunnen.


Indisk ryttare, öfverfallen af en tiger.


Tigern vågar ännu mer. Han går ända derhän i djerfhet,
att han griper soldater midt på deras lägerplats
under skildtvakternas ögon. En händelse af detta
slag har berättats af en trovärdig engelsk soldat,
som var åsyna vittne dertill.

Man har sett en tiger komma och välja ett offer
midt i en oerhörd menniskosamling. Den händelsen
tilldrog sig på marknaden i Hurdwar, dit en ansenlig
menniskomassa sammanströmmat från alla delar af
Indien. Djuret kastade sig från en buske, belägen
midt å ett sädesfält, och nästan under
den af häpnad slagna hopens ögon dödade det en
inföding, som var fredligt sysselsatt med att plocka
några ax.

Dessa händelser och ännu många andra, hvilka det
skulle blifva allt för vidlyftigt att uppräkna,
rättfärdiga fullkomligt den fruktan, tigern ingifver
i Asien. Hvarje år betecknar han sin närvaro med
hekatomber af menniskor. Enligt en statistik, som
förlidet år offentliggjordes i en engelsk tidning,
hafva under ett enda år etthundrafyratioåtta personer
blifvit uppätna af tigrarne på Java, under ett annat
år etthundratrettioen personer.

Tigerjagten är också af ganska stor vigt bland de
indiske naboberna och de högre engelska officerare,
som hafva befälet i Indien. Denna jagt verkställes
medelst elefanter, dresserade ad hoc, och på
hvilka skyttarne taga plats. Elefanterna inträda i
dschunglerna, trampa dem i alla riktningar och tvinga
tigern att visa sig. Eldvapnen göra då sin tjenst.

Det händer ofta, att den vilde röfvaren hoppar upp på
elefantens länd och söker att neddraga ryttaren. I
sådana fall vet elefanten ingen annan utväg till
befrielse, än att skaka
sig häftigt, och lyckas han nästan alltid; men genom
sina våldsamma rörelser afkastar han stundom mannen
tillika med tigern. Stundom kastar sig tigern på
elefantens ben, men då ve honom: han söndertrampas på
stället, eller slungas han långt bort i den ömkligaste
belägenhet,

Liksom lejoninnan hyser tigrinnan en stark
tillgifvenhet för sina ungar och försvarar dem mot
alla, äfven med fara för sitt eget lif. Hon döljer
dem till och med för att undandraga dem hanens
rofgirighet. Kullarne bestå i allmänhet af tre till
fem ungar.

Hvad man än må säga, är tigern läraktig och kan blifva
fullkomligt tam; han är till och med mottaglig för
en viss tillgifvenhet. En tiger, som år 1835 fanns
i menageriet uti botaniska trädgården i Paris, hade
blifvit förd från Indien på ett skepp, på hvilket han
ströfvade omkring i fullkomlig frihet. Det förtroende,
han ingaf, var så stort, att skeppsgossarne lade sig
mellan hans ben och sofvo, stödjande hufvudet mot
hans sidor.

En tigrinna, som hade blifvit transporterad till
London, under samma förhållanden, utan att på skeppet
visa något
elakt lynne, blef knarrig, då man ville inspärra henne
i menageriet. Men då, någon tid derefter, en af hennes
reskamrater, en matros, kom för att bese menageriet
och erhöll tillåtelse att inträda i tigrinnans bur,
igenkände denna honom genast, visade honom tusentals
ömhetsbevis och jemrade sig hela dagen, sedan vännen
lemnat henne.

Nero ägde en tigrinna, kallad Phoebe, som han ofta
hade hos sig i sina rum, och åt hvilken han, mer
än en gång, till och med uppdrog utförandet af sin
personliga hämd. Vid slutet af en bland dessa orgier,
hvarvid de mest framstående patricier, för att behaga
herrskaren, aflade all värdighet, betecknade kejsaren
en af sina gäster för djuret, och strax störtade
ett blödande offer till fötterna af detta vilddjur
i menniskogestalt. Se här, den verklige tigern --
det var Nero!

Då Heliogabalus upphöjdes på kejsartronen, höll han
sitt intåg i Rom på en char, dragen af fyra tigrar
och fyra pantrar, hvilka sedan tillätos gå fritt
omkring i hans palats.

Hvem har icke i våra dagar sett åtskilliga djurtämjare
behandla tigrar såsom beskedliga pudlar? I detta
hänseende
berättar man, att en engelsman aldrig uteblef från
en enda af djurtämjaren Martins representationer,
emedan han hoppades, sade han, att en dag få se honom
uppätas af sina tigrar. Denne älskare af våldsamma
rörelser vann icke den tillfredsställelse, som en
sådan ihärdighet borde förtjena: Martin och
hans djur vägrade att gifva honom den. Efter att
hafva samlat en ansenlig förmögenhet, gjorde sig den
ryktbare djurtämjaren af med sitt menageri och drog
sig tillbaka till Holland, utan att hafva lemnat den
minsta del af sig sjelf mellan tänderna på sina gamla
kamrater.



Ett fosterländskt Bildergalleri.

XXIII. 

Pehr Brahe, den yngre.

Det finnes väl få af våra läsare, som icke hört omtalas de
sällsynt   stora  och läckra körsbären från Grenna och
Wisingsö.    Odlingen  af dessa körsbär har gjort den
förra staden, som är en liten småstadsidyll   i   ett
staffage af   yppig   trädgårdsgrönska, allmänt känd
inom vårt land.    Det kan väl förefalla underligt,
att börja en stor statsmans biografi med    omtalande
af Grenna körsbär; men dessa   bär   äro   den hvarje
vår  återkommande erinringen om en mans verksamhet,
som   räckte   till   för allt  och  med sarnma
energi   vinnlade    sig om   »sticklingarne»   i sin
trädgård, som om de    stora    samhällsuppdragen.
Var han genom de sednare en af de  patrioter, som
höllo  Sveriges   namn högt och spredo inom dess
ådror   en   jernmängd kraft, i hvilken det kände
den stolta tillfredsställelsen,   att kunna   på
ett   afgörande   sätt kasta sitt svärd och sin makt
i vågskålen   för   en  af dessa frihetens idéer,
som pånyttföda verlden; så blef han genom den förra
menniskornas    välgörare   i en inskränktare krets,
i det han skapade en inkomstbringande näringsgren.
Denna sednare verksamhet var kanske   blott   en
fruktsam   andes  lek;  men sällsamt är, att,
under det stormannens stolta slott ligger   grusadt,
körsbärsträden i dess ruiner hvarje vår kläda sig i
ny och rikare blomsterskrud   --   en   dubbelbild af
det menskligas förgänglighet, då   det   vill vara
sig sjelft nog, och af dess fortvaro, då det parar
sig med naturens alstringskraft.

Den man, som skref sitt namn som statsman i häfdernas
blad och, såsom enskilt, förevigade sitt minne i
körsbären, var Pehr Brahe, gemenligen kallad d. y.,
under sina maktdagar rikets drots och grefve till
Wisingsborg.


Pehr Brahe, den yngre.


Det ligger ett skimmer af romantik öfver det
äktenskap, af hvars frukter Pehr Brahe var en. Under
hertig Carls och Sigismunds strider hade Abraham
Brahe, son till grefve Pehr d. ä., fattat tycke för
riksdrotsen Nils Gyllenstjernas dotter
Elsa, som äfven besvarade böjelsen, hvilken för öfrigt
gillades af föräldrarne. Det oaktadt blef bröllopet
i många år uppskjutet, emedan tiderna voro dystra
och föga egnade till
glädjefester, samt stora och   kostsamma
förberedelser måste företagas till ett så förnämt
bröllops värdiga hållande.   Denna väntan blef
de   unga tu för lång, hvarför Abraham en dag, då
jungfru Elsa var ute och åkte, helt enkelt förde
bort  henne till Rydboholm,   dit de närmast boende
slägtingarne kallades och der bröllopet   stod
i   all hast    och    enkelhet. Bland   dessa
makars många barn blef Pehr, som föddes år 1602,
den   namnkunnigaste. 

Grefve Abraham var sjelf en,  i
synnerhet i matematiken kunnig man.    Han värderade
derför de bokliga kunskaperna ock lät äfven gifva
sina   söner   en vårdad      uppfostran, hvilken hos
Pehr blef till   verklig    lärdom. Enligt adliga
ynglingars   sed,   fick   han ock vid sextonde
året företaga resor, i synnerhet för att vid de
främmande    universiteten vinna insigter i olika,
för   framtiden nyttiga   saker.      Sålunda förblef
han ett par år vid akademien i Giesen, der ingenting i detta
hänseende försummades. Ja, sjelfva teologien blef
ett af hans studieämnen, fastän han måste grundligt
lära sig det hebreiska språket, såsom ett medium
härför. Ifrån Giesen for den unge ädlingen, som i
juris professorn Israel Bringius hade sin guvernör,
öfver Strasbourg, hvars universitet då stod i högt
rykte, till Paris, der han, på sin fars särskilta
befallning, egnade sig åt inhemtande af fransyska
språket. Från Paris for han öfver England till
Holland, öfverallt flitigt iakttagande hvad som
stod att inhemta, och återvände derifrån till
fäderneslandet år 1621. Här kastade han sig nu
med ifver på studiet af rikets statsskick, dess
författningar samt ställningar och förhållanden i
allmänhet. Sedan han sålunda fått i fäderneslandets
angelägenheter en klar blick, beslöt han att anträda
en ny utrikes resa, för att kunna göra jemförelser
och
lära något till förbättrande af det bestående. Den
unge herren reste således icke för sitt nöjes skull
allena, icke för att, såsom det i våra dagar varit och
till en del ännu är sed, i London begapa the docks0,
i Paris berusas af Mabille, i Rom beundra S:t Petri
eller i Berlin hänföras af korporalskäppen. Han
reste tvärtom för att lära, för att som biet suga
civilisationens honung och sedan föra den hem till
fosterlandets kupa, sitt land och sig sjelf till
fromma och ljuflig njutning. Han besökte äfven denna
gång Strasbourg, hvarest, säger en tecknare af den
tiden, »den franska finheten då gifvit en förädling
åt tyskarnes redbarhet» och man hade den yppersta
skolan för »ridderliga öfningar». Han stannade här
i mer än ett år och begaf sig sedan till Italien,
»dit ljuset, smaken och det glänsande snillet kallade
Europas förnäma ynglingar». Han uppehöll sig en hel
sommar i Venedig, der han med synnerlig förkärlek
studerade dess aristokrati.

Vid 24 års ålder återkom han till Sverige, nu fullt
mogen och färdig att egna krafter och ett bepröfvadt
omdöme åt fosterlandets tjenst. Gustaf II Adolf, som
hade för vana att anställa lofvande unga män vid sin
person, för att sålunda kunna sorgfälligt pröfva dem,
utnämde grefve Brahe till sin kammarherre, liksom han
förut utnämt Lennart Torstenson till sin lifpage, Carl
Gustaf Wrangel till kammarjunkare samt Johan Banér,
Gustaf Horn och Claes Flemming till kammarherrar --
en samling af män med lysande snillegåfvor, på hvilka
vi än i dag blicka med saknad tillbaka. Men också hade
den store konungen lärt af Johan Skytte de tänkvärda
sanningarne: »Alle döma, att regenten är så till
sinnes som de, med hvilka han dagligen umgås. När nu
politica en herre och furste detta lärt hafver, så
kommer hon sedan och undervisar, hurudane rådspersoner
skole väljas», nämligen icke till att taga sådane män
till rådspersoner, »som intet mer veta än en åsna,
klädd uti purpurkjortel.»

En kammarherre hos Gustaf II Adolf hade andra
åligganden, än att, med en guldnyckel der bak på
uniformen, upprätthålla etiketten vid hofvet. Också
var det i krigslägret, som Brahe måste uppsöka sin
monark, som då förde krig mot polackarne, hvilkas
konung, såsom bekant, ansåg sig ha' arfsrätt till
svenska kronan. Här deltog han i arméens rörelser,
under det skansen vid Pillau samt Braunsberg,
Trauenburg, Elbingen, Marienburg och Dirschau
intogos. Brahe hade eget befäl, hvilket han lyckligt
förde, i en strid vid Gothstad. Då konungen mot
vinterns annalkande återreste till sin hufvudstad,
för att närvara vid sin dotters födelse, följde
Brahe honom dit. På våren beledsagade han kungen
åter ut i kriget, då han genom sinnesnärvaro och
mod ett par gånger räddade konungens hotade lif. Då
denne vid vinterns inträde på nytt vände tillbaka
till Stockholm, för att bevista riksdagen (1628),
uppvaktades han äfven af Brahe, som härvid blef i
tillfälle att lägga grunden till en framtid, prydd med
fredens eklöf, i stället för krigets lager. Det var
vid denna riksdag, som konungen först i ett utskott
framlade den vigtiga frågan, huruvida Sverige,
som i detta fall kunde påräkna Frankrikes hjelp,
skulle uppträda till förmån för de protestantiska
trosbröderna i Tyskland. Resultatet blef Stralsunds
undsättning af svenska hjelptrupper. Konungen
sjelf öfverreste, för polska krigets fortsättande,
till Preussen på första vårdag, och strax derefter
inställde sig Brahe hos honom på fältet utanför
Dirschau, der han af konungen sjelf förestäldes såsom
öfverste för Smålands kavalleriregemente, med hvilket
han ock ännu samma dag, i konungens egen åsyn, inlade
prof på tapperhet emot polackarne. Han förhindrades
dock af sjukdom att deltaga i årets krigsrörelser
och återvände med sitt regemente till Kalmar.

Händelserna drefvo emellertid Sverige in
i hvirfveln af det trettioåriga kriget. Det
påverkades af Frankrike, som då under Richelieu
inledde den stormaktspolitik, i hvilken kanske
våra dagar fått skönja början till en nödtvungen
förändring. För att skaffa Sverige fria händer mot
den romersk-österrikiska absolutismen, som ville lägga
hela Europa under sig, befordrade Frankrike kraftigt
ett stillestånd med Polen; under det att grefve Brahe,
för första gången landtmarskalk, framlade inför
riksdagen, emedan konungen var i Preussen, dennes
och hans ministers och råds djerfva plan att öppna ett
vidt utseende krig mot den så allrådande österrikiska
makten. Det skall alltid stå som ett lysande bevis
på tilliten till det godas seger och på folkets mod,
att riksdagen nästan med tillfredsställelse emottog
underrättelsen om detta nya, vidt utseende krig,
till hvilket konungen redan energiskt förberedde sig,
»dertill drifven af en mäktig ande, den ingen motstå
kan», såsom Oxenstjerna yttrade sig. Sedan försök
till en försonlig uppgörelse med Wien misslyckats,
inkallades den märkvärdiga 1630 års riksdag, vid
hvilken Brahe blef för andra gången landtmarskalk. Nu
skulle det definitiva beslutet fattas. »En hvar»,
säger Fryxell, »kunde lätteligen förutse de
stora olägenheter, som af detta krig skulle i
framtiden föranledas; men ingen enda stämma höjde
sig deremot. Det ädla, det storsinnade i sjelfva
företaget hänryckte alla sinnen, och folket offrade
sjelfvilligt sina ägodelar för den heliga sak,
för hvilken dess konung visade sig beredd att offra
sitt eget lif. Kriget blef gilladt och nödiga gärder
beviljade.» Vid detta vigtiga besluts fattande är
således Pehr Brahes namn fästadt och dermed beskärdt 
ett framstående rum i vår historia.

Vid riksdagens slut utnämdes Brahe till medlem af
rikets råd, men måste likväl följa konungen öfver
till Tyskland och deltog med sina smålänningar i den
bekanta, lysande embarkeringen vid Elfsnabben. Derpå
var han under de tvenne årens fälttåg alltid nära
konungens person, och befann sig äfven med vid
stormningen af Würzburg, hvilken var Brahes sista
krigsbragd under Gustaf Adolf, som hemskickade
honom för att deltaga i det till vintern stundande
riksmötet, å hvilket konungen ville ha' hans skickliga
medverkan. Brahe inträdde nu först i rådet, der han
fick sin plats närmast dem, som beklädde rikets fem
höga embeten, och på den afdelning, som då utgjorde
hofrätten. Konungen ville nämligen göra honom bekant
med rättegångsverket, för att han en gång skulle kunna
öfvertaga den honom tillernade riksdrotsbefattningen,
då hans farbroder Magnus Brahe en gång afgick.

Kom så budskapet om den store konungens död och
försänkte landet i ett svalg af smärta och sorg,
hvars djup man väl nu knappast kan fatta. »Rådet
visste icke, hvad det skulle råda, befälhafvarne
icke, hvad de skulle befalla, och Axel Oxenstjerna
hade sin första sömnlösa natt. Många kunde icke bära
den förkrossande tidningen, och gamle Magnus Brahe
och Jakob Spens dogo af sorg.» Pehr Brahe öfvertog
nu efter sin farbroder riksdrotsbefattuingen, men
utnämdes icke definitivt, emedan rikskansleren,
som icke älskade Brahe, ville på denna post,
som under rikskanslerens bortovaro äfven omfattade
ordförandeskap i regeringen, heldre ha' sin pålitlige
broder Gabriel. Man har häri velat finna en anledning
till Brahes missnöje med rikskansleren och hans
öfvergång till det mot denne stämda Banérska partiet,
med hvilket den äregirige Johan Skytte förenade sig,
ehuru dock denna osämja mellan de båda männen äfven
kan härledas af andra orsaker. Brahe ägde liksom
Oxenstjerna lysande egenskaper och en sjelfständig
karakter. Men han hade äfven ett högt medvetande om
sin förmåga, hvarför han icke kunde finna sig i att
ha' en underordnad plats. »Till förmåga, studier
och skaplynne kanslerens närmaste man inom rådet»,
säger Odhner i sin teckning af drottning Christinas
förmyndare, »och liksom formad af samma stycke som
denne, begåfvad liksom han med skarpt förstånd,
orubbligt lugn och en 'prompta lingua', fann han
icke tillräckligt utrymme för sig bredvid denne
allt omfattande ande. Dertill kom en skiljaktig
uppfattning af adelns ställning: utom de grefliga
anspråken, hvilka Pehr Brahe dref mycket långt och
hvaraf Axel Oxenstjerna redan förespådde vådor i
framtiden, förfäktades de adliga privilegierna af
Pehr Brahe vid alla tillfällen med en ensidighet,
som var snarlik egennytta.»

Emellertid blef Gabriel Oxenstjerna verkligen
riksdrots och Brahe måste nedlägga denna befattning,
hvilket likväl icke hindrade, att han qvarstannade i
förmyndarestyrelsen, tills han utsågs att vara svenska
regeringens legat hos rikskansleren, för att, i
händelse något timade denne, genast kunna representera
svenska kronan på stället och öfvertaga 
hufvudstyrelsen. I denna sin egenskap måste han 1634 deltaga i
de tyska riksständernas tröttande förhandlingar vid
ett i Frankfurt hållet möte.

Vi hafva förut i våra teckningar af trettioåriga
krigets män framhållit den kritiska belägenhet,
hvari Sverige råkade efter slaget vid Nördlingen och
ur hvilken det till så väsendtlig del räddades genom
Frankrikes allians. Men innan detta ansåg sig böra
öppet bryta med tyske kejsaren, måste det återigen
trygga sin pålitligaste bundsförvandt, Sverige,
mot öfverfall från Polen, emedan stilleståndet med
detta nalkades sitt slut. Underhandlingar inleddes
om ett nytt sådant, och Brahe blef ordförande i den
för detta ändamål verkande svenska beskickningen. De
polska herrarne insågo naturligtvis Sveriges svåra
belägenhet och kejsaren underblåste osämjan, så att
deras anspråk stegrades. Efter tjugusex sammanträden
i Stumsdorf blef dock stilleståndet förlängdt,
ehuru ingalunda till Oxenstjernas belåtenhet. Äfven
i detta ärende framträdde afundsjukan mellan dessa
båda så rikt begåfvade män, hvilket gjorde, att den
stolte Brahe icke vände sig till rikskansleren, utan
i stället direkte till regeringen i Stockholm. Denna
och Brahe gingo in på afträdandet af Preussen,
hvilket Oxenstjerna motsatte sig, dels af stolthet,
dels för de indrägtiga tullarnes skull. Då han erhöll
underrättelse om stilleståndets afslutande, med vilkor
af denna afträdelse, skref också rikskansleren:
»Jag märker, att det sätt, hvarpå salig konungen
och jag fattade våra beslut, nu mera icke följes;
och efter mina råd misshaga, så skall jag dermed
icke så ofta besvära.» Rådsherrarne tego och läto
den stränge herren brumma; på Brahes lifliga inrådan
fick emellertid Sverige med denna uppoffring lugn
från Polens sida, härigenom äfven vinnande utsigt
till det efterlängtade förbundet med Frankrike.

Brahe återvände härpå till Stockholm och inträdde
i riksrådet, der Oxenstjerna efter ett långvarigt
vistande utomlands nu (1636) också omsider intog sitt
säte, för att kunna tillräckligt skarpt öfvervaka
de allmänna ärendena äfven i hemmet och der stärka
hugen till krigets fortsättande, på det Sverige måtte
vinna en ärofull fred, motsvarande dess gjorda stora
uppoffringar. Den kraft, med hvilken han nu grep
i regeringstyglarne, verkade godt; men han snuddade
äfven vid adelns privilegier och mötte härvid motstånd
af grefve Pehr. Denne ville sålunda ej medgifva
adelns rätt till tullfrihet, om den icke undansluppe
t. ex. mantalspenningarne; och då rikskansleren
ville ha' bort adelns rättigheter i städerna, genom
hvilka dessas återupprättande förhindrades, sägande:
»Vi disputera mot principia status», gemälte Brahe:
»det är principium nog, att adeln skall vara fri för
all stadens och borgerlig tunga.»

Den verksamhet, som regeringen utvecklade, omfattade
äfven Finland, hvars tillstånd fordrade kraftiga
åtgärder, hvilka återigen betingade dervaron af en
energisk och mångsidig styresman. Rikskansleren,
som fann sig alltmera besvärad af Brahes närhet
och opposition, skyndade att begagna det gynnsamma
tillfället att bli' af med honom, i det han genomdref
Brahes utnämning till generalguvernör i Finland. De
båda motståndarne vunno hvardera större utrymme
för sin verksamhet genom denna befordran. Brahe
öfverflyttade genast dit och stannade der i tre år,
under hvilken tid, säger en minnestecknare, »hvar
dag kunde tecknas såsom märkligen bidragande till
landets förkofran. Landtregeringen, domstolarne,
kammarväsendet, politien i städerna och på landsbygden
fingo ett vida förbättradt skick: Wiborg och Åbo
sattes i stånd att tillväxa och bli' nyttigare
för landet. Helsingfors anlades, de vidsträckta
socknarne fördelades i flera och försågos med nya
kyrkor. Krigsfolket mönstrades och afsändes till
bestämda orter; utskrifningen infördes i Karelen,
bestämdes till skälighet i de öfriga orterna,
och ett slags rotering stadgades i Savolax. Åbo
stad omgafs med vallar, slottet restaurerades,
domkyrkan sattes i stånd och utvidgades, akademien
stiftades, katedralskolan undergick en gagnelig
förändring. Tavasthus, Nyslott och Kexholm erhöllo
nya skolor och Wiborg ett gymnasium. Tulluppbörden
ställdes på säkrare fot, och postgång inrättades.
I allt bragtes
ordning och likformigt behandlingssätt,
till betryggande både af kronans och folkets
rättigheter. Man må med skäl säga, att detta allt
innebar Finlands nyskapelse, tillkommen genom grefvens
kloka och oupphörliga bemödanden. De rättelser och
förbättringar, han åstadkom, voro icke beroende
af andras omdömen, utan hans kunskaper voro till
största delen inhemtade under resor i landet, dem han,
försakande beqvämligheten, flitigt företog, med sträng
uppmärksamhet på landtbruket och näringarne, samt på
brister och behof, som kunde skönjas och afhjelpas.»

Då Brahes välsignelserika befattning i Finland
tog slut, upphöjdes han till riksdrots och blef
såsom sådan en af drottning Christinas förmyndare
(1641). Nu inträffade ovänlighetstillståndet med
Danmark, hvilket länge afvaktat Sveriges utmattning
i det stora tyska kriget, för att kasta sig öfver
det. Kriget utbröt, då Torstenson inföll i Holstein
och Jutland, hvarpå följde de danska rörelserna
emot Sveriges angränsande provinser. Dessas försvar
åtog sig grefve Pehr, som, biträdd af Lars Kagg,
reste omkring, mönstrade och sammandrog krigsfolket i
södra delen af riket, hvars gränser sattes i säkerhet,
tills riksrådet Gustaf Horn anlände med förstärkning,
då Brahe återvände till Stockholm. Krigslyckan var
våra vapen bevågen; men då norska trupper samlades på
Hisingen, skansar der anlades, inloppet till Göteborg
stängdes af fienden och Westergötland oroades af
infall från Halland, så måste Brahe åter begifva sig
till Göteborg år 1644, samlande under vägen trupper,
hvilka, förstärkta af Kagg, under Brahes befäl drefvo
norrmännen tillbaka öfver deras gränser. Samtidigt
anlände till Elfsborg den af De Geer i Holland
förhyrda flottan, hvadan Brahe skyndade dit, höll
krigsråd ombord med alla befälhafvarne och förmådde
vice amiralen Thiesen, sedan såsom svensk adelsman
kallad Ankarhjelm, att med sin flotta begifva
sig till Östersjön, för att der stärka Carl Gustaf
Wrangel. Nu följde det märkliga sjöslaget i närheten
af Femern, hvilket, i förening med Torstensons och
Gustaf Horns segrar, tvang Danmark att ingå freden i
Brömsebro, hvilken blef vändpunkten för förhållandet
mellan Danmark och Sverige samt begynnelsen till
ett nytt tidehvarf. I Danmark herrskade adeln,
inre söndring rådde och landet låg i lägervall,
oaktadt en kraftfull konung. Svenskarne deremot hade
under stora konungar och statsmän samt genom svåra
krig uppfostrats till enighet, kraft och uppoffrande
fosterlandskärlek. Från Magnus Smek intill 1643, ett
tidehvarf af omkring 300 år, hade Danmark en nästan
oafbruten öfverlägsenhet öfver Sverige. Efter 1643
följde ett tidehvarf af alldeles motsatt art. Förut
undanträngda från Westerhafvet, häfdade de svenska
statsmännen och krigarne nu Sveriges tillträde dit,
tryggade det nyanlagda Göteborg och gåfvo genom detta
en ny utveckling åt Sveriges handel. Gustaf Adolfs
skarpblick såg in i framtiden, hans omdöme utkastade
planen, och hans dotters förmyndare utförde den. Lägg
härtill, att Sveriges långvariga förbindelse med
det Holsteinska huset härunder äfven inleddes, en
Danmark qväfvande omfamning, och läsaren skall med
ett snabbt ögonkast finna, huru Sverige genom freden
i Brömsebro i sjelfva verket blef främsta makten i
den skandinaviska norden.

Efter denna ärofulla fred, som betryggade lugnet i
norden, nedlade förmyndarne riksstyrelsen i Christinas
händer, som sjelf tillträdde regeringen den 7 December
1644. Grefve Pehr kom snart i hög gunst hos den
unga drottningen, som hyste en otacksam, men likväl
förklarlig känsla af köld emot rikskansleren. Hon
var en sjelfrådig natur och kunde i sitt ungdomliga
öfvermod ej tåla den grånade statsmannens förmaningar
och verkliga öfverlägsenhet. Hon ville »regera sjelf»,
såsom det heter i komedien, men fann den vördade
mannen i vägen för sig. Det spända förhållandet mellan
den sednare och Brahe gjorde, att hon, helt naturligt,
närmade sig denne. Redan på sommaren 1645 ökade
hon hans grefskap med ej mindre än 143 hela hemman,
medan hon tillät hans inflytande på regeringsärendena
alltmer stegras, under det Oxenstjernas i motsvarande
grad försvagades. Under åren 1646 och 1647 var han
förnämste ledaren i rådets öfverläggningar, och 
drottningen gjorde honom till och med till sin förtrogne
i afseende på pfalzgrefven Carl Gustafs frieri.

Denna vänskaplighet varade likväl icke länge, emedan
Brahe icke stack under stol med att stundom säga sin
drottning sanningen. Så uppträdde han 1647 mot hennes
försök att genom oenighets stiftande mellan ständerna
öka sin egen makt; och varnade henne framför allt
mot slöseri. Han motsatte sig äfven utnämningen af
Salvius till riksråd; hvilket allt, i förening med
giftermålsförbindelser mellan slägterna Oxenstjerna
och Brahe, gjorde, att drottningen vände sig mer
och mer ifrån Brahe samt slutligen skickade honom
såsom generalguvernör för andra gången till Finland,
hvilket uppdrag kunde denna gång betraktas som en
förvisning. Han stannade två år i Finland, under
hvilken tid han så skötte sitt fögderi, att han af
finnarne fick det ärofulla tillnamnet landsfadern. Han
anlade städerna Kajana, Christinestad och Brahestad,
samt gjorde täta resor genom landet, under hvilka han
rättvist afhörde och afhalp folkets klagomål. Såsom
drots måste han (1650) närvara vid drottningens
kröning i Stockholm och vid tronföljarevalet,
men for redan i Januari följande året tillbaka
till Finland rundt om Bottniska viken, fastän det
var högeligen kallt. Men ännu samma höst måste han
återvända, och generalguvernörsbefattningen öfver
Finland indrogs. Han hade återvunnit drottningens
ynnest, och förärades nu med det omåttligt stora
friherreskapet Kajana. Men han deltog icke i,
hvad Fryxell kallar, det vilda hoflefverne, som
utmärkte eller rättare beskuggade drottningens sista
regeringsår, utan drog sig, i likhet med nästan
alla de högre slägterna, allt mera tillbaka från
hofvet. Sedan drottningen gifvit bort allt, hvad hon
kunde bortskänka, och i stället måste draga in på
staten, stodo snart de gyllene salarne äfven tomma
på in- och utländska gunstlingar: det fanns ej mera
att roffa. Detta, i förening med de mäktiga herrarnes
klandrande ton, ingaf och stadgade hennes beslut att
afsäga sig kronan. Hon hade njutit af dess glans,
hon ägde ej styrka att fördraga dess törnen. Länge
fordrade hon, såsom årligt underhåll, en mängd
egendomar, hvilka hon dock sjelf förut bortskänkt. I
detta fall kämpade Brahe emot, förmenande kungsord
vara kungsord. Slutligen skedde dock afsägelsen
vid 1654 års riksdag. Då hon på slottet ikläddes den
konungsliga skruden, i hvilken hon skulle begifva sig
till rikssalen, fäste grefve Pehr, såsom riksdrots,
på hennes hufvud kronan, sägande: »Det är nu andra
gången jag gör denna tjenst, men jag blir ej den, som
på rikssalen lånar min hand att kronan aftaga; ty jag
vill visa för en hvar, huru föga del jag har i detta
eders majestäts förehafvande.» Han höll ock sitt
ord. Då drottningen på rikssalen fullbordat
afsägelsen, väntade man, att drotsen skulle
framträda och aftaga kronan; men han stod
orörlig. Riksmarskalken och drottningen vinkade åt
honom, men förgäfves. Då lyfte hon sjelf kronan af
hufvudet, och nu framträdde Brahe och mottog henne
ur drottningens egna händer samt fäste den senare på
Carl Gustafs starka cranium.

Carl Gustaf visade under sin regering mycken vänskap
för Brahe, som var den förste i rang, och efter
Axel Oxenstjernas död äfven i makt. Han förtjenade
ock sin konungs tillgifvenhet, och man jemförde
förhållandet emellan dem med det emellan Gustaf
Adolf och Axel Oxenstjerna. Då konungen för polska
krigets förande behöfde penningar, föreslog Brahe,
att de förmögnare inom landet skulle i eget namn
»upptaga lån åt fäderneslandet och till säkerhet
derför, en för alla och alla för en, pantsätta sina
enskilta gods. Han ville sjelf föregå med exempel,
men erhöll icke tillräckligt med efterföljare. Han
underhöll samma år, 1656, i sitt finska friherreskap
flera hundra knektar, med hvilka han på egen bekostnad
försvarade Kajana och Österbotten mot ryssarne. När
under konungens frånvaro, år 1657, kriget med Danmark
utbröt, fick Brahe högsta ledningen af försvarsverket
hemma i Sverige, och det med ganska vidsträckt
fullmakt. När konungen följande året beslöt att ånyo
angripa Danmark, var Brahe en af hans få förtrogne
och dolde väl den vigtiga hemligheten.

Denna tillgifvenhet för konungen förhindrade honom
likväl icke från att stå fast vid sina aristokratiska
åsigter, gående ut på att inskränka konungamakten
genom rådet, rekryteradt ur högadeln. Han fruktade
icke heller för att häråt gifva uttryck, såsom
t. ex. då den adlade professorn Wexionius Gyldenstolpe
i Åbo utgifvit en statsvetenskaplig bok, i hvilken han
uttalade satsen: »att riksdrotsen vore ett slags vice
konung, hvilken borde erinra den verklige konungen
om dennes skyldigheter», och ville argumentera för
en »skilnad mellan s. k. medelbara och omedelbara
undersåter», af hvilka högadeln skulle utgöra
medlarne mellan konungadömet och folket, ungefär såsom
katolikerna ställa Jungfru Maria mellan Frälsaren och
menskligheten. Brahe berömde boken inför konungen,
som likväl anmärkte, att Gyldenstolpe var välmenande
mot drotsen, men ingalunda mot konungen.

Det var under denna tid som Brahe satte slottet
Wisingsborg på WisingsÖ i ett praktfullt skick,
i likhet med hvad som då blifvit sed hos de stolta
adelsslägterna. Han omgaf slottet med grafvar, vallar
och bastioner i alla fyra hörnen, samt inrättade här
sitt grefvesäte, sitt kansli, 



Fig. 2.   Regnbågens bildande.
Tillhor art. "Ljusfenomen i atmosferen", se sid. 234.



Fig. 1.   Regnbåge öfver ett vattenfall.
Tillhör art. "Ljusfenomen i atmosferen", se sid. 234.
</img
tyghus, rustkammare, arsenal m. m. Vidlyftiga och
präktiga trädgårdar anlades, dem naturen hvarje
år föryngrar. Han bildade på egen bekostnad en
trivialskola, äfven försedd med sin trädgård, med
bibliotek och observatorium. Han anslog stipendier åt
tolf på ön födda, välartade gossar. Han ditskaffade
ett eget tryckeri, hvarifrån utgåfvos åtskilliga
arbeten, i synnerhet i historia, som han mycket
älskade. Han (somliga uppgifva dock Carl XI) grundlade
ett gymnasium, hvilket indrogs först år 1811. Han
fullbordade vidare den af Magnus Brahe påbörjade
kyrkobyggnaden, ett herrligt tempel med många
dyrbarheter. Det uppbäres af åtta pelare, på hvilka
hänga 33 stycken taflor, föreställande gamla och nya
testamentets författare. Altartaflan är af marmor och
föreställer Christi uppståndelse. På altaret står
ett crucifix af ett enda elfenbensstycke, en half
aln högt. I koret ser man Braheska familjens präktiga
grafvård. På en upphöjning står Pehr Brahe d. y. med
sin gemål, född Stenbock, båda i kroppsstorlek
af carrarisk marmor. I sakristian förvarades bland
annat en gammal bok, hvars innehåll dock är, berättar
Carlén i "Familjeboken", oåtkomligt: den är nämligen
omslagen med starka jernband. Allmogen förmenar, att
om denna bok blir öppnad, skall ön genast nedsjunka
till Vetterns botten.

Här på Wisingsborg förde Brahe, som på sin tid
var den rikaste mannen i Sverige, en lysande
hofstat. Högadeln lefde då sparsamt och indraget
under vistelsen i hufvudstaden, men utbredde deremot
i grefskapen hela prakten af sin rikedom, i detta
fall efterliknande de tyska furstarna. Snedt emot
Wisingsö, på Östgötasidan, uppförde Brahe på det
s. k. Gudsbacka ett litet vackert slott med namnet
Brahehus med en herrlig utsigt; och allt hvad
ögat härifrån såg, ja, ännu mera, hörde under hans
grefskap. Detta slott var likväl endast ämnadt till
hviloställe, ifall öfverfarten från fastlandet
till ön försvårades för grefven af mörker, storm
eller andra hinder. Backen dit upp var så brant, att
bönderna måste bära den ädle grefven, eller »Gudfar
på Gudsbacka». När resan till Wisingsö sedan skulle
företagas, skedde det med sällspord ståt. I Grenna --
Brahe-Grenna, såsom det äfven kallades -- mottogos de
resande af stadens borgare, som voro uppställda i
led och buro gevär. Derifrån fördes de öfver i täckta
båtar, fodrade med rödt kläde. Vid landstigningen på
Wisingsborgs hamntrappa helsades de från vallarne
med pukor och trumpeter, och under vandringen till
slottet dånade kanoner från vallarne och Brahehus. På
sidorna stodo tvenne kompanier af grefvens lifgarde,
klädda i blått och hvitt, och helsade med dubbla
salvor herrskapen vid deras inträde i slottet. Rummen
voro inredda med utmärkt prakt, och under måltiden
utfördes taffelmusik. Om aftnarne uppfördes skådespel
af gymnasisterna. Man roade sig vidare med att jaga i
en på hjortar, rådjur och annat vildt rik djurgård;
eller att besöka stuteriet, ur hvilket grefven ofta
furstligt skänkte dyrbara hästar åt sina gäster;
eller att genomvandra trädgårdarne, som räknade ej
mindre än 2,046 fruktbärande träd.

Grefven betraktade sig här som regerande furste och
brukade gerra uppresa minnesstenar öfver sig sjelf
eller   sina   företrädare,   på   hvilka stenar fanns
nästan alltid inristadt bland annat ordet rexit: han
regerade.    Han tillbragte nästan alltid julen  här,
och för att göra denna fest så lysande som möjligt,
påbjöd han   att   alla   bröllop i grefskapet skulle
uppskjutas  till dess, då han ock bekostade dem.
För detta ändamål   lät   han på   slottet inreda en
stor sal, der den gemensamma högtiden firades, men
också oftast slöts med gräl och slagsmål, till följd
af den   rikliga   undfägnaden.     Dessa slagsmål
utagerades vanligen mellan innevånarne från de till
hans grefskap    hörande    olika    landskapen,
öst-   och   vestgötar samt smålänningar.   Till
förekommande af  dessa   uppträden   lät han i stället
för den ena gemensamma   inreda   tre särskilta
bröllopssalar för de olika    landskapernas
menighet.     En gång kom en af grefvens gäster in i
den första salen, der han sporde: »Hvarifrån ären j,
godt   folk?» »Vi    äro    östgötar, Gud vari loff!»
svarade belåtet en frodig och   välmående bonde.
I  den andra salen fick
främlingen deremot till svar, på klagande småländska:
»Vi äro smaulänningar, Gud bärom oss!» I tredje salen
svarades främlingen i hvass och snäsande ton med:
»Vi äro vestgötar, vill du vejtat!»

Men   låtom   oss   återvända   till   grefvens
offentliga  lif. Carl X Gustaf hade plötsligen aflidit
i Göteborg, i början af 1660,



Fig. 4.   Luftspegling.
Tillhör art. "Ljusfenomen i atmosferen", se sid. 234.



Fig. 3.    Regnbåge.
Tillhör art. "Ljusfenomea i atmosferen", se sid. 234.

och Brahe såg sig nu plötsligen åter i en
förmyndareregering, i hvars spets han ställde sig,
for att, sade afundsmännen, »styra lika enväldigt,
som gamle rikskansleren Axel Oxenstjerna på sin
tid». Men tiden tog ut sin rätt, och grefve Pehr var
snart trött af år, så att han icke förmådde hålla sig
uppe gentemot de kraftigare män, hvilka kringskuro
honom. Han ville ha en inskränkt konungamakt, för att
betrygga aristokratiens välde, och blef derigenom ej
behaglig för de ofrälse stånden. Han ifrade för fred
och sparsamhet, hvarigenom han stötte hären och De la
Gardieska partiet. Han försvarade djerft högadelns
anspråk och sårade derigenom den lägre adeln med
Bjelkepartiet. Också öfverröstades han allt oftare
i rådet och såg sitt inflytande minskas. Han var en
häftig motståndare till reduktionen. »Att småfolket
ropar på reduktion», sade han, »det kommer endast
från deras afund och från spyflugor, som stifta
ondt.» De förebråelser, som med rätta riktades mot
Carl XI:s förmyndareregering för uraktlåtenhet i
detta stora verks utförande, träffa således till
ej ringa del honom, som också skarpt häcklades af
»småfolket». Kanske ännu större var hans harm mot
den nymodiga sed, som ville upprätta en rangordning
efter tjenst och icke efter börd. »På sådant sätt»,
sade han, »blifva alla fyra stånden hvarandra lika,
alldeles såsom fyra svinfötter. Och vi bli' ansedda
lika med turkar och hedningar», en profetia, som, Gudi
lof, icke gått i fullbordan. Med en viss rättvisa i
sin skärpa mot »småfolket» och rangordningen, yttrade
han en gång: »Förr i verlden hörde man aldrig ordet
rang nämnas; men nu föra alla menniskor det ständigt
på tungan. Det är sannerligen ett förargligt och
sataniskt ord» -- och såsom ett satans utsäde bland
menniskorna har det äfven, utveckladt till en formlig
sjukdom, åsamkat vårt land mycket ondt.

Fastän Brahe sålunda ej mera ansågs med samma
respekt som förut af kolleger och andra, var han
likväl en vigtig person, i synnerhet genom den
oförfärade öppenhet, hvarmed han vågade uttala hvad
han tänkte. Då sålunda Christina ville åter truga
sig på Sverige, sade Brahe rent ut i sittande råd:
»Det är illa, att vi så länge låtit henne fara som
ett gyckelspel omkring i verlden. Vi kunna ej längre
försvara sådant, hvarken för vårt samvete eller en
gång för kungen, hennes far. Min tanke är derför,
att om hon kommer hit in, vi skola taga och sätta
henne på Öland och sedan öfver henne och ön förordna
en oförfärad och pålitlig man.»
De la Gardie anmärkte: »Detta liknar ju ett slags
fängelse.» »Ja», svarade gamle grefve Pehr, »det
är just också min mening och enda sättet att främja
hennes bästa.» Då man betänker, med hvilken vördnad
man på den tiden såg upp till en Herrans smorda,
skall man finna Brahes republikanska tänkesätt. Dock
så förstådt, att han som grefve ansåg sig nästan
jemnbördig med en »smorda»; men hade någon af
»småfolket», af de »ofrälse spyflugorna» föreslagit
i hans närvaro det samma, skulle han helt säkert
uttalat sig med vrede öfver »en sådan näsvishet».

Förmyndareregeringen nedlade sina mandat och Carl XI
blef sjelf utropad till konung, då bland de andra
»förmyndarne» äfven gamle grefve Brahe trängdes i
bakgrunden. Han slapp jemväl att öfverlefva 1680 års
riksdag, som nedsatte sin stora kommission, för att
döma öfver förvaltningen, då en ny reduktion beslöts
och ständerna godkände suveränitetens grundläggning,
som innebar rådsmaktens fall. Den gamle fick den
12 September 1680 nedlägga sitt trötta hufvud och
inslumra i den eviga hvilan. Han dog på Bogesunds
egendom i Roslagen och begrofs derstädes i Östra
Ryds kyrka. Hans praktfulla graf i Wisingsborgs
kyrka fick således ej ens innesluta hans stoft. Han
var i tiden tvenne gånger gift: med friherrinnan
Christina Catharina Stenbock och med friherrinnan
Beata De la Gardie, enka efter fältmarskalken Lennart
Torstenson. I det förra äktenskapet hade han flere
söner och döttrar, af hvilka sednare en kom till
ålder och blef förmäld med pfalzgrefven Adolf Johan,
men öfverlefde likväl icke sin far, så att vid
riksdrotsens död denna gren af Braheska slägten
utgick.

Reduktionen bemäktigade sig det stolta Wisingsborg,
hvilket år 1718 lades till större delen i aska
genom mordbrand, anlagd af der förvarade ryska
krigsfångar. Det finnes nu blott ruiner qvar deraf,
i hvilka växa exempellöst stora körsbärsträd, som
blomma på nytt hvarje vår och säga så tydligt, att
medan den höge grefven är blott ett historiskt minne,
är trädgårdsmästarens verk beståndande. Dock, Pehr
Brahe sådde ej blott i materiel, utan äfven i andlig
jord, och medan den förra ännu i dag ger välsmakande
körsbär, afkastar den sednare, först plöjd af hans
hand, alltjemt rika frukter, bland hvilka hans, sedan
från Åbo till Helsingfors förflyttade, svensk-finska
akademis ej äro de minst välsignelsebringande.

Axel Krook.



Ljusfenomen i atmosferen.

Der bygges en bro öfver sjö utan stränder,
Hon bygger sig sjelf utaf perlor och gull; 
Ej reses hon långsamt af menniskohänder: 
Ett ögonblick murar dess hvalfbåge full.

Ej mast fälles ned för att segla derunder, 
Och ingen ta'r tull der den bro synes stå. 
Fast menniskokraft ej kan rubba dess grunder, 
Ett barn är för tungt till att vandra derpå.

Hon födes med strömmen och plötsligt försvinner, 
Så snart som dess urna har uttömt sin skatt. 
Så sägen mig då, hvar den bryggan man finner, 
Och nämnen mig mästar'n, som hvalfvet har satt!

Så återgifver Tegnér Schillers gåta om detta
herrliga skådespel, hvilket under alla tider tjusat
inbillningskraften och låtit i menniskans sinne födas
en känsla af tröst och hopp, i det hon såsom våra
förfäder i Bifrost sett vägen mellan hennes eget och
gudarnes hemvist.

Den poetiska uppfattningen skingras dock af
vetenskapen, och förklaringen af fenomenet faller nu
inom området af optiken eller läran om ljuset.

Man varseblifver regnbågen, då man, vändande sig från
solen, ser dess strålar falla antingen på ett moln,
hvarutur det regnar, ett vattenfall (fig. 1), det
fint fördelade skummet från vågorna af ett stormande
haf eller från en springbrunn.

I  allmänhet  synas  samtidigt tvenne cirkelformiga bågar,
temmeligen vidt åtskilda från hvarandra. Den inre,
som vanligen är tydligast och af de renaste färger,
visar dessa i följande ordning: innerst violett,
derefter indigo, blått, grönt, gult, orange,
rödt. I den yttre och blekare bågen äro färgerna
omkastade. Bågarnes omfattning beror på solens
höjd. Denna måste vara vid horisonten, för att den
på en slätt stående betraktaren skall se regnbågen
bilda en halfcirkel. Det är endast på bergstoppar
eller i luftballong, som man kan se hela cirklar.

En förklaring öfver fenomenet finna vi, om vi betrakta
fig. 2. Der synas tvenne regndroppar, hvilka deltaga
i regnbågens bildning. Den ljusstråle (S), som faller
på en af dropparne i den nedre regnbågen, förändras
vid inträdet i droppen på tvenne sätt: den brytes,
d. v. s. tager en annan riktning, och sönderdelas,
så att de olika färgerna uti den samma skiljas åt. I
den punkt på droppens inre sida, hvarest strålen
träffar den samma, utgår en del af det brutna ljuset
och sprider sig i atmosferen, utan att gifva upphof
till något särskilt fenomen, under det att en del
återkastas från samma punkt och ännu en gång brutet
framkommer till åskådarens öga. En annan droppe,
belägen under den förra, frambringar samma fenomen,
endast med den skilnad, att ej samma färger komma
från denne till betraktaren. Ljusets olika färger
brytas nämligen ej lika starkt, derföre följas icke
de färgade
strålar, hvilka utgå från samma droppe, utan begifva
sig åt olika håll, och således får åskådaren endast
en färg från hvarje droppe. De vid regnbågens öfre del
liggande dropparne nedsända endast de röda strålarne,
de vid inre bågen liggande endast de violetta. Från
de mellanliggande dropparne komma de andra färgerna.

Att färgerna i den öfre regnbågen skola vara omkastade
är genom teckningen lätt att fatta, enär den ingående
ljusstrålen (S) och den utgående der korsa hvarandra,
som af figuren synes.

Det har stundom visat sig mycket bleka regnbågar,
hvilka hafva bildats i tjocka dimmor. De uppkomma
genom ljusets brytning i de små vattendropparne,
hafva en vanlig regnbåges storlek och synas endast
på upphöjda ställen.

Den berömde vetenskapsmannen UlloaUlloa, 
född i Sevilla 1717 d. 1795. 
Utmärkt synnerligast inom de matematiska
vetenskaperna.  Var medlem af svenska Vetenskapsakademien.
 observerade under
sin vistelse i Syd-Amerika ett dylikt fenomen. Han
befann sig jemte några andra personer tidigt en morgon
på en af Andernas höga toppar, hvilken var höljd i
moln. Den uppgående solen skingrade småningom dessa,
tills slutligen en lätt, knappast märkbar dimma
återstod. Plötsligt varseblef hvar och en af de
resande på den mot solen motsatta sidan och endast
några famnar bort -- sin egen bild återgifven af luften
som af en spegel. Bilden syntes i medelpunkten till
trenne i olika färger skiftande regnbågar och omgafs
på ännu
längre afstånd af en fjerde båge af en enda färg
(fig. 3). Dessa bågar stodo lodrätt och följde
bilden af åskådaren, då denne flyttade sig. Det
besynnerligaste var, att ehuru de resande voro samlade
i en grupp, såg dock hvar och en fenomenet endast i
förhållande till sig. I den mån solen steg bleknade
färgerna, och slutligen försvann alltsammans.

Ljusets brytning har äfven till följd ett annat
fenomen: hägring. Denna består vanligen deruti,
att aflägsna föremål visa sig upp- och nedvända i
atmosferen. I de varma länderna, isynnerhet Egypten,
synes hägring ofta. Marken antager då utseendet af
en lugn sjö, i hvilken omgifvande träd och byggnader
tyckas spegla sig.

Orsaken till denna synvilla är, att då genom solvärmen
marken blifvit starkt upphettad, meddelar den sin
värme åt de närmast liggande luftlagren, hvilka
derigenom utvidgas och således nedåt minskas i
täthet. Härigenom blir den luft, som ligger jorden
närmast, starkt ljusbrytande och framkallar dessa
för ökenfararen så lockande, men bedrägliga taflor.

På hafvet synas stundom upp- och nedvända bilder af
kuster och fartyg uppe i atmosferen (fig. 4). Detta
är äfven en hägring, som uppkommer genom en i motsatt
riktning skeende ljusbrytning, hvilken har sin orsak
deruti, att hafvets temperatur är lägre än luftens,
och de undre luftlagren således de kallaste och
tätaste.



Husandakt.

(Af Fr. Hedberg, till illustrationen å nästa sida.)

När tillkonstlad fromhet löper 
Torg och gata upp och ner, 
När man himlens nåd sig köper, 
Då man snedt på verlden ser; 
När fördragsamheten glömmes 
Och man dygdig är i ord -- 
Gläds man åt, att än det gömmes
Ärlig bondtro på vår jord.

Se på detta par, det gamla, 
Sittande vid åldrig härd,
Hur' de sina minnen samla 
Från en snart fullbordad
färd. Se hur gubbens öga lyser, 
Huru gumman sitter from 
Framför Herrans bok, som hyser 
Deras tröst och rikedom.

Barnen hafva skyndat redan 
Ut i verlden, vidt och bredt, 
Och de båda gamla sedan 
Ena delat ljuft och ledt. 
Vörden deras andakt, vörden 
Denna barnsligt enkla tro, -- 
Den ger hvilan efter skörden, 
Den ger frid i åldrigt bo!

Inga konventiklar grumlat 
Dessa fromma sinnens frid,
Aldrig deras läppar mumlat, 
Trälens syndabön dervid!
Öppet, fritt, med ärlig panna, 
Och med bröst som ödmjukt var, 
Dessa båda velat stanna 
Inför varelsernas far!

Inga lärda tvifvel fårat 
Deras pannor, ålder blott;
Ej motsägelser de spårat 
I den tro som barn de fått. 
Frukta Gud och hjelp din nästa, 
Bådas sedolära var, 
Och det enda arf, det bästa, 
Som de fått af mor och far.

Nu är gubbens styrka mattad, 
Gummans öga skumt och trött; 
Och en hvar af aning fattad, 
Att från mödan slumra sött, 
Sitta de tillsammans båda 
I sin ålders sena qväll, 
Vördnadsvärda till att skåda, 
I sitt gamla bondetjäll.

Du, som ej har håg att dyrka 
Herren, om du ej får gå 
Högtidsklädd i stenhvälfd kyrka, 
Der du bönemän kan få, 
Se på dessa båda gamla, 
Tänk på orden:    »Der sig två 
I mitt namn till bön församla, 
Der är Herrans hus också!»


I den eviga staden.

S:t Angelo eller Engelsborgen.

I förra årgångens tionde häfte af denna tidskrift
förekommer, jemte en afbildning af »Nervas forum»
i Rom, en uppsats, deri den eviga stadens nuvarande
karakter och utseende i några korta drag skildras. Vi
skola efter hand meddela afbildningar af några
märkligare monumentala byggnader i Rom, som nu åter
blifvit hufvudstad i ett stort rike, och presentera
vi å följande sida Hadriani mausolé, sådan den,
efter från tid till annan undergångna förändringar,
nu förekommer, jemte några anmärkningsvärda drag ur
denna byggnads historia.

Hadriani regering infaller under den period -- andra
seklet af vår tidräkning -- som blifvit kallad det
romerska kejsarväldets guldålder, emedan under detta
århundrade det kolossala riket åtnjöt fred och lugn
inom sina gränser, hvarigenom folket hade ett icke
ofta påkommande tillfälle att med de armar, som de
ständiga krigen lemnat öfriga, arbeta på sin egen
förkofran. Hadrianus, ehuru en fruktansvärd fiende
till Kristi lära, som då gick en blodig väg fram
till seger och välsignelse, räknas också bland Roms
mera ädelsinnade regenter, liksom han ock var en af
dess mest konst- och praktälskande. Hvad som af hans
lifs bedrift dock mer än något annat burit hans namn
till oss och framgent skall bära det till en sen
efterverld, är det stolta monument, han
byggde   öfver  den graf,   som han åt sig sjelf och
sina ättlingar utsett.

Det egendomliga  draget hos  forntidens kulturfolk,
först och främst egyptierna och från dem i arf hos andra,
att skrifva sin historia i monumentala byggnader,
hvilka uppfördes till ära åt konungarne, gudarne och
dess döda -- detta
drag, förutan hvilket vår kunskap om fordna
förhållanden ej skulle gå långt tillbaka i tiden,
var länge framstående, och vi se det mycket produktivt
under Egyptens, Greklands och sedan
under   Roms   glansperiod.     Dessa  byggnader,
hvilka berätta
om folkslag, dem historien knappt känner, äro, har en
författare riktigt anmärkt, de första bokstäfverna
i mensklighetens ursprungliga universalspråk och
uttrycken för denna konstdrift, som bryter fram
hos alla folk och lika hos alla under de första
utvecklingsgraderna. De under sednare stadier
skiftande byggnadsformerna jemte inskriptionerna
och den konstnärliga symbolik, hvari man sökt
åskådliggöra sina religiösa föreställningar, döden
och odödlighetsbegreppet, bilda ett slags monumentala
kulturbilder, hvilka mera noggrant än skrift och
tradition återgifva det karakteristiska i de olika
folkens och generationernas lif.

Pyramiderna äro, såsom man känner, ej annat än
kungliga   grafmonumenter;   sådana äro  ock de
berömda 



Husandakt.
(Efter en oljemålning af Tidemand.) 
(Tillhör ett poem af Fr. Hedberg, se sid. 235.)


S:t Angelo eller Engelsborgen.

egyptiska grafkamrarne vid ammonstaden Theben, detta
fornverldens under, som ännu genom sina vittrade
ruiner väcker häpnad.

I Asien finna vi äfven storartade grafplatser från
gamla tider. Bland dem erinra vi om klippgrafvarne i
trakten af gamla Persepolis samt Cyri graf, för att
ej nämna de ofantliga klippmonument, som under sednare
tider upptäckts i Gath-bergen på halfön Dekan.

Rom, centralpunkten för så mycken prakt och rikedom,
utvecklade äfven en storartad lyx, då det gällde att
reda rum för de aflidnas stoft. Man bebyggde en hel
grafgata, den s. k. Via Appia, med monumenter, som
täflade med palatsen i prakt, och hvari man endast
grafsatte askan af Roms förnämsta ädlingar och
senatorer. Omsider blef dock utrymmet otillräckligt,
allrahelst som likförbränningen småningom kom ur bruk,
och man började då att bygga riktiga graftempel och
att grafsätta liken under sjelfva staden. Det är
ifrån denna tid, något efter Kristi födelse, som Roms
mausoléer och katakomber förskrifva sig.

Mausolé kallades ursprungligen den grafvård,
som drottning Artemisia i Karien lät bygga i
Halikarnassus till minne af sin aflidne gemål,
konung Mausolus. Denna graf har blifvit ryktbar
såsom ett af verldens underverk och står oupphunnen
såsom mönsterbild för de mausoléer, hvilka Roms
kejsare sedermera byggde. Greklands två skickligaste
byggmästare, Satyros och Pythios, ledde också arbetena
dervid, och bildhuggare, sådana som Timotheus och
Skopas, försedde den med bilder och väggprydnader,
friser i relief, hvaraf några gipsaftryck finnas
i vårt svenska nationalmuseum (Amazonstriden). I
Rom byggdes den första egentliga mausolén af kejsar
Augustus på Marsfältet, ej långt från Tibern, och
utgjordes af en rundbyggnad, uppstigande i flera
afsatser.

De flesta cæsarerna, ända till Hadrianus, med
undantag af Nero, hafva funnit sitt sista hvilorum
under denna mausolé, der man på sednaste tider -- så
försvinner slutligen glansen af all storhet och minnet
af de mäktigaste på jorden! -- dagligen uppfört farser,
och der före Pius VIII tjurfäktningar anställdes.

Man har anledning förmoda, att formen för Augusti
mausolé, hvars prakt blifvit ryktbar, bestämt
planen till Neros grafkor, anlagdt längre bort vid
foten af Pincio och ej långt från det ställe, der
Santa Maria del Popolo för närvarande reser sig. Det
utgjordes, enligt legenden, af ett ofantligt torn,
midt uti hvilket ett oerhördt valnötsträd utbredde
sin bladrika krona. Hadrianus sökte öfverträffa
dessa sina företrädare, då han byggde den väldiga
mausolé, som sedan blifvit förvandlad till fästning
och såsom sådan är känd under namnet S:t Angelo,
eller Engelsborgen.

På tal om grafpalatserna ofvan jord, torde det här
vara lämpligt säga några ord äfven om de grafpalatser,
hvilka byggts under jorden och hvilka äfven äro
historiskt märkvärdiga. Med namnet katakomber känner
man vidlyftiga byggnader under RomDylika 
finnas äfven på andra ställen i Italien,
såsom t. ex. i Neapel och vidare på Sicilien invid
Syracusa,  på Malta och på den grekiska  ön  Melos.
Paris' katakomber förskrifva sig från slutet af förra
århundradet,   och hafva fått  sitt förnämsta intresse
genom de händelser, som uppfinningsrika romanförfattare der
låtit passera., dels sprängda
i klippan, dels gräfda i jorden, hvilka tjenade de
äldsta kristna, särdeles under förföljelsetiden,
till gömställen och till begrafningsplatser för deras
döda. Om de romerska katakombernas utsträckning kan
man göra sig ett begrepp, då man vet, att de i alla
riktningar gående grafschakten labyrintiskt genomkorsa
ett område, som motsvarar två tredjedelar af det,
hvarpå Rom är bygdt.

Dessa katakomber blefvo delvis förstörda af
longobarderna och hafva efter denna tid varit dels
otillgängliga, dels förgätna.

Efterhand och i den mån kristendomens bekännare
tillväxa, se vi mausolén öfvergå till en grafkyrka
och sjelfva det till gudstjenst byggda templet vigas
till ett slags nationalhelgedom med ändamål, att inom
sina murar lemna fristad åt store mäns stoft. Sådana
kyrkor finnas nu i de flesta länder. Ingen af dem
har dock erhållit den verkligt nationella karakter,   
som    Westminster-Abbey  i London.    Denna
kyrka var ursprungligen   ett   kloster,   som
förstördes   af danskarne och sedermera  byggdes i
sin nuvarande  korsform.    Nu står hon såsom  ett
kolossalt  mästerverk  af götisk byggnadskonst och
ett värdigt hvilorum för Albions krönta barn, för
dess skalder och lärde, för dess hjeltar och statsmän.
Till antalet af dessa konunga-  och hjeltegrafvar
sluter  sig äfven Riddarholmskyrkan  i  Stockholm,
inom   hvilkens grafkamrar vi läsa namnen på
landets ädlaste ätter, och i hvilkens tysta hvalf vi
nyligen sågo en älskad drottning finna sitt sista
hvilorum. 

Det ursprungliga utseendet af Hadriani mausolé 
beskrifves  af Procopius  sålunda:   »Den väldiga rotundan,
som slutade i afsatser,  med den kejserliga
kolossen öfverst, hade sidorna   beklädda
med parisk marmor;   rundt omkring var hon 
prydd med en oerhörd  mängd  grekiska statyer,
uppburne af pilastrar;   grundplanet  bildade  en
fyrkant,   belagd med stenskifvor,   innehållande
inskriptioner rörande  de här begrafda, och i de
fyra hörnen  stodo   förgylda ryttarkolosser af
brons. Kring   monumentet  var rest ett bronsstaket,
prydt med förgylda påfåglar.»

Ännu år 537 var denna vackra byggnad, hvilkens
omkrets utgör icke mindre än sex hundra fot,
fredad från våldsamma händer och utan användning
för annat ändamål, än det, hvartill den blifvit
uppbyggd; men då göterna under Vitigius angrepo
och intogo Rom, förskansade sig Justiniani berömde
fältherre Belisarius i Hadriani mausolé, som då
första gången, så vidt kändt är, tjenstgjorde som
fästning. Man berättar från detta tillfälle, att
tusentals bildstoder af de belägrade sönderslogos
och slungades mot angriparne.

Från denna tid ingår mausolén bland Roms försvarsverk
och  spelar  en   allt  större roll i de många
följande omhvälfningarne.    Mot  slutet af 10:de århundradet
förvandlades den
till ett ordentligt fäste af Crescentius,   hvilken
ville återställa
republiken och der försvarade sig temmeligen länge;
byggnaden erhöll ock efter honom namnet Castel Crescenzio.
Påfven Alexander VI  fullbordade   byggnadens  ordnande
till citadell, som af Urban VIII försågs med utanverk, hvilka,
jemte sjelfva hufvudbyggnaden, slutligen späckades med kanoner,
grjutna af den  brons,  som sistnämde påfve annekterade från
Pantheon. Alexander VI lät äfven, genom byggandet af en
betäckt gång i muren till stadsdelen Leonina, förena detta fäste
med Vaticanen,   det   påfliga   slottet,   hvilket
arrangement flera gånger
kommit påfvarne väl till pass,  och först och främst
Clemens VII,  då han  år   1527  måste inom fästets trygga
murar söka skydd mot Bourbons vilda skaror.

S:t   Angelo,   som   denna  byggnad
allmännast hetat alltsedan den började användas till fästning,
-- anledningen till detta namn skall här nedan
angifvas -- har dock icke tjenstgjort ensamt i
försvaret mot yttre fiender; ett lämpligt redskap
i de maktägandes hand, har fästet inom sina fasta
murar gömt många olyckliga offer för de politiska
katastrofer, som timat inom Kyrkostaten, äfvensom
för det hjertlösa tyranni, hvarmed den s. k. Kristi
ståthållare och hans drabantkår af maktlystna och
ränksmidande prester styrt det olyckliga folk, som
först helt nyligen förmått krossa de nesliga fjettrar,
i hvilka det i århundraden varit bundet.

Då fransmännen 1849 besatte S:t Angelo fann man
inom och under dess murar en mängd fängelsehålor
och ohyggliga, förpestade gömslen, alla upptagna
af hufvudsakligen politiska fångar, af hvilka de
flesta blifvit underkastade onämnbara qval och
lidanden af alla slag. Äfven under medeltiden, då
Rom var utsatt för så många blodiga omhvälfningar,
timade gräsliga illgerningar inom S:t Angelos tysta
murar. Till och med en påfve har der gått till mötes
en våldsam död. Man hade då, okunnig som man var,
ej ens aning om den nu proklamerade trosartikeln,
att påfven är ofelbar -- en lära, mot hvilken hvarje
trappsten i S:t Angelo och hvarje vrå i dess dystra
hvalf skulle afgifva den bestämdaste protest -- om
stenarne kunde ropa.
Anledningen till det namn, hvarunder Hadriani mausolé
nu är allmänt känd, var följande: Då påfven Gregorius,
med tillnamnet »den store», på 590-talet, kort
efter sedan han blifvit kallad till pontifikatet,
föreskref en allmän procession till Petri graf,
för att afvända en förhärjande pest, som då skördade
talrika offer, och han sjelf gick barfotad framför
processionen, uppgifves han, vid passerandet af
bron Ælius,  byggd af Hadrianus öfver Tibern,
midtför hans mausolé, hafva sett hoppets symbol, den
strålande erkeengeln Michaël, framträda ur molnen
midt öfver mausolén. Aderton år senare inrättade
Bonifacius IV, som räddade Agrippas pantheon genom
att helga det åt martyrerna, å Hadriani mausolé ett
kapell åt den helige Michaël. Det är sålunda icke,
såsom man länge antog, den af Benedictus XIV öfverst
på byggnaden uppställda bronsstatyn, föreställande
erkeengeln Michaël, som gifvit anledning till namnet,
utan detta kapell. Redan omkring två århundraden före
Benedictus XIV hade dessutom Tiberio Crispo låtit å
byggnadens spets placera S:t Michaëls staty i marmor,
huggen af Rafaele da Monteluppo, och med
tiden hade äfven bron Ælius, än benämd efter
Trajanus, än efter Ælius Hadrianus, än efter S:t
Peters-kyrkan, fått det påfliga citadellets hittills
behållna namn.

»Lika trifvas bäst med lika» är en gammal sanning,
till hvars bestyrkande erkeengeln Michaëls bild
på S:t Angelo-taket äfven bidragit. Hans högt
uppsatta plats har nämligen lockat till grannskapet
en hel skara englar, tolf till antalet, hvilka,
på kommando af den bekante Bernini, som på ett så
smakfullt sätt restaurerade den ryktbara gångbron,
placerade sig, sex på hvardera af brons balustrader,
i ställningar, hvilka för englar må anses något
alltför menskligt excentriska, men hvilka dock äro
ganska väl afpassade efter den erkeengel Michaël
i brons af Verschaffeldt, hvarmed Benedictus XIV
utbytte den långt värdefullare statyn utaf den
gamle Monteluppo. Det måste i alla händelser anses
fullkomligt passa i stycke, att framför porten
till den namnkunniga Engelsborgen, hvilken, såsom
vi sett, långt ifrån är porten till himmelriket,
blifvit uppställd en trupp englar som hedersvakt.

A.-E.



En färd i jordens inre.

Ett af de mest förvånande naturliga underverk,
som  Förenta Staterna och kanske hela verlden
har att erbjuda till den resandes så väl som
turistens beundran, är onekligen de så kallade
Mammuth-grottorna.

»Jag tror mig kunna påstå», säger en fransk resande,
som länge och sorgfälligt undersökt dem, »att,
bland alla de underverk, hvarpå Förenta Staterna
hafva en sådan rikedom, intet skådespel, icke ens
det af Niagara-fallen, gjort ett sådant intryck på
mig, som denna långa vandring i jordens innandömen,
hvarest jag för hvarje steg tyckte mig se en ny verld
öppna sig framför mig.»

Dessa grottor äro belägna i Kentucky, icke långt ifrån
Louisville. En särskilt station å jernvägen mellan
Louisville och Nashville, kring hvilken några hus
äro byggda, Cave City, ligger på ungefärligen tio
engelska mils afstånd från grottorna.

Det omgifvande landskapet är rikt på geologiska
märkvärdigheter af alla slag, det är öfversålladt
med hålor och mineradt af de underjordiska vattnen;
mineraliska källor, intermittenta fontäner,
reservoarer utan aflopp förekomma der i rikt antal.

Något förr än man kommer fram till den första hålan,
finner man ett hotell (Mammouth-Cave-Hotel), der man
kan utbyta sina reskläder mot en bastant klädesdrägt,
och hvarest man finner vägvisare, försedda med
gruflampor; de äro vanligen negrer. Sedan beträder man
en liten brant gångstig, som slingrar sig fram bland
klipporna, och å bergets sida varseblifver man en af
grönska infattad låg öppning, som är så trång, att
knappast tvenne personer kunna passera den i bredd;
det är ingången till de ryktbara grottorna.

Efter att hafva ombesörjt lampornas antändning
skrider man framåt i en lång korridor, som liknar
en grufgång, derefter, om man stiger utför sextio
till åttio fuktiga, i klippan uthuggna trappsteg,
inträder man i ett långt, mycket högre och sextio
till sjuttio fot bredt galleri, som bär den ryktbare
naturforskaren Audubons namn. Detta gränsar intill en
sal, kallad Rotundan, från hvilken flera korridorer
utgå i olika riktningar.

En af dessa korridorer, kallad Stora vestibulen,
leder utefter en temmeligen brant sluttning till
en sal af mer än tre hundra fots omkrets och hvars
hvalf reser sig som ett oerhördt kyrkskepp. Formen
och storleken (den kan rymma fem tusen personer)
samt de sällsamma stalaktiter, som pryda denna sal,
hafva förskaffat den benämningen Götiska kyrkan.

»I sjelfva verket», säger Deville, »tack vare ljusets
spel och den understödjande inbillningskraften,
urskiljer man här alla arkitektoniska detaljer af ett
skepp från medeltiden, pelare, kolonner, korsgångar,
korsbågar. Der finnes till och med en naturlig
predikstol, hvarifrån -- påstår man -- mer än en af
dessa vinkelpredikanter, hvaraf Förenta Staterna
öfversvämmas, framställt sina lärosatser.

'Götiska kyrkan' ligger redan öfver en half
fjerdingsväg från ingången.

Då man lemnar den, inträder man i en gång, som har
icke mindre än öfver tre tusen fots utsträckning
och uti hvilken fackelskenet belyser beundransvärda
stalaktiter och låter dem framträda i en skimrande
glans.

Derifrån kommer man till Gengångarnes kammare, så
kallad, emedan man der funnit indianska mumier; denna
sal tjenade kanske till begrafningsplats för några af
de gamla stammar, som hafva befolkat den amerikanska
jorden. Oaktadt den vidriga benämningen företer
'Gengångarnes kammare' en ganska liflig anblick och är
starkt upplyst. Vägvisarnes hustrur hafva der inrättat
ett slags café, hvarest man säljer likörer af hvarje
slag och läser tidningar. Hvilken profanering!

Man ser der också invalider, sjuklingar och
särskilt bröstpatienter, på hvilka atmosferen i dessa
underjordiska hvalf utöfvar ett helsosamt inflytande,
enligt hvad ortens läkare påstå.

Men till de saker af mera anmärkningsvärd
beskaffenhet, man der finner, hör ett oerhördt,
nästan helt mastodont-skelett, uppstäldt midt i salen,
och hvilket stundom är föremål för de mest orimliga
frågor från vissa turisters sida, hvilka äro allt
för litet bekanta med den odödlige Cuviers arbeten.

Något längre fram, i en trång lönngång, kallad
Labyrinten, sänker sig hvalfvet så mycket, att man
måste krypa på händer och fötter. Man kallar den också
Ödmjukhetens väg; och i sjelfva verket kan man ej
upplyfta hufvudet, utan att stöta det mot klippan --
derföre bära äfven de stoltaste det så ödmjukt som
möjligt.

Man anländer sålunda till Götiska kapellet, en
miniaturbild af 'kyrkan', som vi redan beskrifvit,
derefter till Djefvuls-stolen, en gigantisk
kristallisation i form af en stol, som, helt och
hållet skimrande, finnes upphängd öfver den svarta
öppningen af ett svalg, kalladt den Bottenlösa
afgrunden.

»Skådespelet», säger Ernest Duvergier de Hauranne,
»är öfverraskande och förfärligt. Man föreställe
sig ett horisontelt galleri plötsligen afbrutet: ett
dystert svalg under fötterna, ett dystert svalg öfver
hufvudet. En träbro leder öfver afgrunden. Föreställe
man sig slutligen tystnaden, ödsligheten, den qvafva
och graflika luften, och våra tvenne skuggor lutade
öfver afgrunden vid det svaga skenet från våra lampor,
som sprida en oviss belysning i det dystra djupet.»

Mer än en dyster legend sluter sig till denna afgrund:
hvarje vägvisare har sin, och de resande, hvilkas
själ lätt öppnar sig för dramatiska berättelser,
äro der blott villrådiga om valet.
Se här t. ex. en sorglig händelse, som för några år
sedan skall hafva inträffat på denna hemska plats,
så vidt man får sätta tro till vägvisarne.

Tvenne unga älskande, skilda genom föräldrarnes
oböjliga vilja, hade, i stället att vända sig till en
prest, föredragit att förenas i döden och störtat
sig i djupet, fästade vid hvarandra medelst en
sidengördel: ett bref och den unga flickans näsduk,
som man efteråt fann, tillkännagåfvo deras fasansfulla
beslut. De båda   familjerna   ville   fullgöra
de  sista pligterna mot de stackars älskande  och
erbjödo ansenliga summor åt den, som  vågade nedstiga
i det bottenlösa  djupet.   En vägvisare fästade
sig vid ett rep   och   försökte  äfventyret,  men
hunnen till ett djup   af  mer  än   tvåhundra fot,
blef han förskräckt och förvirrad af hemlighetsfulla
buller   och   en svafvellukt samt tvangs att    låta
skyndsamt draga sig upp igen.

Vi vilja ytterligare, äfven nu på vägvisarnes ord,
berätta följande förfärande händelse, »en enkel
episod», säger Deville, »af denna gamla afskyvärda
slafinstitution, som så länge dröjt att duka under
å Förenta Staternas mark».

Tvenne slafvar, som flytt från en stad i Alabama
och sökte att uppnå nordstaterna, togo nattetid en
tillfällig fristad i Mammuth-grottorna, i hopp
att der hålla sig dolda länge nog för att bringa
sina förföljare ur spåren. Men man missleder icke
lätt menniskojägarne, understödda, som de äro, af
den råa instinkten hos vilda stöfvare, som blifvit
särskilt dresserade för negerjagt. Också gaf, få
timmar efter det att de stackars förlupna negrerna
tagit sin tillflykt till en ganska aflägsen lönnvrå,
det vilda kopplet, som uppvädrat deras spår, framför
ingången tillkänna för sina värdiga ledare, att det
sökta bytet fanns i närheten. Då börjades i de tusende
vrårna af den dystra labyrinten en ny jagt, en jagt
vid facklor, hvarvid icke saknades hvarken hornlåt
eller glädtiga rop bland traktens talrika gentlemän,
ägare och uppfostrare af mensklig boskap. Denna
hetsjagt varade en hel dag. Slutligen blefvo de båda
flyktingarne, ringade från den ena lönngången till den
andra, från den ena kryptan till den andra, drifna
åt ett galleri, som gränsar till den 'Bottenlösa
afgrunden'. Der, med bojorna och tortyren bakom sig
och döden framför sig, tvekade de icke. Hundarnes
tjutande och menniskoleverantörernas jagtrop besvarade
de med ett utmaningsskri. Man såg dem ett ögonblick,
vid skenet af de mot dem framkastade facklorna, stående,
hållande hvarandra i händerna, vid den gapande
öppningen -- derpå störtade de sig ned i afgrunden,
som var så djup, att de olyckliges fall icke ens lät
höra något genljud!


I Mammuthgrottan. -- Bottenlösa afgrunden.


Denna afgrund är icke det enda svalg af detta slag,
som man finner i Mammuth-grottorna; der finnes
en mängd förfärliga remnor, liknande brunnar, och
hvarest vattnet fordom inträngde och störtade sig i de
underjordiska reservoarerna. Hvalfven till dessa djupa
hålor äro korsbågformiga och deras väggar uthuggna i
pelarform, liksom af en cyklophand; man skulle der
kunna tro sig vara i en katedral om trehundra fots
höjd.

År 1864 ville en engelsman, för att föreviga sitt
namn, undersöka djupet af ett bland dessa svalg. Han
lät nedhissa
sig vid ett rep och uppnådde afgrundens botten,
hvarest han fann en sjö, hvars vatten var friskt och
flytande; från alla sidor reste sig ett oöfverstigligt
skrank. »Det förvånar mig», säger Duvergier de
Hauranne, »att den nye Empedocles icke dök ned
i vattenhvirfveln och försökte det originella
äfventyret af en sjöresa i denna outforskade verld.»

På något afstånd derifrån kommer man in under den
icke mindre än fyrahundratrettio fot höga Jättedômen,
som med sin vidsträckta kupol betäcker ett kolossalt
rum. Det är omöjligt att urskilja det höga hvalfvet,
som förlorar sig i djupt mörker.

Längre in finner man omsider det märkvärdigaste
stället i dessa sköna grottor; det är Stjernkammaren.

Man anländer genom ett bredt galleri, hvars upphöjda
hvalf är insvept i skugga, -- en gammal bädd af någon
stor flod i mörkrets verld. Murarne aflägsna sig,
tomrummet vidgar sig, och ni blickar upp i höjden:
ja, det är väl himlen, som lyser der uppe.

Jorden är således öppen? Det är natt; vår promenad
har varat ända till aftonen! Men se dessa tvenne
hvita murar och deras profil, som aftecknar sig
der uppe på himlen; det är som en ödslig ravin, en
uttorkad flodbädd. Jag ser ännu icke några stjernor;
det är väl ändock natthimlen, en natt utan måne,
lugn och ren, upplifvad af ett mildt blått sken.

Ni går några steg; se noga efter! Hvad är det ni ser
lysa der uppe liksom en stjerna, som tindrar fram och
försvinner? 

Tycker ni er icke se hvita och lätta moln
tåga fram öfver himlen?

Hvad tystnaden är djup! Hvilken orörlighet i denna
lugna natt!
Hvilken är då denna torra, stumma, ödsliga trakt,
hvarest naturen förlorat ända till detta obestämda
lätta sorl, som beledsagar dess sömn?

Ni lyssnar, ni återhåller andedrägten; nej, icke
ett ljud, icke en pust, icke en ljum och upplifvande
fläkt i denna kalla luft!

Ni tiger, som om er röst icke der kunde återljuda.

Ni tycker er förflyttad till någon af dessa döda
och nakna planeter, hvarest den mineraliska naturen
herrskar i skötet af en tyst och förfärlig ödslighet,
till en jord, som solen icke värmer, och hvarest hon
ej alstrar något slags lif.

Hela denna fantasmagori erhålles genom fackelskenet,
som genom vägvisarnes fyndighet från skiljaktiga
punkter kastas på salens   hvalf,    hvilket består
af   en   annan stenart   än   väggarne, af en mörk
gips  med grönaktig    glans    och helt och hållet
betäckt med gnistrande kristallisationer.

Nu kommer man till Clevelands aveny, hvars väggar
synas betäckta med tjusande blommor af sällsam finhet
-- en iakttagelse, som göres äfven af de mest prosaiske
resande.

Gången gränsar intill Balsalen med snöväggar; det
lysande öfverdrag, som betäcker väggarne, har i
sjelfva verket en skär hvithet.

Vägarne, ömsom breda eller smala, jemna eller
branta, föra derifrån till Klippiga bergen, der man
oupphörligt måste klättra öfver väldiga klippblock,
som lösslitit sig från hvalfvet.

Genom dessa stela massor och breda remnor, som tyckas
förespå andra betydande jordras, kommer man slutligen
till Féernas grotta, hvarest oräkneliga stalaktiter,
ordnade till ofantliga kolonnader,         bilda
praktfulla hvalfbågar af ett verkligen féartadt
utseende. Från alla sidor nedsipprar
vattnet; från alla håll hör man droppar falla,
hvilkas plaskande genljuder i dessa mörka gömslen.


I Mammuthgrottan. -- Féernas grotta.


I den inre delen af salen ser man en grupp,
framställande toppen af en oerhörd palm; grenarne,
behagligt böjda, synas som huggna i ett block af
österländsk alabaster; på spetsen af denna täcka
ensemble sorlar en källa, som under seklers förlopp
varit upphofvet till dessa kalkaflagringar, som skimra
i fackelskenet. Ljuset, utspridt i de mellan dessa
sedimentära bildningar lemnade tomrum, är anledning
till hela genomskinligheten. De fina hvalfbågarne,
prydda med besynnerligt formade fransar, som utbreda
sig öfver vandrarens hufvud, kunna äfvenledes för
hans ögon framställa en präktig
löfsal af hvit marmor. Också betecknar man denna
egendomliga grupp än med namnet Palmen, än med
benämningen den Underbara löfsalen.

'Féernas grotta' är belägen nära en och en half svensk
mil från ingången.

Nu hafva vi hunnit till den lägsta delen af
Mammuth-grottorna, till hvilken leder en labyrint af
korridorer, af hvilka en, trängre än de öfriga, har
erhållit den betecknande och pittoreska benämningen
Fatman's misery (den fete mannens olycka).

Man lyfter hufvudet mot Great-relief, derefter,
alltjemt nedstigande, passerar man Banditgrottans
kaos och omsider kommer man till Döda hafvet, en stor
underjordisk sjö, som
står i förbindelse med Styx, en liten flod,
som, lugnt tillryggaläggande sin bana i jordens
innandömen, tillväxer genom nedträngande regnvatten
och inre vattenfall och utan tvifvel genom
underjordiska kanaler förenar sig med Green-River,
som flyter utefter berget, hvari grottorna äro
belägna. 

Man bestiger en båt, som väntar besökarne
för att föra dem till andra stranden.

'Döda hafvet' har på flera ställen ända till
trettio fots djup och tvåhundra fots bredd; på de
djupare ställena är vattnet, då det icke uppröres,
så genomskinligt, att klipporna på bottnen synas och
farkosten tyckes flyta i luften.

Ingen pensel kan återgifva de ljusskiftningar, de
gripande kontraster, som fackelskenet, återspegladt
af vattnet, frambringar i den djupa natten.

Efter tusende omvägar kommer man inunder en upphöjd
och storartad båge, hvarest rösten klingar och
återskallar i uttänjda ekon såsom under hvalfvet i
en kyrka.

'Döda hafvet' sväller stundom öfver sina bräddar och
stiger till
en höjd af sextio fot; någon gång är till och med
galleriet helt och hållet öfversvämmadt.

Man sätter foten på land för att gå i gyttjan utefter sjön. 

Här och der qväker en enslig groda, förflyttad
till denna dystra verld   af det  nedträngande vattnet
från Gröna floden (Green-River).

Det är här man fångar den blinda fisken, grottornas
inföding. Detta sällsamma djur, som föder lefvande
ungar, är till färgen alldeles hvitt; det har
rudimenter af ögon, men ingen synnerv.

Man finner också i 'Styx' kräftor, som äro blinda
liksom fiskarne.
Längre bort i ett svalg, kalladt Malströmmen,
har man fångat råttor af en egendomlig art, stora
som kaniner, gråa på ryggen och hvita under buken;
äfvenså stora gula syrsor, tröga och stumma, hvilka
hvarken hoppa eller sjunga, släpande sig fram såsom
paddor och vägledande sig medelst stora antenner; samt
slutligen gula och svartfläckiga ödlor, som hafva
stora ögon utanför hufvudet. Man förmodar, att
i närheten finnes någon dold öppning, hvarigenom
förfädren till dessa hemlighetsfulla raser kunnat
nedtränga.

'Malströmmen', hvarom vi nyss talat, blef för några
år sedan undersökt af en oförskräckt ung man från
Louisville. Vi skola i ett följande häfte såsom
fortsättning meddela en kort uppsats härom.



Hvad vore lifvet utan kärlek.

Hvad vore lifvet, fann du ej ett hjerta, 
Som kärleksfullt emot ditt eget slog, 
Som med dig troget delade hvar smärta 
Och log mot dig, så ofta sjelf du log? 
En himmel, höljd i djup, oändlig natt, 
Der ingen stjerna mellan molnen satt, 
Att lysa dig uppå din dunkla stig! 
Hvad vore lifvet, kärlek, utan dig?

Ej finnes den, hvars hjerta aldrig bäfvat 
Af outsäglig kärleks ljufva fröjd; 
Ej någon, på hvars läppar aldrig sväfvat 
Bekännelsen derom, i blicken röjd. 
Men, fins han, fly! ty i hans kalla bröst 
En isig vinter härjar, ingen tröst 
Han gifva kan, hur djupt du blöda må,
Ty dina känslor kan han ej förstå.

Olycklig den, som under lifvets stunder 
Ej har ett bröst att luta sig intill! 
Han kan så lätt för bördan duka under, 
Han strida må så modigt, som han vill.
Men, när till honom hviskas hopp och tröst 
Af trogen kärleks milda, ljufva röst, 
Då blifver honom lifvet likt en vår, 
Som i sin fulla fägring nyfödd står.

Säg, fins en sådan kärlek väl i Norden? -- 
Den växer der, lik skogens stolta ek, 
Som sina rötter slår djupt ned i jorden 
Och trotsar modigt stormens vilda lek. 
En sådan kärlek, hur' är den ej skön! 
Ack, blifver den en gång din längtans lön, 
Då blifver ljus och glad också din stig 
Och lifvet strålar, leende, mot dig.

Ja väl! ty det en himmelsk kärlek finnes, 
Och jordens kärlek stamma bör från den. 
Den kärleken - hur' menskan är till sinnes 
Ej bor hos den, som ej har Gud till vän. 
Den kärleken bär menskokärleks namn. 
Slut ock din dödsfiende uti famn! 
Och kärleken, det himlens barn, hos dig 
Förklarar lifvet herrligt genom sig.

Rdt.



Kronolotsens berättelser,

upptecknade af Aldebaran.

IX. 

Pehr återser gamla bekanta.

Då jag återkom till Cherbourg från min expedition
med »L'Étoile du Nord» återtog allting sitt gamla
utseende. En dag sade markis de Pontchateau:

»Stora politiska hvälfningar förestå troligen
snart. Hans maj:t kejsaren har kallat mig till
hären och jag måste öfvertaga ett ingeniörsbefäl
derstädes. Jag hade först tänkt att taga dig med mig,
men -- äfven ditt fädernesland har anslutit sig till
Frankrikes fiender och det skulle kunna hända, att du
blefve tvungen att kämpa mot dina landsmän. Jag reser
derför utan dig och har för den skull funderat på,
om du skulle vilja qvarstanna här, då du kan få
en plats vid marinförrådet eller dylikt. Säg mig
nu, min gosse, hur du skulle vilja hafva det. Jag
hoppas, att våra segrar snart skola göra slut på detta
olycksaliga krig och jag ämnar då draga mig tillbaka
till mitt slott Pontchateau, der då äfven du alltid
skall hafva ett hem.»

»Ack, herr markis! jag kan aldrig nog tacka er för
all eder godhet mot mig; men då jag ej kan åtfölja
er, står min håg åter till mitt fäderneland. Jag har
redan länge längtat åter, och om ni tillåter mig,
skulle jag gerna vilja resa dit.»

Någon tid efter detta samtal voro vi färdiga att
skiljas. Det var ett svårt ögonblick. Jag älskade den
gamle ädlingen så, som jag skulle älskat en fader. Jag
skulle fara tidigt på morgonen eller rättare på
natten; Jean Rémole ämnade längs kusten föra mig
till närheten af Calais, hvarest, oaktadt kriget,
en mängd smugglarefartyg ofta uppehöllo sig. På ett
af dessa ämnade jag komma öfver till England och
derifrån till fäderneslandet.

Många voro de hjertliga råd markisen med faderlig
välvilja lade mig på hjertat.

Jag minnes så väl --
Hans vänliga ord
Stå än för min själ,
Fast öfver vår jord
Ett halft-hundra år se'n försvunnit.
De råd han mig gaf,
De följt mig alltse'n,
På land och på haf
Jag minnes dem än:
En eldskrift som än ej förbrunnit.

Slutligen öfverlemnade markisen till mig två
tusen francs, dels i guld, dels i anvisning på
Hamburg. »Detta», sade han, »är en ringa belöning för
dina tjenster, men jag hoppas att vi skola träffas
framdeles, för att ej mera åtskiljas.» Han lemnade mig
äfven ett bref, som han bad mig egenhändigt framlemna
till bankfirman Joseph Mayer i Hamburg. Slutligen sade
vi hvarandra farväl -- vi skildes med tårade ögon.

Några timmar härefter gungade jag på Kanalens
böljor. Markisens sekreterare, mr Vefour, och gamle
Martial, den muntre styrmannen, hade vid stranden
tryckt mina händer -- jag var ensam der jag satt
akterut på den vaggande farkosten. Tusen minnen
uppdöko för min själ. Jag genomgick mitt förflutna
lif; dess bilder, ömsom allvarliga, ömsom leende,
framställde sig lifligt för min själ -- och framtiden
-- hvad kunde den bära i sitt sköte?

Jag gick om bord på en engelsk fiskarbåt, som vi
anträffade utanför Havre, och skildes från Jean
Rémole, med hvilken jag skulle blifvit så nära
förenad, om ej, som jag förut berättat eder, ödet
hade annorlunda beslutat.

Vemodsfullt kastade jag blicken tillbaka till det i
fjerran allt mer försvinnande franska landet.
Farväl, o Frankrike! jag vill dig säga, 
Af länder är du skönast på vår jord 
Och din jag blefve, skulle jag ej äga 
Förut ett fosterland i högan nord.

Ditåt! ditåt! en längtan nu mig kallar 
Att ställa till min fosterbygd min färd. 
För dig, o Frankrike, min känsla svallar: 
Tag mot min sympati, du är den värd!

Jag ser dig kanske icke mer -- men glömmer 
Dig aldrig, skönaste bland länder fanns, 
Ditt minne städse jag i hjertat gömmer, 
Du är och blir ju alltid la belle France.

Åtta dagar senare inträdde jag på herr Joseph Mayers 
kontor i Hamburg samt aflämnade till bankiren
sjelf det mig af herr de Pontchateau anförtrodda
brefvet. Herr Mayer mottog mig utmärkt artigt samt
underrättade mig att jag ägde att uttaga hos honom för
min räkning deponerade 10,000 riksdaler svenskt, eller
att genom honom få dem sända, hvart jag behagade. Man
kan tänka sig min förvåning -- jag var rik, och detta
genom min välgörares godhet. I ett bref från markisen,
som låg inuti herr Mayers, bad den förre mig hysa
förtroende för bankiren -- tackade mig för min trohet
under den tid jag varit hans vän och bad mig återkomma
till honom »då jag hade sett mig omkring i verlden»
samt alltid anse honom som en fader.

Så den ädle skref. 
Se! jag ännu har qvar 
Hans vänliga bref 
Ifrån framfarna da'r. 
Ej förr eller se'n 
Har jag sett någon man, 
Så ädel och ren 
I sitt sinne, som han.

Då jag ännu hade öfver ett tusen riksdaler qvar af
de penningar, som min välgörare förut gifvit mig,
bad jag herr Mayer behålla mitt kapital tills vidare,
samt afseglade ett par dagar derefter till Göteborg.

Det var i slutet af Juli månad 1814 som jag återsåg
mitt fosterlands klippiga stränder och skär. Dessa
voro sig lika och jag igenkände dem -- men huru
olika var icke jag sjelf, hvilka äfventyr hade jag
ej upplefvat? Den fordne otymplige fiskargossen
hade försvunnit, och ehuru jag icke ägde någon
högre bildning, hade jag dock genom erfarenhet och
umgänge med sådane personer, som kapten Morman,
markis de Pontchateau, mr Vefour och Martial kommit
till insigter, som få af mina medmenniskor inom
den klass jag tillhörde voro i besittning af.

I Göteborg dröjde jag endast en dag, då lägenhet
fanns med en jakt till Grebbestad. En vemodig
känsla intog mig då jag passerade dessa sund och
vikar, der jag kände hvartenda skär, hvartenda
grund. Det var nu något öfver sex år sedan jag på en
dylik skuta passerade denna väg, men då i motsatt
riktning. Skepparen, som var från Strömstad, var
mycket förvånad öfver att en så fin herre, som han
behagade kalla mig, kunde, ej allenast styra skutan,
utan, hvad bättre var, äfven lotsa honom. Då jag
förklarade honom att jag kände vägen, och vinden
var gynnande, så seglade vi äfven om natten och voro
redan andra aftonen i Grebbestad.

Mitt första besök gällde naturligtvis patron Helling.

Men salteriet, det fanns ej mera, 
Det hade brunnit, likt många flera 
Uti vår skärgård, när sill'n tog slut, 
Och ingen visste hur eld'n kom ut. 
Der salteriet, det gamla skrället, 
Förr hade stått, lät patron i stället 
Ett hus uppföra, så stort och fint, 
Till färgen utanpå gredelint, 
Blott för att skilja det ifrån andra -- 
Den smaken kan man ju icke klandra. 
Vid gafveln var der ock flagg på stång 
Och utåt sjön syntes en balkong. 
Vid trappan utåt den närmsta gata
Ses två galioner så prydligt stata; 
Om ägarn inge de högt begrepp, 
Ty de ha' tillhört patronens skepp.

Sådant var det till sitt yttre der jag nu inträdde. Då
jag hörde röster från ett rum till venster i förstugan
knackade jag på och befann mig snart i sällskap med
tvenne män, af hvilka jag i den ene genast igenkände
patron Helling sjelf. Att den andre var sjöofficer
kunde jag se på hans uniform. Det redbara ansigtet
och den fryntliga minen ägde något tilldragande,
som genast slog an på mitt sinne.

Knappt hade jag helsat, förrän patron Helling reste
sig upp och efter ett par ögonblick utbrast:

»Nå förb... mig, ä'ke dä Pehr.»

»Jo, det slår allt in det, herr patron. Hur står det
till nu för tiden?» sade jag, i det jag fattade den
hand, han räckte mig.

»Jo bra, min gosse, bra -- men det var tusan hvad du
växt och lagt ut och blifvit schangtil se'n! Jo, jo,
så är det när man ä' hos utländska hertigar eller
hvad det var för en du var hos, som du skref en gång
för ett par år se'n om. Hm! du har ju varit i krig
med? Kommer just lagom att gå ut emot norsken nu. Sitt
ner och ta' en jamaikare nu, Pehr -- hm! hm! hvad
tusan var det för namn jag gaf dig nu igen ...»

»Pehr Seeman, gudfar, mins ni väl», sade jag, litet
tvekande huru han skulle upptaga titeln.

»Ja, ja, jag mins det nog», sade patronen leende och
tillade: »f--n till historia, hm! hm! kommer ihåg det
-- blef grundligt kuggad af tullsnokarne den gången.»
Och nu begynte han berätta historien om min födelse,
om jättegrytan m. m., som ni hört förut. Under tiden
betraktade mig den främmande. Med ett godt leende
afhörde han historien och yttrade, när den var slut:

»Men, min käre patron, det vore skäl att ni
presenterade er gudson för mig.»

»Jo jo men, kapten», svarade Helling och tillade,
vändande sig till mig: »Här ser du den tappre kapten
Elfving vid arméens flotta. Han har piskat ryssarne,
ska' du veta, och ämnar nu ta' i tu med norrmännen.»

»Det fägnar mig att göra er bekantskap», sade kaptenen
vänligt, i det han räckte mig handen.

Efter några ord, vexlade med min nye bekante, vände
jag mig till patron Helling, med en fråga som länge
sväfvat på mina läppar:

»Var god, patron, och säg mig huru det står till med
mina föräldrar -- jag menar Olle Börjeson och hans
gumma.»

»Hm! ser du, min gosse, det är så att -- ja att
-- jo, ser du, Olle träffar du aldrig mer, han blef
borta under en storm i höstas ... gumman är rask
och brukar komma hit emellanåt och fråga efter sin
Pehr. Hon bor qvar i stugan, och mor och jag ha' allt
plockat till henne litet emellanåt, men smått är det
allt för'na.»

»Gud välsigne er för det, patron», sade jag och reste
mig upp. »Kunde jag få låna en båt af er, så ville jag
gerna segla öfver redan i qväll. Och det säger jag er,
att nu skall det, Gud ske lof! ej gå någon nöd på den,
som så moderligt tog vård om mig,, när jag var liten
och hjelplös.»

»Rätt så Pehr, det har du heder af, men har du då
penningar tillräckligt?»

»Ja, det har jag -- och nu, patron, en båt till låns.»

»Se så! se så! inte ska' du flyga heller, men då du
lär vara min gudson, så tycker jag mest om den titeln
hädanefter och derföre får du väl ta' min grönmålade
segelbåt, som ligger vid bryggan; ta' Johan Petter
med dig och kom igen i morgon eftermiddag, så får
jag tala vid dig och höra dina äfventyr. Kapten är
qvar ännu då ...»

Knappt hade patronen talat ut, förrän jag var på
dörren och nere vid bryggan. Under det jag höll på att
sätta segel kom en pojke ned och helsade från patron,
att han skulle följa med »herr» Pehr. För tusan,
tänkte jag, det låter fint, men till gossen sade jag:
»kom med då», och kastade loss.

Så fort flög båten mellan kända klippor. 
Hvad minnen hägrade från fordna da'r! 
På många af dem har jag plockat sippor, 
Vid många fiskat med min fosterfar. 
Jag riktigt tyckte mig än kunna njuta,
Som när jag liten var, från berget der, 
Att långa timmar kika på en skuta, 
Som kryssade ibland de nakna skär. 
Och der på Otterön, der bäcken rinner,
Emellan buskar små, i hafvet ner, 
Tätt intill bergena jag säkert finner 
Det gamla hemmet -- ja, jag stugan ser! 
Hon lutar än så troget emot hällen 
Sin gamla ryggås, med sitt torftak på, 
Och solen färgar henne skönt i qvällen, 
I öppna fönstret balsaminer stå. 
En gumma träder ur det gamla huset, 
Hon skuggar ögonen med skrumpen hand 
Emot det purpurstarka aftonljuset,
Att se hur båten lägger in till strand. 
Hon är sig lik! liksom hon fordom stod der 
Och yra gossen ropade vid namn. 
Ja, det är hon! det är min fostermoder;
Jag skyndar upp -- ta'r gumman uti famn.


Återkomsten till hemmet.


Först höll den goda varelsen på att dåna af
förskräckelse och derefter af glädje. Jag förbigår
den första timman af återseendet. Då jag fått upp min
sjömanskista, började jag derur framtaga åtskilligt,
som jag köpt för att förära den gamla, och jag glömmer
ej hennes förtjusning öfver den rosiga kaffeservisen,
den stora rödblommiga schalen, med mera smått. Allt
emellanåt fick jag stiga upp, så att gumman fick
betrakta sin Pehr från alla sidor. Det var en glad
afton -- jag minnes den än. Då jag äfven försett mig i
Göteborg med ett temmeligen stort förråd af matvaror
var snart en qvällsvard uppdukad. Mor berättade nu,
att hennes man Olle hade drunknat hösten förut, men
att fru Helling varit mycket hjelpsam emot henne,
och att, ehuru jag skrifvit flere bref, ej mera än
ett framkommit.

Nu började naturligtvis tusende frågor, och jag fick
sätta mig och berätta allt hvad jag omtalat för eder, samt,
hvilket ej var så lätt, förklara en mängd saker,
som föreföllo den goda gumman »konstiga».

Dagen derefter seglade jag öfver till patron Helling,
som jag träffade inbegripen i ett lifligt samtal med
kaptenen. Knappt hade jag inkommit, förrän patronen
ropade:

»Välkommen Seeman! sätt dig nu ned och berätta oss
dina äfventyr, så skall du sedan få höra på ett
förslag, vi båda hafva att göra dig.»

Efter att hafva omtalat hvad som under min bortovaro
händt mig, vände jag mig till Helling, frågande:

»Nå, gudfar! hvad var det för ett förslag, som ni talte om?»

»Jo, ser du, saken är den, att kapten Elfving är här
för att skaffa sig ett par tre man till sin kanonslup
och han har en konstapelplats ledig. Skulle du vilja
antaga den?»

»Ni skulle ju kunna antaga mitt tillbud såsom
volontär. Ni skall då få bli' ett slags arklimästare
om bord och jag är säker på att vi skola blifva goda
vänner, ty jag känner mig redan dragen till eder»,
sade kaptenen och klingade sitt glas mot mitt.

»Jag vet verkligen inte hvad jag skall säga om
edert förslag, mina herrar, -- men jag hade tänkt att
vara hemma och se om min gamla fostermor en tid samt
sedermera läsa på examen och köpa mig ett litet fartyg
för att segla med.«

»Bah!» sade patronen, »du är ännu så ung, så att du
kan gerna ge dig ut. Du är inte rädder af dig; att gå
här och lata dig, det skall du hålla dig för god till,
utan gå du med och kom hem med en medalj till.»

Efter att ha' funderat en stund, räckte jag kapten
Elfving min hand och sade: »Jag följer med er, med
förbehåll att jag först får vara hos min mor ett par
dagar, och värfvas för viss tid, det vill jag ej.»

»Nej, nej, min käre Seeman, ni blir underofficer och
kan taga afsked när ni vill, sedan det här småkriget
blir slut. Och nu, min kära patron, dricka vi en skål
för konstapeln i kongl. flottan, Pehr Seeman.»

»Hurra!» dundrade patronen och tilllade: »och glöm
inte medaljen.»

»Nej, nej, gudfar, men, medan jag är borta, så skall
ni vara bra och bygga om stugan åt gumman derute,
så att jag får mig ett rum med der, med utsigt åt
sjön. Här äro hundra specier, och skulle det kosta
mer, ska' j få det som behöfs. Trefligt och nätt
skall det vara, gudfar, och det förstår j er nog på,
det synes nog på edert nya vackra hus.»

»Hm! hm!» mumlade patron Helling, synbarligen
smickrad. »Du kan lita på att jag ska' göra mitt
bästa, min gosse.» 

»Och nu, herr kapten», sade jag, i det jag reste mig upp
och gjorde honnör för kapten Elfving,   »anhåller
jag  om fyra dagars permission.»

»Beviljas,   min vän»,  sade kaptenen leende, »och
inställ dig  då i Strömstad om fyra dagar, så är du välkommen
om bord på Thor.»

*

Än trenne dagar till jag bor 
På Otterön, hos fostermor, 
Men slutligen jag afsked ta'r 
Af gumman, som rätt sorgsen var, 
Och reste så till Strömstad in,
Att träda der i tjensten min, 
Och nästa gång ett litet blad 
Ur krigets bok, från Fredriksstad, 
Jag skall för er berätta då, 
Om ni vill lyssna deruppå.


Sommaren på landet.


I trädgården.


Hvad sommar'n på landet har stora behag
--  Ni stadsboer kunnen bestämdt det ej fatta.
--  Här äger man frihet att hela Guds dag 
Få tumla på ängens smaragdgröna matta 
Samt plocka konvaljer och sätta i glas 
Och fara i väfslup kring speglande fjärden
Och tänka att verlden 
Är till blott för löjen och lekar och ras.

Här dofta linnéa, narciss och syrén; 
Här ångar violen i halfdunkla natten
Och blommorna hänga i flock på hvar gren 
Och spegla sig täckt uti källornas vatten; 
Här orrarne spela och vakans musik 
I milda ackorder ur skogarne klingar;
Och lärkan sig svingar 
Mot glänsande sky öfver blånande vik.

Här smultronen glöda på bergsskrefvans brant 
Och rågen helt sirligt sig bugar för vinden; 
Här bäckarne hoppa på klippornas kant 
Och humlorna suga sin honung ur linden;
Här körsbären glöda i morgonens glans 
Och stararne smälla med näbben i alen;
Och grönskande dalen 
Står kantad af skogarnes doftande krans.

Här gungar zefiren i björkarnes topp, 
Der kuttrande dufvorna kyssa hvarandra, 
Och solen försvinner och månan går opp 
Och manar oss ut, i dess strålar att vandra 
Bland nattvindens suckar och susande blad 
Och skiftande vifvor på grönskande näset,
Fast daggiga gräset 
De tunnklädda fötterna gifver ett bad.

Här metar man laxar ur böljorna opp, 
Här skjuter man änder (den lofliga tiden), 
Här ser man, hur törnrosens svällande knopp 
Behagfullt mot solen står lutad och vriden. 
Ja, här kan man njuta af sommarens dag 
Och fullt till dess värde och skönheter skatta
Samt lära sig fatta, 
Att sommar'n på landet har stora behag.

Reinhold Winter.


En faders testamente till sina döttrar.

II. 

Sedlig fulhet.

Egenkärleken, denna för sjelfbevarelsen oumbärliga
naturdrift, har blifvit inplantad hos alla lefvande
väsenden; men blifver den en uteslutande driffjäder
för den menskliga verksamheten, så nedsjunker den till
last, och detta icke blott till en af de nesligaste,
utan ofta rent af till en af de förfärligaste.

Hos mannen är egenkärleken beledsagad af stolthet,
hos qvinnan af fåfänga; ur den med egenkärleken
parade stoltheten uppstår hos mannen ärelystnad;
ur den med egenkärleken parade fåfängan uppstår hos
qvinnan behagsjuka.

Den äregiriges mål är äfven den behagsjukas; begge
vilja herrska, och begge se i de menniskor, af
hvilka de äro omgifna, blott verktyg, skapade för att
tjena och upphöja dem. Den tillgifvenhet, de vinna
hos andra, tjenar, blott som medel att beherrska
dessa. Oemottagliga för alla ädla rörelser och
känslor, synas de blott hafva sinne för den glädje,
som beredes dem genom framgången af det intryck, de
förstå att göra på andra, och denna glädje stegras
med deras medtäflares förödmjukande och med det
afundsjuka raseri, som dessa dervid lägga i dagen.

Sedan den egenkära och fåfänga qvinnan i sin ungdom
herrskat genom glansen af sin skönhet, genom sitt
yttre behag, genom sina prydliga kläder, blifver
hon under den mognare åldern ganska ofta icke just
gudfruktig, utan skrymterska; hon prålar med sina
regelmessiga besök i den offentliga gudstjensten; hon
visar sig sträng mot andra, ogillar allt öfverseende,
och till och med på den plats, hvarest alla ödmjuka
sig, vill hon herrska. -- Men i synnerhet i skötet af
familjelifvet anställer denna själens kräftskada de
rysligaste härjningar.

Den egenkära unga flickan skördar, utan att derför
göra sig förebråelser, en ofta blind ömhet från
sina föräldrars sida, för att tillfredsställa sin
egenkärlek, fåfänga och prålsjuka och göra sin
omgifning till tjenare åt sina nycker.

Den egenkära makan sträfvar efter ett obegränsadt
välde öfver sin make; än vill hon uppenbarligen
herrska genom den fruktan, hennes ofta förekommande
trumpenhet, hennes elaka lynne, hennes vredesutbrott
ingifva; än smickrar hon tvärtom straffbara
svagheter,   ur   hvilka   hon  hämtar   sin   kraft;
hon  upptager allt med bifall; hon förstår att
genom tusende osynliga   band  fängsla   sin   make,
i det   hon inbillar honom, att han är herre,   under
det att   han i verkligheten dock ingenting annat är,
än hennes slaf.

Hos modern yttrar sig egenkärleken genom en
vansinnig ömhet   för   sina   barn;  så länge hon
sjelf lefver, vill hon se dessa lyckliga;   och för
detta   egoistiska   behof,   denna rent personliga
tillfredsställelse, uppoffrar   hon   omsorgen   för
sina  barns framtida lycka.

Med tvekan,   mina   älskade   döttrar,
afslöjar jag nu för
edra blickar en dyster målning ... men eder faders
stämma har kanske redan for alltid upphört att
ljuda, när fåfängans röst med starka ljud träffar
edra öron; i en tidsperiod, då  verlden åt eder
offrar en berusande hyllning, och hvilken ofta 
afgör qvinnans hela lefnadsriktning! Denna tanke
besegrar  min tvekan; jag måste meddela eder, jag
måste for eder lägga i dagen, huru det onda   alstrar ondt,   och
huru ingen dödlig  kan afvika   från   den   rätta
vägen,   utan att redan här nere   hemfalla åt det
förtjenta straffet.    Frid vare öfver den olyckligas 
stoft,  om hvilken jag här talar, och
hvilken, ännu helt
ung,  upphörde att lida!    Måtte dock åtminstone
exemplet af henne tjena eder till en varnande lärdom!

Hon var utrustad med många yttre företräden. Som barn
ägde hon detta naturliga behag, som vinner hjertan;
derföre beherrskade hon också redan i barndomen sin
omgifning. Förgudad af sin moder så väl som af sin
onkel, hos hvilken sistnämde de begge bodde, älskade
hon, om möjligt, sig sjelf ännu mer än hon älskades;
och sålunda hade sjelftillfredsställelsen blifvit det enda målet för
hennes sträfvan. Svagheten hos hennes ögon,
hvilken man väl skulle hafva kunnat afhjelpa,
tjenade henne till förevändning att visa ifrån sig
hvarje undervisning. Sedan hon sålunda uppvuxit i
okunnighet och lättja, hade hon uppnått den ålder,
då unga flickor tro, att de kunna kasta ifrån sig
alla bildnings- och undervisningsböcker, emedan man
i adertonde året icke behöfver lära någonting vidare.

Med åren växte hennes egenkärlek och fåfänga. Som
barn åtnöjde hon sig med att beherrska sin familj; som
ung flicka fattade hon behag för den vurm, som redan
störtat så många af hennes kön i förderfvet. Hon var
begåfvad med kroppsliga behag; hon hade lärt så mycket
musik, att hon kunde sjunga hjelpligt och ackompanjera
sin sång. Förstånd fattades henne icke, men det
var icke utbildadt, om också fint och intagande;
också smickrade hon sig med hoppet om ett lysande
giftermål -- hon, den unga flickan utan förmögenhet,
utan vetenskaplig bildning, men som likväl inbillade
sig kunna berömma sig af så många företräden! Från
det ögonblicket började förfallet af hennes sedliga,
såväl som hennes fysiska natur.

Hon var hittills i besittning af en utaf det jordiska
lifvets mest ovärderliga gåfvor, en blomstrande
helsa; men att befinna sig väl och hafva röda
kinder utgjorde i hennes ögon egenskaper, som hvarje
menniska af den lägsta härkomst kunde dela med henne,
hvaremot en blek ansigtsfärg syntes henne vara lika
anslående som intressant, emedan den påminde om
någonting öfverjordiskt, en engels natur! Frivilligt
underkastade hon sig derför ett slags svältkur och
använde dertill medel, som måste undergräfva den
starkaste helsa.

Före klockan tre eller fyra på morgnarne gick hon
aldrig till sängs; deremot steg hon upp så sent som
möjligt, för att sålunda förkorta den för henne så
långa dagen, och ville, oaktadt alla böner, icke taga
sig någon rörelse i fria luften; på sin höjd förmådde
henne en ny toalett att gå ut, emedan det beredde
henne nöje, att visa sig i den för andra. På sådana
dagar började redan tidigt qvalen af hennes snörlif,
som hämmade kroppens vigtigaste organer i deras
normala verksamhet. Det herrskande modet fordrade
en taille, som påminde om en geting; korsetten var
derföre utomordentligt lång och smal öfver höfterna;
axelstyckena voro så smala och anbragta på ett
sådant sätt, att hvarje fri rörelse blef omöjlig;
ärmarne omslöto öfverarmen så hårdt, att derigenom
förorsakades en stickande känsla i armarne. Denna
modets tvångströja blef hinderlig för den fria
andningen och hämmade blodomloppet. Halfstöflar,
som voro så utomordentligt trånga, att hvarje steg,
hon gick, förorsakade henne svåra smärtor, fulländade
de mest olikartade qval, som hon med glad uppsyn och
leende mun fördrog, så länge det i hennes närhet
fanns beundrare af hennes skönhet och elegans. Vid
bordet berörde hennes läppar knappast födoämnena,
äfven om dessa hörde till hennes favoriträtter;
och med en otvungenhet, som skulle hafva förvånat
hvar och en, som känt hennes qval, visade hon sig
dervid älskvärd, behagfull och tjusande, ehuru alltid
haltlös.

I hennes familj förekommo talrika bjudningar, i hvilka
blott skenet af lyx glänste; dessutom visade man sig
också ofta i stora verlden. Teater, konserter och
baler togo en stor del af hennes nätter i anspråk,
hvarunder hon tillvann sig de stoltaste triumfer, i
thy att hon gjorde den ena eröfringen efter den andra
och förstod att genom sin dyrbara elegans fördunkla
alla andra qvinnor; ty just för att öfverglänsa andra
af sitt kön göra qvinnorna ofta de mest vansinniga
utgifter; för männen är det höga priset å en dyrbar
klädespersedel, en fin spetsbesättning, ett guld-
och perlsmycke merendels obekant, hvaremot qvinnorna
ganska väl känna priset på dessa föremål och med
förnämt förakt se ned på dem, som
med liknande alster af ringare värde våga en täfling
i afseende på toaletten.

Var hon återvänd hem, så försvann med älskvärdheten
äfven hennes glädtiga sinnesstämning, och hon röjde
detta elaka lynne, som stundom föregår förslappningen;
-- men detta elaka lynne framträdde så mycket mera
oemotståndligt, när segern öfver medtäflarinnorna
icke varit fullständig; och för den svikna fåfängan
hämnades hon då på sin omgifning.

Under dagen hade hunger och försakelser gjort
sig kännbara, blott under natten unnade man sig
vederqvickelse. Då först, sedan man i spegeln
undersökt, huruvida klädseln ännu var lika sorgfälligt
ordnad, som i det ögonblick, då man lemnade huset,
befriade man sig från sina bojor och satte sig till
bords. Der satt då modern, eller snarare slafvinnan,
och kunde för sömn och trötthet knappast mera
hålla hufvudet upprätt; men hennes tillbedda dotter
hade ännu mycket att berätta henne om segrar och
nederlag; och var samtalsämnet slut, så ville hon höra
föreläsning ur någon ny bok, eller hade hon öfver
hufvud ingen lust att sofva; och denna egoistiska
moder, som, för att spara sig smärtan att se sin
dotter gråta, från hennes barndom hade försummat
att bestraffa henne för till och med de gröfsta fel,
och hvilken hade den falska föreställningen, att hon
blef desto mera älskad, ju mera hon visade sig svag,
lemnade, med tårar i ögonen, den tillbedda dottern,
emedan denna blott allt för ofta tillät sig till
och med det bittraste hån emot henne. J vänden er
med rörelse bort från denna bild, mina barn; och dock
förblifver min skildring vida efter den sedliga fulheten
hos denna förebild.

Således förvandlar egenkärleken menniskohjertat
icke plötsligt; dess inflytande verkar blott
småningom, förslöande den naturliga känsligheten
och undertryckande dess rörelser; hvad den icke kan
undanrödja, kastar den under sig, och tvingar det
för handen varande att finnas till blott för och
genom den samma. Af egoism hade den olyckliga modern
förklemat sitt barn; af egoism hade onkeln förklemat
sin syster och systerdotter -- alla hade bidragit att,
enligt evangelii uttryck, samla glödande kol på
hennes hufvud.

Snart förmärktes resultatet af de qval, som den
behagsjuka underkastade sig; hennes helsa började
vackla. Då blef jag tillkallad som läkare. Denna unga
qvinna, som, i afsigt att behaga, hade pålagt sig och
med leende mun fördragit så många qval, förlorade
allt mod och tålamod under sina sjelfförvärfvade
lidanden. Hennes hårdhet, hennes orättvisa, hennes
sjelfviskhet verkade, att hon icke en gång märkte,
huru hennes moder, ännu sjukare än hon, dukade under
för tyngden af bekymmer och samvetsagg. Slutligen,
när hon började begripa och inse den förfärande
sanningen, då bäfvade hon vid tanken, på det
öfvergifna tillstånd, hvari hon snart skulle befinna
sig, och syntes glömma sig sjelf -- jag säger: syntes,
ty i detta vigtiga ögonblick glömde hon sig
icke; de klagorop, som undsluppo hennes mun,
öfvertygade mig -- att hon i främsta rummet utgöt
bittra tårar öfver sig sjelf!

Skilsmessans stund var kommen. Välsignande sin älskade
dotter, slöt modern sina ögon för alltid; och icke
långt derefter inställde sig eländet. Alla tre hade
hittills lefvat i ett skenbart öfverflöd, i thy
att de för fåfängans egensinniga anspråk uppoffrade
allt. Tryckta af skuldernas tyngd undandrogo sig nu
morbroder och systerdotter genom en hastig flykt sina
borgenärers allt mer besvärande förföljelse.

Tre år senare förde händelsen mig tillsammans med den
af bekymmer tidigt åldrade onkeln. Han bad mig att
besöka hans systerdotter, som på det betänkligaste
insjuknat. Begge hade dragit sig tillbaka till den
mest aflägsna del af staden.

Hvilken förändring hade icke försiggått med den
olyckliga! Knappast kunde jag i denna afmagrade
gestalt med det blyfärgade ansigtet upptäcka några
spår af tidigare skönhet. Hennes rygg var krökt i
följd af lidanden hos magen, som beständigt hade
varit sammanpressad genom det trånga snörlifvet och
så ofta dömd till långa fastor, hvarföre den också
icke mer kunde fördraga några näringsmedel. På hennes
plågoläger varseblef jag en liten toalettspegel, som
ofta rådfrågades. Den sjukas hårprydnad visade spår
af fåfäng behagsjuka, och ett här och der anbragdt
band- eller spetsstycke bevisade, att de gamla vanorna
ännu voro förherrskande. Emellertid hade dock äfven
religionen med sina läror, sin uppmuntran och tröst
trängt ända till henne; men egenkärleken förmår
hvarken att begripa eller uppskatta den religiösa
sjelfförnekelsen. Med den ånger, som religionen väckt
och utvecklat, blandade sig detta stelnade hjertas
oböjlighet, som ur denna upphöjda kraft skapade henne
ett nytt vapen, för att beherrska den tillgifne vän,
som Gud i sin barmhertighet tilldelat henne.

Med blödande hjerta aflägsnade jag mig. Då jag
lemnade denna sorgliga plats, trädde för min själ
minnet af mina föräldrar, och jag tackade Gud! Med
hvilken upplyst ömhet, med hvilken upphöjd själsstyrka
hade vi icke alla blifvit uppfostrade! Jag visste af
egen erfarenhet, hvad det kostar föräldrahjertat,
att behöfva pressa tårar ur älskade barns ögon;
men jag visste också, huru nödvändigt det ofta varit.

O, mina barn, vaken beständigt öfver eder sjelfva! Det
sköna och milda välde, som tilldelades edert slägte
i denna verlden, passar blott den ädla jungfru,
som af kärlek till andra vet att glömma sig sjelf;
det tillkommer blott den tillgifna maka, som hvarken
utöfvar tvångsvälde öfver sin man, eller nedlåter sig
till rollen af hans smickrerska; det anstår slutligen
blott den förståndiga moder, som äger mod att för
sina barns framtida väl offra den för en enda dag
ofta dyrt köpta sällheten.



Bilder från Walakiet.

I sydöstra hörnet af Europa, nere mot europeiska
Turkiet, söder och öster om det österrikiska
kronlandet Siebenbürgen, ligga två af nära beslägtade
folkslag bebodda länder, Moldau och Walakiet,
hvilka nu äro förenade till ett land, under de fem
stormakternas protektion, och vanligast benämnas
»Donaufurstendömena». Lika välsignade, som dessa
länder af naturen äro -- de naturliga och i myckenhet
förekommande produkterna bestå af ädla metaller, vin,
boskap, salt och vax --, lika olyckliga hafva dess
bebyggare varit och äro det ännu. Lugn och frid,
rätt och laglig ordning äro nästan som tillfälligt
besökande gäster inom Donaufurstendömenas gränser,
och våra dagars historia, som har en och annan blodig
fläck för detta lands räkning, visar att detta lilla
folk, uppgående i båda länderna till knappt fyra
millioner menniskor, gifvit den europeiska politiken
ganska mycket att fundera på. Härtill bidrager,
utom landets inre tillstånd, dess
läge mellan de tre rivaliserande makterna Ryssland,
Österrike och Turkiet, hvilka samtlige i sin mån
bidragit till att underhålla oron och misstänksamheten
hos den okunniga och förslafvade befolkningen --
okunnig genom ett tyranniserande prestvälde, viljelös
genom despotiska och sedeslösa adelsmäns förtryck.

Öfver detta folk, så rikt i afseende på materiela
hjelpmedel och dock så förslafvadt, så lyckligt
utrustadt i intellektuel begåfning och dock så
okunnigt, så framstående i politiskt afseende,
såsom innehafvande, så att säga, nyckeln till
den stora »Orientaliska frågan» och dock så föga
kändt -- öfver detta folk, som, ännu till hälften
qvarstående i barbariets natt, endast förmått att
fatta skimret af civilisationens morgondager, utan
att förstå ljusets väsen, hvilar en slöja af mystik,
ett mytiskt täckelse, kan man säga, sådant som för
våra blickar höljer fornverldens folk. Ingen af dessa
stora allfartsvägar,
på hvilka blott nyfikna eller någon gång vetgiriga
turister genomströfva skilda länder, har hittills
utmynnat i Donaufurstendömena, hvaraf förklaras
den ringa kännedomen i allmänhet om detta land, en
kännedom, som hufvudsakligen inskränker sig till
hvad som kunnat inhemtas på en färd utför Donau,
hvars nedra flodbädd utgör den naturliga gränsen för
Walakiet i söder mot Bulgarien. Landets utseende och
rättstillstånd samt befolkningens sinnelag locka icke
heller till besök, huru tilldragande de främmande
förhållandena än kunna vara för ett vid civiliserade
samhällens ordnade detaljer vandt öga. Nu håller man
dock på att förena Donaufurstendömena med det öfriga
Europa, en jernväg är nämligen påtänkt, om ej redan
under byggnad, och man kan sålunda med temmelig
säkerhet beräkna tiden, då moldauern och walakern
skola kunna räknas vara »såsom en af oss».

Till dess något sådant sker, bör dock hvarje
upplysning om  detta land och dess befolkning
vara välkommen.    Under denna förutsättning skola
vi här nedan och i ett följande häfte, hvad det
ena af de förenade     länderna, eller Walakiet,
angår, meddela     en     kort skildring   om
egendomligheterna      beträffande såväl landet
som    folket,    förutskickande några orienterande
historiska notiser.

I senare hälften af trettonde århundradet inträngde
ifrån Fogarasch siebenbürgiske höfdingen Radu
Negru och intog landet vid Dimbowitzafloden,
fördelade det bland sina bojarer, tillsatte en
af tolf ledamöter bestående senat och grundade
ett valrike. Han underkufvade hela det nu varande
Walakiet. På samma sätt skedde det med Kumanien,
som efter den nye statsgrundaren kallades Bogdanien,
men som senare, efter floden Moldava, kallades Moldau
och sträckte sig till Dnjestr. I början af sextonde
århundradet kommo begge furstendömena under turkiska väldet och förlorade sin
rätt till fursteval, så att herrskarevärdigheten
kunde köpas i Konstantinopel. Sedan 1716 brukade
sultanen på tre år ditsända dertill utsedda
phanariotiska furstar, som endast voro arrendatorer af
statsinkomsterna. Dessa försålde bojarvärdigheter,
utsögo landet och samlade åt sig rikedom. Genom
freden i Adrianopel 1829 tillvann sig Ryssland
rättigheten att »skydda» detta land. En stor del
af den förnämare befolkningen var grekisk och
beslägtad med phanarioterna. Först 1834 infördes
ett ordnadt statsskick. Genom freden i Paris 1856
och konventionen 1858 fick landet konstitutionel
regering och förenades 1861 med Moldau under en
furste. Så långt det historiska.

Man räknar bland befolkningen hvar tjuguåttonde person
såsom adelsman. Utom bojarerna, som äro de förnämsta,
gifves det en lägre adelsklass. Få af dessa adliga
lefva på landet, der i stället större delen af det
andliga ståndet har
sin tillvaro. Befolkningen, bland hvilken förekomma
judar och zigenare, är kraftigt byggd, har vanligen
bruna, nästan svarta, eldiga ögon, svart hår och
frisk ansigtsfärg, samt är temmeligen liflig och
icke utan behag, man kunde säga skön. Flertalet,
bönderna, lefver utan egendom i djupt betryck,
så att nationen representeras af de till ett par
tusen uppgående bojarerna, som ensamt äga politiska
rättigheter, under det att alla andra endast hafva
skyldigheter. Folket är i allmänhet godmodigt,
måttligt, renligt, till och med i de fattigaste
hyddorna, då deremot gator och vägar äro oerhördt
smutsiga. Ungefär trettiotusen zigenare (sex tusen
familjer) lefva fördelade på åttionio kolonier, der
de arbeta såsom bönder. För hvarje zigenarby finnes
det en höfding ibland dem, och alla stå de under en
sjelfvald Fataf eller zigenarkonung. Nationaldrägten
består af långa byxor och skor med öfverliggande plös
af hvitt tyg med röda och blåa prydnader; den medelst
ett bälte sammanhållna skjortan bäres utanpå byxorna;
ytterligare en väst och brun kappa jemte mössa af
fårskinn. De äldre bojarernas mössa är
ballongformig. Bojarernas klädedrägt är vanligen
den turkiska, men damernas rättar sig efter
parisermoden. Bondqvinnorna, med vackraste växt och
utvecklade former, bära ett långt lintyg med långa
ärmar, ofta sorgfälligt utsiradt med rödt och blått
eller glasperlor och guldglitter, och linda om lifvet
en stor brun ylleduk med horisontelt brokiga ränder,
på så sätt, att i vissa trakter en, i andra åter
begge sidorna lemnas öppna, så att lintygets brokigt
utsirade sömmar blifva synliga. De gifta linda en duk
om hufvudet, och de ogifta bära håret i flätor. Om
vintern kasta de öfver sig en med pelsverk fodrad
kappa. Fotbeklädnaden utgöres af ett slags röda
stöflar. Älsklingssmycken äro snören
och koraller, eller guldmynt. Judarne gå klädda
såsom de polske, och zigenarne, höljda i trasor,
lefva om sommaren i tält och gräfva om vintern ned
sig i jorden. Böndernas boningar äro, med undantag
af i Irland, ingenstädes uti Europa så usla som
i Walakiet; deras hus bestå mestadels af flätade
videgrenar, öfversmetade med jord och täckta med
halm; men utgöra ofta, till och med i hufvudstaden,
endast jordhålor. Husgerådet består af en panna och
några lerkärl. -- Och vid sidan om dessa hålor höja
sig bojarernas palatser i vesteuropas hela prakt!

Ett så egendomligt land och folk är, såsom nyss
sades, förtjent att ses på närmare håll, och vi vilja
låta läsaren i tanken göra ett besök derstädes, med
fransmannen Lancelot tjenstgörande såsom vägvisare,
börjande med hufvudstaden.

Bukarest är en äkta orientalisk stad, lika svår att
beskrifva, som att genomvandra.


En köpman i Bukarest.


En kyrka i Bukarest.

Öfverallt de skarpaste motsatser, nästan utan alla
motiverade öfvergångar, bredvid hvarandra! Tiggarens
armod och eländiga trasor bredvid en öfverdrifvet
raffinerad lyx. Trånga, krokiga, smutsiga gator,
gytjiga platser, fuktiga kojor på sumpig grund, och
de rikas eleganta byggnader och prydliga landthus
der bredvid! Det hela förefaller som någonting
ofullbordadt, något brustet och utan sammanhang,
och detta gäller icke endast om stadens yttre, utan
äfven om de särskilta samhällsklasserna.

I stadens medelpunkt ligger handelsqvarteret med
sina fyra hufvudgator, teatern, furstliga palatset,
handelsbutiker, i hvilka alla fabriks- och lyxartiklar
från Europas industriidkande länder och från Orienten
äro uppställda, och kaffehus i mängd. Här har man ännu
europeisk omgifning och befinner sig mellan hus, som
till en del se ganska betydliga ut. Men utanför detta
qvarter känner man sig strax vara i Walakiet; der
ligga kojor och hus oregelbundet bredvid hvarandra,
och det hela förefaller som ett antal byar, med
hvarandra förenade genom några vägar.

Man skulle kunna vänta, att de »moderna idéerna»
i Walakiet borde omgestalta det praktiska lifvet;
men detta är en tom förhoppning, så länge bojarer
och prester spela hufvudrollen. De sednare vilja
ej veta af sådana idéer och de förre äro mer än
fullproppade med dem, utan att hyfsningen derigenom
blifvit förd ett steg längre framåt. Baler, ett
par offentliga trädgårdar, konserter, ekipager,
illuminationer med brokiga kinesiska lampor äro ju
blott ganska obetydande bihang till civilisationen;
gatuläggning och gatubelysning skulle gagna mer. Till
och med vägen, på hvilken den förnäma verlden visar
sig i parad, är eländig; de ännu unga trädraderna
lemna intet skydd mot sol eller dam, och anblicken
af staden derifrån är oangenäm. Der ser man halft
infallna murar och bredvid dem några zigenartält,
långa rader af vagnar, förspända med magra oxar,
hvilka ligga i brokig oordning, ett förhållande
som äger rum äfven med formännen. Der bredvid fara
bojarernas praktkalescher med galonerade kuskar och
livréklädda betjenter!

För ethnologer och målare erbjuder Bukarest ämnen till
iakttagelser och bilder i rik mängd. Lifvet i dess
helhet är brokigt och särdeles färgrikt. Med Lancelot
taga vi in på ett walakiskt »hotell», som han skildrar
sålunda: Frun i huset, en liten, utomordentligt mager
gestalt, var ytterst osnyggt klädd, men behängd med
hvarjehanda prydnader och grannlåt. Hon bar en fransk
krinolin, ett kort walakiskt snörlif, en serbisk
mössa, nedkippade skor och hade det med perlband
genomflätade håret upplagdt kring hufvudet. Tvenne
flickor voro så lätt klädda, att man i andra länder
skulle tagit anstöt deraf, och ett halft dussin barn
tumlade om på golfvet. Lancelot spisade 
tillsammans med en bekant engelsman i en så kallad
sommarsalong, hvilken var öppen åt den sidan som
vette mot gårdsplanen.

Plötsligen hör han ett genomträngande skrik från
den stora salongen. Gästerna springa upp från
bordet och skynda dit. En yngling af omkring
tjugu år låg tjutande och gråtande på golfvet och
höll begge händerna för ansigtet; ett halft dussin
uppassare stodo omkring honom och alla hade händerna
knutna. De ville prygla honom, men värdshusvärden
lade sig emellan; exekutionen skulle försiggå
regelrätt. Missdådaren hade uppbrutit en sekretär och
tillegnat sig penningar; uppassarne, hvilka derigenom
blifvit misstänkta, skipade nu öflig rätt. Den ene
efter den andre öfverföll tjufven och tilldelade
honom först ett antal örfilar, derpå åtskilliga hårda
slag i hufvudet och såsom dessert några sparkar. Der
bredvid stod en man i bojardrägt med ytterst värdig
teatralisk hållning; man skulle kunnat taga honom
för en polisman, men han var blott den ifrågavarande
betjentens herre och bodde i hotellet. Efter förrättadt
ärende tog han den illa blåslagne med sig -- och denne
qvarstannade i hans tjenst, som om ingenting vidare
förefallit.

På äfventyrare från åtskilliga länder är det i
Bukarest ingalunda någon brist. Der finnas en mängd
tvetydiga varelser, som äro egendomliga för Walakiet
och svårligen äga något motstycke annorstädes. Solid
uppfostran är i många förnäma hus obekant, ty man
fäster sig företrädesvis blott vid yttre politur på
franskt manér. Många unga män hängifva sig sedan
uteslutande åt de nobla passionerna, enligt öflig
sed i Walakiet, och duka dervid under. Qvinnor,
champagne och spel förtära förmögenheten, och den unge
ädlingen griper till förvärfsmedel, som hafva alls
ingenting att göra med arbete. Han kan tala franska,
uppträder med stor dristighet och en betydlig portion
sjelfförtroende, har en ytterst smidig hållning,
en svart frack, glacéhandskar och -- ej ett spår af
moralitet. Skrupler känner han öfver hufvud icke,
men hela hans äflan går derpå ut, att hafva en
inflytelserik man till gynnare och, om möjligt, genom
honom erhålla en anställning. Han tänker lyckliggöra
stat och folk med sina tjenster, men tills detta
lyckas honom, uppträder han som affärsman. Helst
fäster han sig vid förmögna främlingar, åt hvilka
han gifver hvarje möjlig upplysning. Han emottager
gerna goda cigarrer. Men han spelar också mäklare
i handelsaffärer, han vill sälja hästar, erbjuder
sig att införa utlänningarne i den tongifvande
societeten, säljer silkeskokonger och erbjuder sig
också att arrangera goda giftermålspartier eller
förskaffa audiens hos fursten med mera. Det faller
af sig sjelft, att man gör väl uti, att ej ens på
det aflägsnaste inlåta sig med sådana menniskor.

(Forts.)



Från flydda dagar.

Af Sofie Bolander. (Forts. fr. föreg. häfte, sid. 223.)

Skulder och uppgörelser.

Omkring fyra år efter den tid vi träffade Adolf
Segerhjelm i trädgården vid Fredriksborg, återfinna
vi honom i Paris. Denna stad var då, under Ludvigs
lysande dagar, liksom nu, den europeiska brännpunkten
för lyxen, lättsinnet och nöjena, men också för
lärdom, kunskaper och upplysning. Lycksökare och
bokmalar, unga män, som ville förstöra sina seder och
sina penningar, vetenskapsidkare och charlataner,
folk af alla bildningsgrader, som ville upp- eller
utför i verlden, funno der en valplats för sina
idrotter. Efter att hafva besökt Englands och
åtskilliga af Tysklands märkligare universitets-städer
hade Adolf begifvit sig hit, för att öka sitt förråd
af kunskaper och vetande med nya skördar från detta
bildningens experimentalfält. Han hade inhyrt sig i en
tyst och anspråkslös stadsdel och lefde uteslutande
för sina studier, oberörd af den yttre verldens
förströelser. Nattlampan lyste ofta hans tysta flit, och för honom
voro alla andra tidsfördrif främmande, än dem, han
hämtade genom en daglig rörelse i det fria, under
ensliga vandringar i den stora stadens landtliga
omgifningar.

En vårmorgon hade han tidigare än vanligt af solens
klara sken lockats ut från sin trånga kammares qvafva
luft och vändt sina steg mot Boulognerskogen -- icke
detta konststycke af lustpark, som i dag så kallas,
utan ett naturligt stycke skog, hittills skonadt från
den ödeläggelse, som för stadens utvidgning tid efter
annan af yxan föröfvats i dess omnejd, och hvilken
plats just från dessa sin tids ociviliserade dagar
räknar sin romantiska period af kärleksäfventyr och
chevalereska envigen. -- Då han tanklöst fördjupade
sig i skuggorna under de lummiga trädkronorna och
hunnit långt in på en föga besökt biväg, träffades
hans öra af ljudet af
snabba hofslag mot marken, och kort derpå såg han en
ryttare i sporrsträck komma vägen framåt. Då han var
honom nära, höll han plötsligt in sin häst och sade:
»Om ni är en man af heder, så vägra icke en tjenst i
mensklighetens namn! Om ni viker af första gångstigen
till venster, skall ni, ett stycke fram vid den samma,
under ett träd, finna en döende; öfvergif honom icke,
tills jag hinner tillbaka från staden med en läkare.»

»Om en läkares tjenst är af ögonblicket påkallad,
torde jag få erbjuda min, intill dess ni hinner att
anskaffa en annan.»

»Är ni läkare?»

»Jag äger åtminstone några insigter i facket, hvilka,
om tillfället är pressande, torde kunna komma till
nytta.»

»Hvilken lycka! Följ mig, min herre!» sade ryttaren,
kastade om sin häst och red tillbaka i sakta skridt,
så att Segerhjelm kunde följa honom.

Då de ankommo till det angifna stället, fann Adolf
en man liggande på gräset, badande i sitt blod. Hela
ansigtet var deraf öfversköljdt och hans anletsdrag
oigenkänneliga.

»Lefver han?» frågade ryttaren.

Adolf kände på hans puls, lade handen på hans hjerta
och sade: »Ännu.»

Derpå gjorde han i hast af sin näsduk en förbindning
för att hämma blodflödet och båd ryttaren under tiden
göra sig underrättad om icke någon boning fanns i
närheten. Lyckligtvis påträffades en sådan, dit de
buro den sårade, och der invånarne, som bestodo af
en skogvaktare och hans hustru, med vänlighet mottogo
dem och gästfritt uppläto hyddans bästa rum till den
sårades tjenst.

Att aftvätta blodet, undersöka såret och förnya
förbindningen blefvo nu de första åtgärder, som
af Adolf vidtogos. Då de bleknade anletsdragen
framträdde under den skorpa af stelnadt blod, som
betäckt dem, undslapp honom ett rop af förvåning, ty
i den sårade igenkände han grefve Gyllenpik. Denne,
som var fullkomligt medvetslös för det som tilldrog
sig utom honom, gaf endast då och då genom en ryckning
tillkänna att han lefde.

»Anser ni honom förlorad?»

»Det är omöjligt att ännu bestämma. Kulan,
som lyckligtvis träffat trensen på hans hatt,
har derigenom förlorat sin kraft, så att den icke
genomträngt hufvudskålen, men huruvida denna blifvit
mer eller mindre skadad, kan ännu icke med visshet
afgöras. Emellertid kan den sårade icke utan största
fara förflyttas från stället, hvarföre mitt råd är,
att försöka få tillåtelse för honom att qvarstanna
här tills vidare.»

Den lilla skogshyddans invånare lemnade utan svårighet
sitt samtycke härtill, anbringade åt den sårade en
god säng och sparade ej några bemödanden för att förse
hans behof och befordra hans beqvämlighet. Som vidden
af den fara, hvari han sväfvade, var både stor och
oviss, beslöt Adolf att qvarstanna och öfvervaka de
förändringar, som kunde inträffa, och lemna den hjelp,
som ögonblicket kunde kräfva. Som dessutom tystnaden
i en landtlig omgifning för vetenskapsidkaren har ett
eget behag, hämtade Adolf sina böcker från staden och
delade nu sin tid mellan sina studier och vården om
sin patient.

Först efter flera dagars förlopp visade sig hos denne
en verkligen tillfredsställande förändring, då han
med full sans kunde fatta sin belägenhet och draga
sig till minnes de händelser, som föranledt den.

»Hvar är jag, och hur har jag kommit hit?» frågade
han, i det han med lugn och stadig blick såg sig
omkring. Adolf gaf honom ett kort, men upplysande
svar härpå. Gyllenpik fästade forskande sina ögon på
honom och sade: »Hvem är ni?»

»Er läkare, som blifvit kallad till er hjelp.

Gyllenpik fixerade honom på nytt och tillade: »Ert namn?»

Adolf, som gjort sig beredd på en sådan fråga och
förmodade att de flera årens skilsmessa och den
utveckling från yngling till man, han undergått,
så mycket hade förändrat
hans utseende, att han lätt skulle kunna bespara
Gyllenpik en upptäckt, hvilken han icke under
närvarande förhållanden fann lämplig, svarade: »Mitt
namn är Schmidt.»

»Schmidt ... Schmidt ... Ni är således tysk?»

»Ja, min herre.»

»Det är bra! ... Han är tysk ... Nå ja, det var bara
en underlig idé ... Det kunde ej vara annat ... För
rasande, hvarifrån den kom!» mumlade han sakta,
som hade han talat med sina egna tankar. Derpå vände
han sig till Adolf och återtog: »Hur är det, doktor,
finnes det synvillor, så att vi se andra eller annat
för våra ögon, än hvad som verkligen finnes?»

»Hvad föranleder denna fråga, om ni behagar?»

»Jag tyckte mig i er se en helt annan person.»

»En obestämd likhet möjligtvis.»

»Men ett helt uppträde stod framför mig.»

»Det gifves flera exempel på, att, då genom sjukdomar
eller andra orsaker den normala jemnvigten mellan
vår själs och våra sinnens funktioner är rubbad,
dessa sednare bedåra oss med villfarelser, hvilka
icke allenast under vanliga förhållanden äro oss
fullkomligt främmande, utan till hvilka vi icke ens
skulle vilja sätta tro. Men ni är för svag att inlåta
er på dessa ämnen.»

»Ni tror då att allt var en flyktig inbillning?»

»Och ni bör vara öfvertygad om det samma! Ni gjorde
väl att icke grubbla på sådant, utan hellre vända er
åt väggen och försöka sluta edra ögon till sömn. Ni
har ansträngt er och behöfver hvila.»

Gyllenpik följde hans råd, och under det han slumrade
tog Adolf en bok och satte sig på en bänk under en ek
utanför stugan. Han hade ej suttit der länge, förrän
hans uppmärksamhet fängslades af någon, som med lätta
steg närmade sig på den lilla smala gångstigen. Det
var ett fruntimmer af knappast tjugu års ålder,
med mörka, eldiga ögon, i hvilkas djup passion och
djerfhet glödde. Hennes klädsel var visserligen enkel,
men af en utsökt elegans, hennes hållning ledig och
hennes gång lätt och elastisk; allt hos henne förrådde
damen ur det högre samhällslifvet. Adolf, som trodde
att hon gått vilse i skogen och af sådan anledning
förirrat sig hit, gick henne till möte, i tanka att
lemna henne upplysning, om den väg hon borde taga, då
hon förekom honom med dessa ord: »Man har sagt mig att
en ung man, farligt sårad, här funnit en tillflykt?»

»Så förhåller det sig verkligen.»

»O himmel! tror ni att det är fråga om hans lif?»

»Han är nu utan fara.»

»Himlen vare lofvad!    Jag önskar se honom.»

»Han håller sig ännu vid sängen.»

Den okända log.   »Jag måste se honom!»

»Han ta'r ännu icke emot besök af främmande. Hans
tillstånd tillåter det icke.»

»Med hvilken rätt behagar ni motsätta er min önskan?»
frågade den okända och mätte Adolf med en mönstrande
blick.

»Med den, som tillkommer mig som hans läkare.»

»Ah, den gäller icke för mig! Ty, som jag sagt, jag
vill, jag måste se honom; jag har derför begifvit
mig hit.»

»Tillåt mig å min sida fråga, med hvilken rättighet
ni vågar påyrka ett steg, som kunde blifva honom
skadligt?»

»Med hvilken rättighet?» upprepade den okända med
ett föraktligt leende. »Ni känner då icke hjertats
rättigheter? Åsynen af den man älskar kan ej under
någon tid eller några omständigheter lända till
skada.»

Det gifves blott ett förhållande, som kunde berättiga
edra anspråk, men det finnes icke här.»

»Ni torde då behaga lyssna till den omständigheten,
alt det är min man, som lossat det olyckliga
skottet. Förstår ni nu mina rättigheter?»

»Jag vill icke förolämpa er med att bejaka er fråga,
utan endast i den egenskap, jag åberopat, förklara,
att jag icke tillåter någon tillträde till den
sårade.»

Den okända gjorde en gest full af förtviflan,
men då den visade sig utan all verkan på Adolf,
slungade hon på honom en blick full af förtrytelse
och lemnade honom.
Hon hade dock icke gått långt, innan hon vände om,
drog den ena handsken af sin hand och sade: »Tillåter
er läkaremyndighet er att framlemna denna?»

Adolf mottog den och följde henne på något afstånd i
spåren. Hunnen ett stycke fram på den smala stigen,
såg han någon komma henne till möte, i hvilken han
trodde sig igenkänna sekundanten från den olyckliga
morgonen; denne beledsagade henne ut till stora vägen,
der ett ekipage väntade.

På hemvägen betraktade han den honom ombetrodda
panten. Den tycktes tillhöra en den lilla finaste
och mest välbildade hand; den var sydd med rosenrödt
silke, och, som det då brukades, med broderier på
utsidan, föreställande ett hjerta inom en krans,
hållen af tvenne dufvor. Den doftade starkt
af »rose». »Intet af våra sinnen torde så mäktigt
anslå minnets strängar, som lukten», säger en stor
författare. Då Segerhjelm vid sin återkomst inträdde
i den sjukes rum och närmade sig hans säng, reste
han sig upp, och sade: »Hvarifrån denna lukt?»

Adolf framräckte handsken, utan att säga
något. Gyllenpik fattade den häftigt och frågade:
»Hvarifrån kommer den?»

»En dame har anmodat mig att lemna er den.»

»En dame? ... Hon? ... Det är icke möjligt!»

»En dame drog den af sin hand, midt för mina ögon,
och bad att den måtte blifva er tillställd.»

Gyllenpik betraktade den ännu en gång, derpå kastade
han den öfver sin hufvudgärd och sade: »Min herre,
gif mig en spegel.»

Adolf hämtade en sådan och höll den framför honom. Han
betraktade sina bleka anletsdrag och sitt hufvud,
som till hälften var beröfvadt sitt rika, ljusa hår
och i stället betäckt med en kompress.

»En vacker figur för ett kärleksmöte!» log han och
sköt spegeln tillbaka. Derpå låg han en stund tyst
och liksom invaggad i stilla tankar, hvarefter han
reste sig och sade till Adolf: »Vill ni visa mig en
tjenst?»

»Jag hoppas ni icke har skäl att betvifla min
beredvillighet.»

»Nå väl! I mitt logis, gatan S:t Honoré,
N:o ... finnes i öppningen inom klaffen af min
chiffonier ett litet schatull, hvartill nyckeln ligger
förvarad i den öfra af smålådorna till venster;
vill ni bringa mig det, blir jag er af hjertat
förbunden.»

Adolf lofvade och gick utan dröjsmål att hämta det.

Då Gyllenpik mottagit schatullet och aflyftat öfra
delen af dess inredning, upptog han från bottnen en
bok i välskt band, med förgyllda knäppen och snitt. På
titelbladet stod i blandadt rödt och svart tryck:
»Bön och andaktsbok», och på innersidan af permen med
ojemn, svårläst skrifstil: »Till min älskade, käre
son Herman Gustaf Gyllenpik, af dess hulda moder.»

Gyllenpik betraktade skriften, tryckte den till sina
läppar och sade: »Det var en gåfva af min älskade mor
vid vår skilsmessa; hon gaf mig den som en talisman
mot de frestelser, som skulle möta mig i verlden.»
Derpå upptog han ett etui af rödt maroquin, öppnade
det och framtog en medaljong, omslutande miniaturbilden 
af ett ungt fruntimmer. Vid det Adolfs
ögon föllo derpå, flammade en hastig rodnad upp
på hans kind. Han hade en syster, hvarmed bilden
hade en påfallande likhet, utan att dock kunna
anses som ett porträtt af henne. Hade Adolf lagt
märke till den blick, hvarmed Gyllenpik uppfattade
hans sinnesrörelse, hade han lätt kunnat finna att
den icke undgick honom, men nu tillät honom icke
hans öfverraskning att reflektera dertill. Gyllenpik
betraktade bilden länge och uppmärksamt; icke så, som
man betraktar den af en saknad älskarinna, utan af ett
idealiskt väsende, hvilket man omfattar med själens
känslor, utan någon inblandning af sinnenas affekter.

»Tillåter ni mig fråga hvems den bilden är?» sade Adolf.

»Den är ... den är ... mitt minne, min tro, mitt hopp,
med ett ord min genius.»

»Ett vidt fält för gissningar!» anmärkte Adolf
och tilllade: »Emellertid torde jag få be er vara
förvissad, att det
icke är begäret att intränga i edra hemligheter,
som föranledt min fråga.»

»Och jag, min herre, har icke något skäl att för
er förtiga den historia, som är fästad vid denna
lilla målning. Saken är den, att jag hemma i mitt
fädernesland sett en ung flicka af stor och sällsynt
skönhet. Hon tycktes tillhöra en välbördig familj,
men som obekant hade jag ej några andra tillfällen att
träffa henne, än dem händelsen någon gång beskärde mig
genom ett möte på gatan eller promenaden. Emellertid
fick jag gång efter annan se henne på söndagen gå i
S:t Nicolai kyrka att af höra gudstjensten, hvarföre
jag äfven begaf mig dit, för att få tillfälle att
betrakta henne. Jag hade från barndomen en viss
medfödd fallenhet att med ritstiftet träffa likheter,
och företog mig en gång, under det jag satt nedlutad
i min bänk, som för att läsa mina böner, att afteckna
hennes drag på ett pappersblad, som jag lagt på min
hattkulle. De blefvo lika, men voro värda en bättre
framställning, hvarför jag anmodade en främmande
miniatyrmålare, som för tillfället uppehöll sig i
Stockholm, att utarbeta dem med penseln. Hvad de
förlorat i likhet hafva de vunnit i utförandets
fulländning, och för mig hafva de blifvit hvad jag
sagt: mitt minne, min tro och mitt hopp. Ser ni,
min herre, här i detta Paris kan man icke hålla
sig oberörd af exemplens makt och frestelsernas
retelser. Jag skryter ingalunda af att utgöra ett
platoniskt undantag, som ni lätt kan förstå, men
midt i förförelsernas hvirfvel har denna bild mer än
en gång tjenat mig som en talisman mot förderfvet,
genom att påminna mig om den skönhet, som adlas af
blygsamheten, att lifva min tro på sedesamhetens
dygd och fästa mitt hopp vid lyckan af en trogen
kärlek. Förstår ni mig?» tillade Gyllenpik. »Eller
kanske ni borde vara svensk för att göra det
fullkomligt?»

»Det gifves känslor och begrepp, som äro gemensamma
för alla, och jag tror mig icke bedraga er om
jag vågar säga, att jag till fullo uppfattar den
förklaring, ni gifvit mig.»

Påföljande morgonen tillkännagaf Gyllenpik att
han fann sig så väl i denna undangömda vrå, att han
skulle önska qvarstanna der tills han vore fullkomligt
återställd, om han blott kunde fortfarande påräkna
Adolfs sällskap och vård, hvilka denne lofvade egna
åt honom, så länge han deraf vore i behof.

Emellertid fortgick hans tillfrisknande oaflåtligt,
så att han efter någon tid kunde säga farväl till
sin landtliga fristad, för att återtaga det lif han
lemnat i staden.

Vid afskedet från sin förmente läkare tryckte han
honom en rikligt fylld börs i handen, hvilken denne
dock vägrade att emottaga i det han sade: »Tillåt
mig afsäga mig denna belöning!»

»Huru!» sade Gyllenpik, och det blixtrade till i hans
öga. »Ni vill vägra mig godtgörandet af er möda?»

»Om jag lyckats bidraga till er räddning, har det
icke skett med beräkning på vinning eller för att
taga penningar ur er hand.»

»Ur min hand? Låtom oss skiljas utan förolämpningar,
min herre!»

»Jag är icke praktiserande läkare, ehuru jag äger
några insigter i medicinen och torde således äga rätt
till ett frivilligt användande af dem.»

»Må vara! Men ni förstår illa hvad en svensk adelsmans
heder fordrar, om ni tror att han skulle vilja stanna
i en förbindelse för en mottagen tjenst utan hopp
att få afbörda den» och han såg Adolf härvid djupt
i ögat. Det låg någonting eget talande i hans blick
och hela ansigte. Aldrig är detta uttrycksfullare
hos menniskan, än efter en sjukdom; det liknar då
barnets i rörlighet och lif. Ögat, med dess ånyo
tända lifsljus, och de genom afmattningen veknade
anletsmusklerna återspegla märkbarare än annars, hvad
själen erfar. I Gyllenpiks låg ett gåtlikt innehåll,
som Segerhjelm förgäfves sökte läsa, men hvaraf likväl
ett godt intryck meddelade sig åt honom.

»Vi skola träffas!» yttrade han och lemnade Segerhjelm
med ett stumt handslag.

*
Någon tid efter denna händelse erhöll Adolf
underrättelser från Sverige af innehåll att hans
fader aflidit. Denna sorgepost träffade honom djupt
och derefter blef det honom smärtsammare än någonsin
att känna sig utestängd från den fädernejord,
der han icke allenast hade egna angelägenheter att
bevaka, utan äfven en syster, som, saknande alla
närmare slägtingar, i honom ägde sitt enda naturliga
stöd. Under dessa förhållanden började han gripas af
en hemlängtan, som, om den än förr någon gång gjort
sig känd, dock låtit fördrifva sig genom arbete och
studier, men nu hotade att qvarstanna som daglig
gäst. Efter en tid, förfluten under en dyster och
tryckande sinnesstämning, fick han, genom svenska
ministern, sig en dag tillställd en, med konungens
namn undertecknad skrifvelse, tillförsäkrande
honom tillgift för det förflutna och tillåtelse att
återvända till fäderneslandet.

Nu fann han tiden vara inne att gifva sig tillkänna
för Gyllenpik och upptaga den stridshandske, som han
af honom väntade se sig tillkastad, men vid ankomsten
till hans logis, fick han till sin förundran höra,
att han kort efter sitt tillfrisknande lemnat Paris.

Han påskyndade nu resan till Sverige med denna ifver,
som hjertats varma dragningskraft ingifver.

Vid återkomsten till hufvudstaden blef hans första
omsorg att uppsöka sin unga syster och af henne
inhämta omständigheterna vid fadrens död m. m., men
erhöll af en husets gamla tjenare den underrättelse,
att »unga fröken Märta» för närvarande vistades
vid Medevi helsobrunn, med en grefvinna Agathen,
som bodde i huset vintertiden, och hos hvilken hon
kommit i hög gunst.

Dagen efter sin ankomst inställde han sig på
slottet för att få aflägga sin tacksamhet för den
nåd han rönt, då man sade honom, att konungen tidigt
på morgonen afrest till Kungsör, hvarifrån han ej
troddes återkomma på några dagar. Med detta besked
sökte han företräde hos drottningen. Detta blef honom
beviljadt. Ulrika var ensam med Malin, som, klädd
i djup sorgdrägt, satt och sydde vid en båge i en
fönsterfördjupning. Vid Adolfs inträde såg hon upp;
deras blickar möttes och begge igenkände hvarandra
från mötet i trädgården på Fredriksborg. Begge voro
de sig visserligen lika i yttre behag, men båda hade
vunnit genom den förändring, som en stigande inre
utveckling verkar. Den rörelse de erforo kunde
icke undfalla drottningen, som, för att ge Malins
uppmärksamhet en annan riktning, bad henne hämta
en schal från nästa rum. Adolf vände först nu sina
ögon med odelad uppmärksamhet mot Ulrika. Hvilken
förändring sedan han första gången såg henne såsom
prinsessa af Danmark på väg till det land, hvars
tron hon nu bestigit! I det ungdomliga ansigtet,
der friskhet, glädje och hjertats frid strålade,
syntes nu otvetydiga spår af både kropps- och
själslidanden. De blomstrande, runda kinderna voro
bleknade och sjunkna, leendet på läpparne matt, med
en skugga af smärta, och i djupet af denna blick,
deri godheten och mildheten ännu lyste, var det som
en tår dallrat! Hans hållning förrådde ofrivilligt
den smärta och förvåning han kände häröfver, och han
stod stum och förvirrad inför Ulrika.

Drottningen kunde icke undertrycka en förundran,
blandad med förlägenhet vid hans oförberedda
ankomst. Med en stämma som röjde en viss
bröstansträngning sade hon:

»Ni här, herr Segerhjelm?»

»Nådiga drottning! huru långt har ni icke sträckt er
nåd mot mig! Hvilka prof af er frikostighet har jag
icke fått erfara. Ni har varit mitt ödes makt.»

»Jag gläder mig åt de framsteg ni gjort på
vetenskapernas bana; framsteg, hvilka redan förvärfvat
er ära och anseende i ert fädernesland.»

»Skulle jag en dag blifva nog lycklig att der göra
mitt namn ryktbart, är äfven det en förmån, som ers
majestäts nåd tillskyndat mig.»

»Ni glömmer att det är konungen ni har att tacka
derför.»

»I första rummet er! Ni har bevekt hans hjerta;
ni har förmildrat hans sinne! O, nådiga drottning,
tillåt detta
uttryck af min djupaste vördnad och tacksamhet!»
Och han böjde ett knä för att kyssa fållen af hennes
klädning. Drottningen gjorde ett afböjande tecken
och räckte honom sin hand, den han, ännu bibehållande
sin knäböjande ställning, tryckte till sina läppar.

I   detsamma   inträdde enkedrottningen,   åtföljd af
fröken Greta, utan att låta anmäla sig.    Hon verkade
alltid som det  mörka molnet, som gör luften tung
och tryckande, och lägger en grå, otreflig färgton
öfver allt, som faller under dess skugga.   Hon
stannade   midt på golfvet och lät sina blickar kallt
och spanande glida öfver drottningen och Segerhjelm.
Förlägenhet och   förvirring   stodo   med   tydliga
drag skrifna i bådas  ansigten.

Adolf reste sig ögonblickligt och Ulrika skyndade
att mottaga sin svärmoder med dessa formella
hoflighetsbetygelser, som äro uppfunna for att dölja
frånvaron af den sanna vördnaden, hvilken endast
hjertats egenskaper förmå framkalla.

Adolf lemnade drottningen, följd af Hedvig Eleonoras
spejande blickar. I rummet utanför mötte han Malin,
som återkom med den hämtade schalen. Han kunde icke
lemna detta tillfälle obegagnadt att med henne vexla
några ord och sade: »Kan jag hoppas att ännu vara
ihågkommen af er?»

»Jag skulle annars hafva mycket dåligt minne. Hvarje
gång jag sett drottningens lilla guldhjerta har det
påmint mig den lyckliga händelsen i trädgården på
Fredriksborg, då jag med er hjelp återfann det.»

»Ja, det var en lycklig stund, en oförgätlig»,
sade Adolf och tillade, för att dölja de känslor,
som härvid återväcktes i hans bröst: »Ni har sedan
dess lidit en djup förlust, att dömma af er drägt?»

»Ja, min fader! och med honom är det, som hade sista
bandet med mitt kära Danmark brustit. Efter hans
död är det som vore Sverige mitt enda fädernesland,
och det bör ju så vara, då min älskade välgörarinna
är dess drottning.»

»Och måtte ni der endast räkna lyckliga och glada
dagar!»

Malin påminde om att drottningen väntade på sin schal
och nickade honom farväl med samma oefterhärmliga
behag, som stod så lifligt för hans minne sedan deras
första möte.

*

Innan vi gå vidare vilja vi stanna här, för att
kasta en återblick på de husliga förhållanden,
som inträdt inom konungaborgen sedan vi för fyra år
tillbaka sågo Karl och Ulrika på det täcka Kungsör,
omflägtade af vårens vindar och belysta af himlens
och kärlekens sol, samt bevittnade deras afsked vid
konungens afresa till Stockholm.

Bland molnen, som fördystra vår tafla, möter oss
först skuggan af den aflidne gunstlingen Johan
Gyllenstjerna. Få sådane torde öfvat ett mera
oinskränkt välde öfver sin monark, än han, ett välde,
som till en stor del var berättigadt genom hans
duglighet i regeringsärender, hans insigter om landets
behof och hans stora planer till deras fyllande
och befästandet af rikets inre styrka, men som,
uteslutande stödjande sig på, och således oupphörligt
uppeggande konungens maktbegär, tillspärrade hans själ
för alla andra böjelser och gjorde den otillgänglig
för alla mildare känslor. »Jag vet», sade han på sin
dödsbädd, »att Sverige många år skall regeras efter
de grundsatser jag uppgifvit: konungarne skola gifta
sig, på det deras gemåler skola skaffa arfvingar
till kronan och betrygga tronföljden;» och i sitt
efterlemnade testamente till konungen hade han icke
försummat upprepandet af dem. I känslan af sin saknad
och smärtan af sin förlust inristade också Karl, med
pietetisk öfvertygelse om deras ofelbarhet, alla hans
råd i sitt minne och blef mäktig och gagnande för sitt
land såsom konung, men kall och sträf såsom make mot
den han lofvat sin huldhet och tro. En annan vigtig
orsak till detta sednare låg, såsom redan blifvit
antydt, i Hedvig Eleonoras sjelfviska fordringar på
företrädesrätten, ej allenast i fråga om alla yttre
formaliteter, utan ock till konungens kärlek. Hennes
högmod tålde ej att någon stod honom närmare än hon
sjelf, och Karl begagnade sig af dessa 
omständigheter för att i uppfyllandet af sonens pligter
skapa en gällande förtjenst mot åsidosättandet af
gemålens. Men härigenom öppnade han mellan sig och
denna ett svalg, som aflägsnade allt förtroende
dem emellan och söndrade alla beröringspunkter for
gemensamma fröjder eller bekymmer.

Han tillbringade sina aftonstunder oftare i
enkedrottningens sällskap, än i Ulrikas, och intog
sina middagar, med sällsamma undantag, vid den förras
bord, då han vistades i staden.

Sårad i djupet af sitt hjerta hade Ulrika för
sin svärmoder fattat ett hat, så bittert som
hennes fromma sinne kunde hysa, och sökte -- under
det hon aldrig försummade att visa henne alla de
vördnadsbetygelser konvenansen fordrade -- att, så
vidt sig göra lät, undvika hennes sällskap, hvartill
hennes försvagade helsa och moderliga omsorger gåfvo
henne osökta förevändningar.

Ulrikas grannlagenhet och naturliga anspråkslöshet
gjorde det för henne motbjudande att underrätta sin
svärmoder om anledningen till Segerhjelms närvaro vid
hennes ankomst, hvarför hon, vändande talet på andra
ämnen, lemnade fältet öppet för alla de gissningar
och slutsatser, hvartill en retad nyfikenhet och ett
bittert sinne kunna komma. Hedvig Eleonora försummade
icke heller att begagna tillfället. Hon hade icke
förr lemnat sin sonhustru, innan hon med sin goda
fröken Greta började att så grundligt och djupsinnigt
kommentera hennes uppförande, att hon slutade med att
förklara sin höga ärbarhetskänsla deraf ha' tagit en
djup anstöt.

Knappast såg hon konungen, efter återkomsten från
sia resa, inträda i hennes rum, för att, enligt
antaget bruk, aflägga sitt besök hos henne innan
han helsade sin gemål -- förrän hon i fulla känslan
af oförvitlighet sade: »Det är ganska bedröfliga
uppträden som äga rum i ers majestäts hof under dess
frånvaro.»

»I mitt hof? Hvem skulle der våga företaga något,
stridande mot mina bud och befallningar? Hvaröfver
har ers majestät att beklaga sig?»

»Öfver oordningar, som varit bannlysta från
den svenska konungaborgen sedan jag satte min
fot derinom», sade Hedvig Eleonora med högtidlig
värdighet, »Er gemål ...»

»Min gemål!» upprepade konungen och blodet steg honom
i kinden.

Enkedrottningen berättade nu hvad hon
sett. Drottningen ensam med en ung man på knä för
hennes fötter, förande hennes hand till sina läppar,
hofjungfrun för tillfället bortvisad, förvirringen,
som målade sig på bådas ansigten, och slutligen
Ulrikas uraktlåtenhet att afgifva någon förklaring
öfver det tvetydiga uppträdet. Hon berättade allt,
utan att taga något ifrån eller lägga något dertill;
allt var som uppdraget med sanningens grafstickel,
men skärpt, som hade den bestått af en stilettudd.

Konungen hörde henne utan att säga ett ord. Hans
läppar skälfde, hans kinder voro bleka och på pannan
framträngde kallsvetten i stora droppar. Då hon
slutat, lemnade han henne hastigt, gick in i sina rum,
stängde dörren till och befallde att ingen, hvem det
vara månde, fick komma in.

Nu bröt hans häftiga sinne ut. Han rasade af
vrede. Med hans rena seder och stränga grundsatser
i sedligt hänseende, hvilka gjorde honom allt slags
lättsinne, ända till ett slipprigt skämt förhatligt,
var saken, i och för sig sjelf, i hans ögon ett brott,
hur mycket mer då det begicks af hans gemål -- henne,
om hvilken han kunde säga: »du är min!» -- Det var en
dolk, vriden om i hans hjerta, och hans enda tröst
var att draga hemlighetens slöja öfver det blödande
såret. Han drog sin värja, svängde den i luften och
utstötte: »Vore han här! ... Den skändlige! ... Det
skall kosta hans lif! ... Som en hund vill jag se
honom vältra sig i sitt blod! ... Jag skall trampa,
honom under mina fötter och lära honom hvad det kostar
att lyfta sina ögon till en drottning! ... Och
detta är lönen för den nåd, hvartill jag låtit beveka
mig! Ha, jag ser nu hvad den bön innebar, som hon
på vår bröllopsdag lade mig på hjertat! En klok man,
Gyllenstjerna, och en vän,
sådan jag   aldrig  får mera! ... Den
eländige! ... Hade han tio lif: det vore icke nog
att försona ett  brott, som detta!»

Sedan konungens vrede så sjudit öfver, sköljde
en tåreflod hans kinder och han framsnyftade ett:
»Ulrika!» så gripande smärtsamt, som hade det kommit
ur ett brustet hjertas djup. Han kastade sig på
en stol, satte händerna för ansigtet och snyftade
högt. Hvilka voro väl de känslor som upplöste
sig i dessa tårar? Var det förlusten af en ömhet,
som han aldrig visat sig förstå? Var det smärta
öfver den hämd, detta krossade hjerta tagit? Var
det en anklagelse, riktad mot henne eller mot honom
sjelf? Vi veta det icke, ty Karl den elfte var en man,
som endast biktade sina känslor i handling och sina
tankar i verk.

I trenne dagar höll han sig innestängd i sina rum,
utan att lemna någon tillträde. På den fjerde
sjuknade han, så att han måste intaga sängen. Vid
underrättelsen härom skyndade Ulrika till hans
sjukrum, men vägrades tillträde. Endast Hedvig
Eleonora fick nalkas honom. Detta var för mycket. I
känslan af sina rättigheter och sin makt befallde hon
att blifva insläppt, tagande på sig sjelf följderna
af konungens vrede.

Då hon inträdde, fann hon honom sofvande. Lätt som
en vind smög hon sig fram till hans säng, satte
sig vid hans hufvudgärd och betraktade dessa drag,
som oaktadt deras stränghet och köld voro henne
så kära, dessa slutna ögon, som en gång blickat
kärligt på henne, och dessa sammanpressade läppar,
som en gång talat mildhetens språk. En lätt feberglöd
färgade hans kind och hans slummer var orolig. Han
kastade hufvudet hit och dit på sitt örongott och
frammumlade då och då orediga ord, hvari hon tyckte
sig stundom urskilja sitt namn. Slutligen vaknade
han och såg sig om. Vid åsynen af Ulrika steg blodet
honom starkare åt ansigtet, hans ögon lågade och
han satte sig häftigt upp i sängen, men ögonblicket
derefter vände han sig mot väggen och sade hårdt och
beslutsamt: »Lemna mig!»

»Icke i det tillstånd, hvari ni nu befinner er. Som
er maka är det icke blott min rättighet, utan min
pligt att stanna vid er sjukbädd, att vaka öfver er
och egna er alla de omsorger, som stå i min makt;
sedan kan ni bortvisa mig, om ni behagar.»

»Lemna mig!» upprepade konungen.

»Var barmhertig, o konung! Hvad har jag gjort att
förtjena denna hårdhet? Icke kan det på sjuksängen
vara er en glädje att sönderslita det hjerta, som ...»

»Lemna mig!» afbröt Karl med fördubblad kärfhet och
utan att skänka henne en enda blick.

Ulrika lydde. Med förkrossadt hjerta vände hon
tillbaka till sina rum och gret bittra tårar,
hvilka dock vände bitterheten i tålamod och hatet
i fördragsamhet. Hon gjorde ej mer något försök
att nalkas konungens sjukrum, men blef hvarje dag,
genom bud från enkedrottningen, underrättad om 
hans tillstånd.

Sedan konungen   åter tillfrisknat, tillskref honom
Ulrika: 

»Min herre och gemål!

Hvarigenom har jag gjort mig förtjent af den hårdhet,
hvarmed ni bemöter mig? Hvad har jag gjort, som kunnat
ådraga mig en ovilja -- nej, ett hat, som kommer er
att glömma ända till formen af den aktning, ni är
mig skyldig, såsom er gemål och edra barns moder? Jag
begär icke er nåd, utan er rättvisa -- en rättvisa,
till hvilken en hvar af landets barn äger att vädja,
nämligen den, att få veta för hvad ni anklagar
mig. Ni kan icke vägra mig detta, och jag, jag önskar
ingenting högre än att få rättfärdiga mig i edra
ögon, om någon illvillig menniska velat bedraga er,
rörande mig. I förhoppning härpå förblifver jag eder

trogna gemål

Ulrika.»

Sedan drottningen hela dagen väntat att konungen
skriftligen eller muntligen skulle besvara detta
bref, fick hon den påföljande höra, att han tidigt
på morgonen begifvit sig till Kungsör.
Detta kunde krossa ett sinne mindre vekt och ömtåligt
än Ulrikas. Hon kunde icke betvifla att ju Hedvig
Eleonora väckt konungens vrede mot henne. Hennes
hjerta ville brista, och utan denna gudsfruktan, som
gaf alla hennes känslor en högre riktning, skulle hon
utan tvifvel dukat under för så hårda prof. I varma
böner anropade hon himlen om nåd och kraft att bära
sitt öde, och sedan hon återvunnit det lugn,
att hon med full besinning kunde öfverlägga hvad hon
borde göra, beslöt hon att tills vidare undfly sin
svärmor, lemna Stockholm och begifva sig till Upsala.

Med sina barn och sitt hoffolk företog hon resan
dit och lät på slottet iordningställa en våning
på ett sätt, som mer än tydligt tillkännagaf,
att hon der ärnade tillbringa en längre tid.

(Forts.)



Allmännyttigt.



Om odlande af hyacinter. Bland alla de växter, hvilka
blomma under vintern, intaga hyacinterna utan tvifvel
första rummet. Deras färgers prakt och mångfald,
den herrliga vällukt de sprida -- allt bidrager att
göra dessa plantor till gunstlingar hos dem, som
älska blommor.

Vissa reglor i afseende på odlingen af blomsterlökar i
allmänhet kunna väl uppställas; men hvarje slags lök
måste dock i de flesta fall behandlas efter sin art,
och vi vilja nu framställa några råd, om huru man
bör förfara vid hyacinters plantering och skötsel.

Den som vill odla hyacinter i stor mängd gör
klokast att köpa lökarne omedelbarligen från
Holland; i annat fall förskrifver man dem från våra
handelsträdgårdsmästare.

Om man önskar tidigt blommande och starka hyacinter,
måste man redan i September skaffa sig lökar,
emedan de vid denna tid böra planteras. Önskar man
få blomster sednare, behöfver man icke plantera dem
förr än i början af Oktober.

Så snart man får hem lökarne, uppackas de genast och
läggas på ett luftigt, skuggigt ställe att torka. Att
under några dagar utsätta dem för en torr värme af
omkring 25--30°, befordrar blombildningen. Skulle
lökarne vid deras ankomst visa rötter, något som lätt
kan hända, om de anlända sent på hösten eller hafva
skickats lång väg, måste de genast planteras. Finnas
några sidolökar, borttager man dem försigtigt.

Till att drifva i glas -- i vatten -- duga endast de
bättre, enkla sorterna, under det att de billigare
lökarne, som kunna blifva ganska vackra planterade i
kruka, på detta sätt icke nå sin fulla utveckling. I
somliga blomsterkataloger finnes särskilt angifvet,
hvilka lökar som lämpa sig för detta odlingssätt.

Då lökarne skola planteras, bör man naturligtvis
afskilja dem, hvilka äro sjuka eller förvuxna. En god
lök är fast, har glatt skal, fjällen tätt sammanslutna
i spetsen och en frisk rotkrans.

Hyacinterna böra planteras i krukor af 5 tums höjd
och 3 1/2--4 tums diameter. Man kan, för det vackra
utseendets skull, gerna använda glaserade krukor;
detta skadar ej hyacinterna, ty de behöfva och tåla
stor fuktighet under sin korta blomningstid. Nya
krukor böra läggas i vatten, innan de begagnas, for
att sålunda bortskaffa under bränningen vidhäftade
kalk- och ask-partiklar, hvilka annars skulle döda
de unga rötterna. Jorden bör utgöra en blandning
af vanlig god trädgårdsjord (som dock icke får
innehålla färsk gödsel), uppblandad med ungefär
1/4 ren sand. Man kan ock lägga litet kalisalpeter
eller vanligt koksalt till större mängd i jorden;
detta befordrar utvecklingen af stängeln, hvilken
understundom icke vill höja sig öfver bladen.

Sedan jorden blifvit hälld i krukan, skakas den
tillsammans, men hoptryckes icke. Ofvanpå jorden,
som bör gå till kanten af krukan, lägges en liten
hög fin flodsand; på denna sand sättes löken och
nedtryckes så djupt, att dess hals står något öfver
krukans öfre kant.

För att kunna med fördel drifvas, måste lökarne väl
hafva tagit rot, något som endast kan ske vid låg
temperatur och ständig fuktighet. Ställer man krukan
der det är varmt, torkar jorden; vattnar man då, så
stores rotbildningen. Ändamålet kan derför egentligen
vinnas endast derigenom, att krukorna 
nedgräfvas på ett torrt trädgårdsland och täckas
med ett 6 till 8 tum djupt jordlager. På hösten,
när det blir kallt, höljes platsen med löf eller
strö, dock endast så tjockt, att kölden icke kan nå
krukorna.

Den som ej har tillgång till ett trädgårdsland fyller
en stor kista med jord och håller jorden fuktig genom
vattnande.

I slutet af December, någon dag då vädret är mildt,
uppgräfvas krukorna från trädgårdslandet och insättas
i vinterqvarter. Detta anordnas bäst på följande
sätt: uti en frostfri källare insätter man en lår
eller djup låda, fylld med sand, hvaruti krukorna
nedsättas och betäckas med ett ungefär tre tum högt
lager af sand, som hålles fuktigt medelst vattning,
hvilken i allmänhet bör verkställas hvar åttonde
eller fjortonde dag.

Vi komma nu till den egentliga drifningen, hvilken
sällan bör ske före julen. Innan krukan sättes in
i drifrummet, gör man den väl ren och genomvattnar
den derefter med varmt vatten. Det är nödvändigt
att till en början ställa den i mörker. Har man icke
något mörkt rum, måste man ställa små krukor, strutar
och dylikt öfver löken, till dess att stängeln höjt
sig 3--4 tum. Först då är det tid att ställa krukan i
dagsljuset. Till dess att de enskilta blommorna börja
utveckla sig skall krukan stå på ett varmt ställe,
derefter något svalare, men helst i solen. Så snart
blommorna börjat öppna sig, sätter man hyacinterna
kallare. Bäst egnar sig då till deras emottagande
ett kallrum, som värmes genom kringliggande, eldade
rum. Äfven bakom dubbelfönster i ett varmt rum hålla
blommorna sig länge.

Före och under blomningen fordra de riklig
vattning. Då blomstringstiden är förbi minskas
småningom vattenmängden och löken får stå i den torra
jorden till nästa höst, då den åter kan drifvas, ehuru
den då ger dåliga blommor. Kan man deremot plantera
ut lökarne på kall jord och der låta dem stå ett till
två år, så kunna de sedan drifvas andra gången.



Att skilja artificielt färgadt rödvin från äkta. Man
doppar ett stycke brödinkråk i vinet och lägger det
derefter i vatten. Är vinet färgadt med bärsaft,
så antager också vattnet genast en violett rödaktig
färgnyans; men är vinet äkta, så dröjer det 1/4 till
1/2 timme, innan vinets svårlösliga färgämne meddelar
sig åt vattnet, hvarvid först ett opaliserande af
vinet blifver märkbart.



Reglor vid antagande af tjenstehjon. 1) Städ aldrig
en piga, som tadlande uttalar sig om sina sednaste
arbetsgifvare. En sådan person har en elak tunga,
skall också finna saker att tadla inom er familj,
alltid förorsaka obehag och äfven tala om er hos
andra menniskor.

2)  Städ aldrig en, som låtsar sig förstå allt.
Hon torde förstå föga, om ens något.

3)   Städ  aldrig en sådan, som frågar, hvad hon
har att göra och icke göra.    Allt   hvad   ni
säger eller afhör derom, skall sedermera bereda er
förargelse.

4)  Städ   aldrig   sådana,   som   mycket   tala
derom, huru deras  förra matmoder gjorde ett eller
annat.    Säg bestämdt, dock lugnt: Hvarje husmoder
har sitt sätt att förrätta sakerna, och   detta
anser hon för sin del vara det bästa; hon väntar att
hennes manér blir iakttaget.


Logogryf.

Jag är mäktig, sänder vida 
Ut mitt stränga herrskarord, 
Det mig roar skräck att sprida 
Öfver haf och strand och jord; 
Vid min hviskning blomman bleknar, 
Fäller kronan tyst och dör, 
Då jag vredgas, plötsligt veknar 
Skogens jätte som ett rör 
Och de stolta skeppen dyka 
Krossade i djupet ned, 
Medan hafvets vågor ryta 
Öfver offrens tysta led. 
Om en gnista skådar dagen, 
Blåser jag på den med fröjd,
Skådar sedan, hemskt betagen, 
Lågans fart mot himlens höjd; 
Brinna städer, ryka byar, 
Är det mig en ärekrans
Och jag jagar himlens skyar 
Lustigt öfver dem i dans. 
Mörka äro mina vingar, 
Jordens söner frukta dem,
Ty jag nöd och tårar bringar 
Öfver fridsällt hus och hem. 
Men när flygten djerft jag ställer 
Öfver fästets vida rund 
Några fjädrar lätt jag fäller, 
Leken med dem då en stund! 
Uppå deras mörka yta 
Elfva runor blixtra fram, 
Dem man kan i gåtor byta, 
Pröfven -- det är ingen skam: 
Vingade, men dumma väsen, 
Hvilka bakvändt göra godt; 
Hvad så sköna marseljäsen 
Af sin skapare har fått; 
Hvad en dotter ej kan blifva,
Vore hon så katig än;
Hvad som smakar bäst i skifva, 
Om af måtta man är vän;
Dam, som gäckar modejournalen, 
Ständigt klädd i samma drägt; 
Hvad orkestern har på balen, 
Är den ej med tuppen slägt; 
Tidens kyss på hårda jernet, 
Hvilket mjuknar upp dervid; 
För en ros det bästa värnet 
Förr och nu och allan tid; 
Vilkor för ett jordiskt vara;
Vilkor för en himmelsk lott; 
Hvad vi äga tvenne bara,
Om ock annat allt vi fått; 
Hvad till allting måste finnas, 
Ondt och godt och smått och stort; 
Hvad vår moders bäst vi minnas, 
Då vi något orätt gjort;
Hvad humöret ej bör vara, 
Om vår grannes ock det är;
Spetsverk, som man gagnar bara 
Om ett riktigt nöt man är; 
Hvad en gerning blott kan nämnas, 
Då i Gud den blifvit gjord; 
Det, af hvilket tårar lemnas 
Uppe i vår kalla nord; 
Fisk, som glad i vattnet spritter;
Hvad för drag är utsatt jemt; 
Ort, der konstnären högstämd sitter; 
Djur, som mången nervsvag skrämt;
Hvad vi sällan kunna kallas 
För vår nästa, skam så visst! 
Hvad på landet brukar vallas; 
Hvad af gräset blir till sist; 
Hvad ett bord plär fyra äga; 
Hvad ett kläde blir i lut; 
Och hvad diktar'n brukar säga
I sitt qväde.   Punkt och slut.

Lea.



Charader.

N:o 1.

Att mitt första uppå tal plär följa 
Får jag ej dölja;
Att mitt hela af mitt andra är en del 
Slår icke fel.

N:o 2.

Om den andra, 
Som vi vandra, 
Är mitt första, 
Ha' vi största 
Skäl att kalla 
Den mitt hela.

N:o 3.

Mitt tredje mitt andra i mitt första; 
Mitt hela smakar bra då vi törsta.

And. Er. S.



Gåta.

Den största målare jorden ägt
Är jag, det kan ingen förneka.
Med tusen menniskosjälar jag lekt
Och ämnar fortfarande leka.
Min pensel framtrollar, i perspektiv,
För leende ungdom ett sorgfritt lif.
Gör rosor af tistlar och guld utaf flarn,
Gör mången pedant till ett drömmande barn,
Gör fattig man rik, gör den rike stor
Och gör att den fule sig bildskön tror.
Välkommen jag är hos båd' qvinna och man,
För det jag för stunden så gyckla kan.

Wilhelmina.



Rebus.

(rebus)



Stafnings-gåta.

Stafvad med a äter jag begärligt mig sjelf stafvad med ö.

And. Er. S.



Schack-gåta.

Efter springarens gång.

| ton    | gryr, | fåg   | da    | hö     | mer!  | ru    | få    |
| Der    | när   | af    | mer,  | ma     | der   | ja    | kym   |
| när    | skym  | gen   | lar   | små    | fu    | glöm  | sko   |
| ljuft, | mar,  | i     | Bland | Att    | verl  | be    | upp   |
| det    | tas   | Hur   | dens  | lan    | sin   | gens  | nads  |
| stam   | Der   | käns  | hjer  | bröst: | lef   | Der   | gla   |
| ler    | träng | kam   | å     | vid    | da    | lust  | hun   |
| mar,   | ra    | sväl  | sta   | hvart  | dra   | gar   | röst, |

Ale.



Uttydningar.

Lösning af Charaderna i föreg. häfte, sid. 224: n:o 1,
Komplimang; n:o 2, Konstberidare.

Uttydning af Gåtan i föreg. häfte, sid. 224: Solrosen. 

Uttydning af Stafningsgåtan i föreg. häfte, sid. 224: Gök och Hök.

Lösning af Schack-gåtan i föreg. häfte, sid. 224:

Vid solens kyss en liten knopp
Sig vecklar ut så ljuf och späd,
Och blomman slår sitt öga opp
Bland tufvor, buskar, sten och träd;

Den blomman är mitt hjerta kär, 
För hennes väl min ande ber, 
Och dag för dag jag ständigt lär 
Att älska henne mer och mer.


Historiska Bilder.

LXXVI. 

Öfverste Kronlod och öfverstlöjtnant Törnsköld.

Om dessa båda män, hvilkas minne väl är värdt att
bevaras från glömskan, känna vi till födelseår
och slägtförhållanden samt deras enskilta lif
föga. Svenska adelns ättartaflor upptager af ätten
Kronlod -- eller Cronlood -- endast ättefadern och af
hans fem barn tvenne söner, en major med namnet Hans
och en kapten, som bar namnet Filip. Ätten Törnsköld,
hvilken liksom den förra vann sitt adelskap under
trettioåriga kriget, räknar inalles tretton medlemmar,
som hunno till mogna år. Bland dessa voro de två
bröderna Jakob och Mårten, hvilka voro med Carl X
Gustaf under hans krig i Polen. Med den förres son
Carl, som dog 1736, utslocknade ätten. Det är Mårten
Törnsköld, som jemte öfverste Kronlod utmärkte sig
i den tilldragelse, hvilken vi här vilja skildra.

Dystra bud gingo öfver land, att den svenske konungen
var död och den svenska hären fullkomligt slagen
och upprifven. Man visste till och med att berätta
om de särskilta omständigheterna dervid. Vänner
hade Sverige just inga. Det var Frankrike och den
dåvarande kurfursten af Brandenburg -- »den store
kurfursten» --, men den sednare hade tvungits att taga
Ost-Preussen som län af Sveriges krona och var icke
mycket att räkna på; Frankrike hade ännu icke slutat
sitt krig med Spanien, hvilket krig sammanhängde med
det trettioåriga. Derför mottogos buden om olyckorna
ingalunda med sorg. För mycken lycka föder afund,
och Sverige hade haft mycken lycka. Så väl det
trettioåriga kriget, som det, hvilket började med
Polen under Carl X Gustaf, medförde idel framgångar,
det sednare i förstone till den grad, att verlden
häpnade och undrade. Och på den tiden lyssnade man
till underrättelserna från Sveriges konung, ungefär
som man i våra dagar bidat sådana från Frankrikes
eller Rysslands kejsare.

Med en sagolik lycka hade Carl Gustaf inom sex
månader underlagt sig hela det polska riket,
så att blott konungaval och kröning fattades för
att han skulle blifvit dess konung. Qvartianerne,
Polens ständiga krigsmakt, som erhållit sitt namn
deraf, att en fjerdedel af kronogodsen var anslagen
till deras underhåll, sträckte gevär och svuro
med sin befälhafvare den svenske konungen trohet,
och med utgången af året 1655 hade Polens vasall,
den statskloke kurfursten af Brandenburg, nödgats
ingå det fördrag, som gjorde honom till Sveriges
vasall. Sjelfva Frankrike såg med oblida ögon den
nordiska makten växa, och den tyske kejsaren och
Holland gjorde allt,
för att snart sätta en dam för denna maktutvidgning,
hvarigenom det politiska jemnvigtssystemet och handeln
hotades.

Så uppstego hotande moln i fjerran, medan i Polen
fosterlandskänslan till slut liksom rodnade öfver
hvad som skett och började sätta krafter i rörelse
mot de segrande svenskarne. Den som gjorde början
var Potocki, som, medan Carl Gustaf mot slutet af
1655 befann sig i Preussen, med ens bröt upp och
gick till Galizien, uppmanande alla polackar att
gripa till vapen -- för religion, för frihet och
fosterland. Storkansleren Lubomirski jemte flere af
den polska högadeln började samla folk, och Johan
Casimir, den polske konungen, som flytt från sitt
rike, återkom. En bland de förnämsta polackar, som
nu utmärkte sig, var Stefan Czarnecki, en tapper,
kraftfull och outtröttligt verksam krigare och
snillrik fältherre, en bland de få, hvilka aldrig
kunde förmås att hylla den svenske konungen och öfver
hvilken således icke menedens nesa hvilar. Han hade
tappert försvarat Krakau, men måst uppgifva denna
stad den 8 Oktober, hvarvid konungen, under det
de uttågande trupperna defilerade, nödgade sin
hjeltemodige fiende att stiga upp i sin vagn,
der konungen hade ett långt samtal med honom. Nu
svärmade han omkring öfverallt i landet och sökte
resa befolkningen samt samla adeln.

Carl Gustaf var ingalunda okunnig om hvad som föregick
inom det polska folket och öfverraskades derför icke
af de underrättelser, som inlupo. Han bröt den 17
Januari upp från sitt läger, söder om Königsberg,
och tågade söder ut. Det gällde att förekomma, för
att icke förekommas, och derför var framför allt
skyndsamhet af nöden. Men i snabba rörelser liknade
denne konung sin läromästare Torstensson. Han gick
öfver Weichseln, der general Douglas mötte honom,
tågade vester om Warschau mot söder och gick
för andra gången öfver den tillfrusna floden vid
Kasmierz, der han upphann och besegrade Czarnecki
vid byn Golumbo, det var den 7 Februari, -- en seger,
som till fullo lärde Czarnecki, att hans fiende ej
stod att öfvervinna i en öppen slagtning. Men oaktadt
segern försvagades den svenska hären, som måste under
smällkalla vintern framtåga genom ett fiendtligt
land, der brist var på allt. Qvartianerne lemnade
i stora skaror den svenske konungen. När han ankom
till Jaroslaw, hade han blott 3000 af dessa polska
trupper under Sapieha qvar, men de voro ingalunda att
lita på. Längre söder ut än till Jaroslaw, som ligger
nära Sanfloden, kom aldrig Carl Gustaf. Här hopade
sig farorna, så att han i stället för att gå framåt
till anfall måste tänka på försvar och återtåg. Utom
de 3000 qvartianerne utgjordes hans här af blott 5000
man. Med denna lilla här måste han möta ej blott
folkresningen, utan de härar, som från alla håll
framtågade mot Weichseln och San att här ändtligen
omringa och tillintetgöra den lilla svenska styrkan.

Staden Jaroslaw ligger ungefär midt i Galizien,
som i söder begränsas af Karpatherna och i norr
af öfra Weichseln och dess biflod San, som flyter
i nordvestlig riktning till Weichseln och bildar
mot denna en trubbig vinkel. Dessa båda floder,
som voro omöjliga att öfvergå annat än på båtar
eller broar, kunde lika väl tjena till försvar, som
till fängsel. Nu i Mars voro dertill vägarne i det
morasiga landet alldeles upplösta, så att vagnarne
nedsjönko till axeln och hästarne till magen. Den 12
Mars lemnade Carl Gustaf Jaroslaw, och redan dagen
derpå måste flere hundra vagnar brännas, emedan de
icke kunde framföras. Det gick icke desto mindre
ytterst långsamt att komma fram, och på sidan hade
man Czarnecki, som sökte hindra konungen att nalkas
Weichseln, men icke stod att träffa, utan ständigt
undvek hvarje öppen strid. Ställningen hotade att
blifva förtviflad. Alldeles utmattad af hunger
och trötthet framtågade den svenska hären och hade
på tredje dagen hunnit till en liten stad tre mil
från Sandomir. I mörka natten stod Czarnecki med
sitt folk plötsligen midt i lägret. Han hade slagit
förvakten och ryckte fram, hoppandes att i ett slag
tillintetgöra sin fiende. Men konungen sjelf vakade
och var den, som först märkte faran. Med egen hand
antände han tvenne larmkanoner, kastade sig på
hästen och förde det i hast samlade fotfolket mot
fienden, som efter en kort strid och sedan flere
rytteriregementen flögo fram till hjelp, måste taga
till flykten.

Czarnecki var noga underrättad om alla svenskarnes
rörelser, och han fick sina underrättelser af Johan
Sapieha, som ännu var qvar hos Carl Gustaf. Men nu
ansåg denne general svenskarnes belägenhet så hopplös,
att han med sina 3000 qvartianer tågade bort och
förenade sig med Czarnecki. Och de underrättelser,
som han då lemnade sina landsmän, gjorde svenskarnes
undergång fullkomligt viss. För menniskors ögon syntes
också allt förloradt. Äfven den tappraste kunde icke
här rädda sig. Och nu började ryktena spridas om den
svenska härens upprifvande, om dess nederlag och om
konungens död.

Men här, i den yttersta nöd, visade det sig, hvad
ett fast och karlavulet sinne förmår, när det har
att förfoga öfver tappra och oförskräckta män,
för hvilka fosterlandets ära och väl har något att
betyda. »Nu gäller det att dansa för bruden!» --
sade konungen, och hvarje krigare brann af begär
att börja dansen. Tröttheten försvann, man kände
icke längre någon hunger, man ville blott tukta den
trolösa fienden. Konungen tågade fram på östra sidan
om Weichseln förbi Sandomir ända till udden, der
Weichseln och San förena sig. Det var midt i natten,
som han tågade förbi Sandomir, som låg på vestra
sidan om floden, och tvenne kanonskott förkunnade
för dervarande svenska besättning, att konungen var
kommen.

Här satt öfverste Kronlod som kommendant. Han hade
en handfull folk på slottet och befann sig i yttersta
trångmål, alldeles omgifven af fiender. Vester ut stod
en polsk här, öster ut en lithauisk; hvarje dag såg
han med spanande blickar ut genom slottsfönstren,
om han ej skulle få se de svenska fanorna sticka
fram på andra sidan floden, men äfven sedan, --
huru vore det väl möjligt att kämpa mot en sådan
öfvermakt? Då anlände utför Sanfloden en flock
båtar, hvilka medförde kanoner och krigsförråd från
konungen i Jaroslaw. De hade färdats 24 mil, och rundt
omkring dem utefter stränderna hade fienden svärmat
i öfverlägset antal. Det var ett underverk, att de
lyckats taga sig fram till Sandomir. Besättningen,
som utgjordes af 200 man svenskar, medförde äfven den
underrättelsen, att konungen brutit upp från Jaroslaw
och var i antågande, och fem dagar derefter, midt i
mörka natten, förkunnade ock de tvenne kanonskotten,
att konungen med hären befann sig på motsatta
stranden. Han ville här vid Sandomir gå öfver
Weichseln, och derför hade man 
begynt från slottet uppföra en skans och bygga en bro,
men under ständiga anfall från polackarne, hvilka
blefvo häftigare, när Czarnecki, efter det misslyckade
anfallet på svenska lägret, gått öfver Weichseln och
förenat sig med den polska hären framför slottet.

Kanonelden förmådde emellertid ingenting uträtta mot
slottet, men de vid stranden belägna sädesmagasinen
antändes, i hopp att branden skulle sprida sig
till slottet, något som väl ock inträffat, om icke
vinden i det samma vändt sig och drifvit lågorna mot
staden, som helt och hållet nedbrann. Detta skedde
strax före konungens ankomst, så att när morgonen
kom och det blef dagsljus hade han framför sig den
sorgliga anblicken af det nedbrunna Sandomir och den
segerjublande fienden, som anstormade mot slottet,
nu så mycket vigtigare, som det innehöll svenska
härens krigsförråd och var den sista stödjepunkten
för en öfvergång af floden. I konungens åsyn började
stormningen af slottet den 24 Mars; han lät i hast
på stranden uppställa ett batteri af 12 kanoner,
som började spela på de anstormande polackarne,
men öfvermakten var för stor.

Öfverste Kronlod gjorde allt hvad af en behjertad
krigare kunde väntas, men det syntes tydligt, att
slottet ej kunde afvisa fienden. Några hus lågo
nedanför slottet, och man såg, huru Czarneckis
dragoner fingo sitta af och intaga dessa hus,
till följd hvaraf den tappre Kronlod och hans folk
började fullkomligt afskäras från all gemenskap med
floden. Med harm såg konungen ut öfver floden till
de sina, för hvilka intet annat tycktes återstå,
än att spränga sig i luften.

Men besättningen borde räddas. Öfverstlöjtnant
Törnsköld befalldes att gå öfver floden med trehundra
man och söka göra hvad göras kunde. Det var detsamma,
som att inviga sig åt döden. Den motsatta stranden
var späckad af fiender och kulorna föllo tätt som
hagelkorn. Men icke ett ögonblick tvekade den tappre
Mårten Törnsköld, icke ett drag förrådde någon tvekan
i hans krigares anleten. Med lugn marscherade de,
på sin anförares kommando, ned till stranden, stego
i de der liggande båtarne och rodde midt igenom
kulregnet öfver floden. Med samma lugna mod såg
man dem marschera upp på den motsatta stranden och
försvinna mellan stenhusen, som intagits af Czarneckis
dragoner.

Ögonblickligt tilltog stridsbullret i styrka,
gevärselden smattrade och kanondundret tycktes få
ökadt lif, alldeles som när en lätt antändlig kropp
kastas i ett haf af lågor. Spänningen och oron var
stor hos konungen och hans generaler, der de sutto på
stranden och åsågo det hemska skådespelet. Minuterna
tänjde ut sig till timmar. Det föreföll som ett
vågstycke utan like, att kasta dessa trehundra
krigare öfver floden, för att tillsammans med de
etthundra, som befunno sig i slottet, söka kämpa
mot de tusenden, hvilka från alla sidor anryckte. De
polska fältherrarne började nämligen ana, att konungen
beslutat uppgifva slottet, och derför ansträngde
de sig till det yttersta för att bemäktiga sig så
väl slottet som de djerfva svenskarne med deras
krigsförråd och båtar.

Då såg man plötsligt under den häftigaste strid
och ett handgemäng, hvars like man sällan skådat, de
svenska soldaterna bryta sig ut genom fienden. Det var
en hård dust; allt tätare föllo huggen, allt mörkare
drogo sig fiendens massor ihop; men den lilla svenska
hopen trängde oemotståndligt fram. Öfverste Kronlod
och öfverstlöjtnant Törnsköld visade sig fullt vuxna
faran. Snart sagdt med öfvermenskliga ansträngningar
och med den lycka, som, enligt ordspråket, står
dem djerfvom bi, såg man dem föra till stranden
och båtarne krutfaten från slottet, det ena efter
det andra, inalles etthundraåttio fat. Och fiendens
anlopp blef desto vildare, i samma mån som han såg
sitt rof vilja gå sig ur händerna.

Det syntes ännu hardt nära omöjligt, huru båtarne
med krutet och sin betäckning skulle kunna taga sig
öfver floden. Man väntade hvar stund att se dem med
sin betäckning springa i luften. Till sist såg man
dock största delen af den svenska styrkan bryta sig
ned till stranden lik en farkost, som med skarp bog
skär igenom de skummande vågorna. Eftertruppen hade
att uthärda den hetaste striden, såsom naturligt var,
då hela tyngden af de anfallande fienderna kastade
sig öfver den samma. Men de få krigarne stodo som
lejon och föllo med det medvetandet, att genom sin
tapperhet hafva räddat hvad som räddas kunde.

I andlös väntan sutto konungen och generalerna på
stranden och sågo båtarne lägga ut från strand. De
kommo lyckligen öfver, oaktadt det störtregn af kulor,
som följde dem. Men då inträffade något, som ingen
i det svenska lägret kunnat vänta.

Öfverste Kronlod var en bland de sista, som lemnade
Sandomirs slott. Det var i anseende till fiendens
öfvermakt omöjligt att föra undan allt det krut,
som var sammanfördt i slottets källarhvalf. När
derför det sista af de etthundraåttio faten bars
upp och man just skulle lemna slottet samt försöka
det djerfva genombrytandet till stranden, fästade
öfversten en brinnande lunta vid ett af de krutfat,
som måste qvarlemnas. Inalles lågo der två hundra
centner krut och fyra tusen granater. Så fort luntan
vederbörligen var fästad, sprang öfversten ut och slog
igen dörren efter sig samt skyndade upp och slöt sig
till den lilla truppen, som nu stod färdig att bryta
ut genom slottsporten. Allt var ett ögonblicks verk,
och allt gick lyckligare, än någon kunnat vänta.

Inom några ögonblick fylldes fästningen af
segerjublande fiender, hvilka öfveröste den
lilla hopen af undanvikande svenskar med skymfliga
rop. När de tappre krigarne väl hunnit öfver till
andra stranden, kunde man se, huru de öfverallt i
slottets fönster svängde med sina fanor, under det
att väldiga trumpetstötar genomskuro fröjderopen.

Då hördes en dof, förfärlig knall, slottet tycktes
liksom lyfta sig, stad och nejd fylldes af tjock
rök och jorden bäfvade under den svenska härens
fötter, der den stod på andra stranden och skådade ut
öfver det fäste, som skulle blifva dem en hjelp vid
återtåget, men som nu gått förloradt till fienden.

Fienden fick dock icke heller någon nytta af Sandomirs
slott. Det sprang i luften och begrof under sina
spillror två tusen polackar. Fienden hade sålunda
tillräckligt tillfälle att lära känna lifaktigheten
af den svenska härens tillvaro, ehuru han fann det
med sin fördel öfverensstämmande att utsprida ryktet
om härens undergång och konungens död.

Emellertid var konungens ställning fortfarande
förtviflad. Men han var omgifven af tappra och
behjertade män. Hvarje man i den svenska hären
var färdig att våga det samma, som öfverstlöjtnant
Törnsköld och öfverste Kronlod. Deras bragd blef
derför icke föremål för någon synnerlig beundran,
och bland rikedomen af de sagolika äfventyr och
tappra bedrifter, som utmärker detta svenskarnes krig
i Polen, i synnerhet i grannskapet af den ännu mer
underbara tilldragelsen, då konungen räddade sig ur
den öfverhängande faran, är det lätt förklarligt, att
hjeltenamnen Kronlod och Törnsköld skulle bortblandas
bland de tusende andra.

Vi vilja i nästa häfte framställa, huru
konungen med sin här förstod att gäcka den i
förkänslan af sin seger öfvermodige fienden.

St.



Farväl till fosterlandet.

Natten sjunker öfver fjäll och dalar, 
Allt om frid, om lugn och lycka talar, 
Blott uti min själ fins oro qvar. 
När naturen sig till hvila sänker, 
Smärtans tår uti mitt öga blänker 
Och min suck med vindens fläktar far.

Hvarför skall jag denna saknad lida? 
Finnes lycka uppå jordens vida? 
Jag i minnet blott den söka får. 
Gryningen af lifvets morgontimmar 
Som en vårdkas genom töcknet glimmar; 
-- Det är allt, som nu mig återstår.

Och nu ilar jag från fosterjorden -- 
Denna jord, som dock för mig är vorden 
Dyr och helig, samsmält med min själ.
Ack, när trasten sjunger uti qvällen 
Och när böljan plaskar emot hällen 
Hviska båda ett: -- farväl, farväl!

Trogna vänner vinka mig från stranden, 
Kusten sjunker ned vid himlaranden, 
Snart är blott en ljusgrå strimma qvar. 
Tårögd jag på böljans kammar blickar 
Och mitt afsked jag tillbaka skickar 
Till det land, der allt jag lemnat har.

Spaniens vår, Italiens gyllne sommar, 
Hvilken lycka än i södern blommar 
Skall dock lemna tomhet i min själ. 
Till den dag, då jag får återvända, 
Vill jag dig min suck och tanke sända 
Dyra fosterland -- farväl, farväl!

Reinhold  Winter.



Téet.

Bland alla de växtalster, hvarmed jorden förser oss,
är det  få, hvilkas användning blifvit så allmänt
utbredd som téets.

Genom holländska kompaniet i Ostindien blef téet i
början af sjuttonde århundradet infördt i Europa. Från
Holland öfverfördes år 1666, genom lorderna Arlington
och Ossary, en rätt betydlig qvantitet té till
England, hvarest det samma då först gjorde sitt
inträde. Man berättar en ganska kostlig anekdot från
denna tid. År 1685 var bruket af té ännu nytt i vissa
delar af Stor-Britannien. Hertigens af Monmouth enka
skickade ett skålpund af denna vara till en af sina
slägtingar i Skotland. Denna kinesiska produkt var
der helt och hållet okänd; man undersökte den med
uppmärksamhet; man skickade efter kocken, som, med
visst skäl, upplyste, att det var en torkad ört. Man
anförtrodde åt honom den dyrbara gåfvan, på det han
skulle använda den så, som han ansåg lämpligt. Hvad
gjorde väl konstnären? Han kokade bladen, afsilade
vattnet och serverade dem som spenat. Man
kan föreställa sig, hvilka miner de olycklige
bordsgästerna gjorde. Denna okunnighet om téets
egenskaper fortfor ej länge, ty bruket utbredde sig
ganska hastigt i England, så att en förordning af
Carl II föreskref, att de caféer skulle stängas,
i hvilka man drack té, på den grund att man i de
hållna samtalen uti dessa etablissementer och
i de derstädes allmänt lästa skrifterna anföll
hans majestäts regering och gjorde rikets fred
osäker. Senare, efter reklamationer och petitioner
från värdarnes sida, hvilkas rörelse sålunda blifvit
tillintetgjord, gafs tillåtelse, att dessa värdshus
åter skulle få öppnas, men under uttryckligt vilkor,
att värdarne skulle utöfva en sträng kontroll öfver
de böcker och tidningar, som å ifrågavarande lokaler
infördes, och förebygga, att der hölles något samtal
eller ens fälldes något yttrande mot regeringen och
ministrarne. Dylika mått och steg kunde naturligtvis
ej annat än göra téet ännu mera populärt.

Téet   tillhör familjen Ternstroemiaceæ och är nära
beslägtadt med de uti våra drifhus så allmänt odlade
camellierna.
Det är ett grenigt, alltid grönt, fem till sex
fot högt buskträd, hvars stam mäter ungefär en
tum i genomskärning. Bladen äro ovala med utdragen
spets, omkring en och en half tum långa, vid basen
helbräddade, till den öfriga delen tandade. Vid
slutet af sommaren äro de äldsta bladen hårda, ofvan
glänsande, inunder hvitaktiga, sträfva, spröda och
beska; de yngre deremot äro mjuka, böjliga, rödaktiga,
glatta, genomskinliga och af en temmeligen mild smak,
i synnerhet när man har tuggat dem en stund. De
hvitaktiga blommorna hafva stor likhet med blommorna
hos våra vilda rosenbuskar. Frukten består af trenne
skiljaktiga fröhus, som öppna sig i midten medelst
en horisontel springa, men af hvilka rätt ofta
ett eller tvenne slå fel. Man finner deri en rund
mandel, som har föga beskhet, så länge den är färsk,
men som några dagar efter afplockningen blifver torr
och dervid antager en bitter smak.


Tébuske.


Man har gjort mångtaliga försök att införa tebusken i
Europa; men de flesta hafva förblifvit utan framgång,
vare sig på grund deraf, att fröen varit af dålig
beskaffenhet, när man erhöll dem, eller till följd
af bristande varsamhet vid bemödandet att en längre
tid bevara deras växtkraft.

Den olja, hvaraf tébuskens frö är genomträngdt,
härsknar och skämmes på några få dagar, så att
fröet ganska snart förlorar förmågan att gro. Man har
funnit, att bästa sättet att transportera téplantorna
till Europa är att så fröen uti en god, lätt jord,
i det ögonblick, då man afseglar från Canton, och
betäcka dem med metalltråd för att skydda dem mot
råttor och andra djur, som kunna angripa dem. Det var
på en så kombinerad väg, vår store landsman Linné år
1763 emottog téfrön, som började gro, och de flesta
tébuskar, man infört i Europas botaniska trädgårdar,
i Bengalen och Brasilien hafva transporterats på
detta sätt.

Téet sås vid slutet af Februari eller början af Mars;
man sår från sex till tolf frön i samma hål; knappt
mer än hvart femte gror, och det af ofvan antydda
skäl. Man skördar vanligen tebladen på tredje året
efter såningen; men man måste tillse, att plantorna
förnyas hvart femte eller sjette år, ty i annat fall
blifver bladet sträft och hårdt. För att undvika denna
olägenhet kan man också afskära stammarne nära marken:
sedan skjuter stubben nya skott, som gifva rikliga
skördar. Stundom uppskjuter man denna operation ända
till tionde året. Vid den för tébladens afplockning
lämpliga tiden, d. v. s. i början af våren, leger
man arbetare, som hafva en förvånande färdighet i
detta slags skördearbete. De insamla ända till tio
eller femton skålpund blad på dagen, oaktadt de icke
afrycka dem göpenvis, utan afplocka ett i sender.


Blommor och blad af tébusken.


Det bästa téet är det, som erhålles af de första,
späda, af ett lätt fjun betäckta och knappt utvecklade
bladen. Denna första sort kallas på japanesiska
ficki-tsjaa, eller malet té, emedan det är förvandladt
till ett pulver, som man lägger i
varmt vatten. Detta té undantages, på grund af sin
sällsynthet och det höga priset, för furstarne och de
rike samt bär också namnet kejsarté. Denna benämning
gifves dessutom, och det med skäl, åt ett té, som
kommer från Udvi, en liten stad i Japan, belägen vid
hafvet och ej långt ifrån Macao. Ett omsorgsfullt
vårdadt berg, infattadt af häckar och omgifvet af en
ganska bred graf, anses der äga en jordmån och ett
klimat, som äro mera gynnsamma för téodlingen, än på
något annat ställe. Téplantorna bilda på detta berg
symmetriskt ordnade alléer; personer äro tillsatta,
att så mycket som möjligt skydda bladen mot dam och
insekter. De för skörden utsedda arbetarne plocka
bladen med den mest sorgfälliga uppmärksamhet och
hafva dervid händerna betäckta af handskar. Detta té
eskorteras af öfveruppsyningsmannen för arbetena å
detta berg, tillika med en stark vakt och ett talrikt
följe, till kejsarens hof; det är bestämdt för den
kejserliga familjens bruk.
Andra téskörden förrättas en månad efter den första,
d. v. s. i början af April. Några blad hafva då
uppnått sin fullkomliga utveckling; andra, till
ett ganska stort antal, hafva ännu icke hunnit så
långt; emellertid plockar man dem utan åtskilnad,
och sedermera sorterar man dem i olika högar efter
deras ålder och storlek. Man frånskiljer med synnerlig
sorgfällighet de spädaste, och man säljer dem ofta
för blad af första skörden. Téet af denna andra
skörd kallas too-tsjaa eller kinesiskt té, emedan
man dricker det på kinesiskt manér.

Den tredje och sista skörden äger rum i Juni månad,
då de temmeligen tjocka bladen uppnått en fullkomlig
utveckling. Detta slags té, kalladt ban-tsjaa, är
det grofvaste och är afsedt för folket.

Utom dessa vanliga förfaringssätt böra vi omnämna ett
särskilt, som i sanning är ganska egendomligt. För
att samla bladen af de té-buskar, som växa i vildt
tillstånd å bergsafsatser, dit ej de vigaste och
mest öfvade menniskor skulle kanna komma, har man
vetat att draga fördel af de mest egensinniga djurs
instinkt. Apor dresseras af kineserna att klättra upp
på dessa svårtillgängliga ställen och utan åtskilnad
nedrifva bladen från alla tébuskar, som utpekas för
dem. Arbetarne uppsamla dessa blad och draga försorg
derom, att de arbetande aporna blifva belönade med
frukter. Några författare hafva påstått, att denna
skörd verkställdes på det sätt, att man retade en
stor mängd apor, som i vildt tillstånd bebo dessa
otillgängliga klippor och hvilka, for att hämnas,
skulle sönderbryta tébuskarnes grenar och låta
bladen nedregna öfver dem, af hvilka de ofredas. Man
behöfver emellertid blott kasta en blick på vidstående
teckning, som är återgifven efter en kinesisk målning,
för att öfvertyga sig, att detta icke är fallet. Den
kinesiska företagsamheten har sig till fördel begagnat
apans vighet och fyndighet; men huru mycket tålamod
har väl icke erfordrats för att häruti undervisa
detta djur.


Scen från en téskörd i Kina.


Efter skörden behandlas bladen på tvenne olika sätt,
för att gifva antingen brunt eller grönt té. Det är i
sjelfva verket allmänt bekant, att det bruna och det
gröna teet erhålles af samma buske och att endast
torkningsmetoderna förorsaka de skiljaktigheter,
som man finner mellan dessa tvenne slag. För att
erhålla brunt té, utsätter man de afplockade bladen
för fuktighet under någon tid. Snart råka de i jäsning
och förlora sin vackra gröna färg, för att antaga en
svartbrun. Derefter låter man dem torka på en lätt
upphettad jernplåt. Deremot, för att erhålla det gröna
téet, låter man icke bladen undergå någon förberedande
behandling, utan man behandlar dem omedelbart såsom
de förra, när de blifvit torkade, på följande sätt.

De byggnader, uti hvilka tebladen behandlas, innehålla
från fem till tjugu små ugnar af tre till fyra fots
höjd. Arbetarne, som sitta kring ett långt och
lågt, med mattor betäckt bord, bereda sig att rulla
bladen. På den måttligt upphettade ugnen kastar man
några nyss insamlade blad. Dessa blad, som äro friska
och fulla af safve, börja att spraka, då de beröra
ugnen, och då tillkommer det arbetaren att omröra dem
med all möjlig hastighet, tills hans bara händer ej
mer kunna uthärda hettan. Då är det tid att borttaga
dem medelst en spade, som liknar en solfjäder, och
kasta dem på mattorna. De sittande arbetarne gnugga
dem då mellan händerna, alltid i samma riktning,
under det att andra beständigt fläkta på dem, för att
påskynda deras afkylning, hvars hastiga verkställande
gifver bladen en varaktigare spiralform. Torknings-
och rullningsprocesserna upprepas två
eller tre gånger, eller till och med oftare, innan
man upplägger téet i magasinerna.

Landtfolket åtnöjer sig med att preparera bladen i
lerkärl, hvilket förfaringssätt förorsakar det mindre
besvär och tillåter det samma att sälja sitt té
till lägre pris. Sedan inlägges téet i halmkorgar,
förfärdigade i form af fjerdingar. Det ordinära
téet inneslutes uti med en liten öppning försedda
jern- eller blydosor; men den bästa sorten, den, som
kejsaren och de store vanligen begagna, inlägges i
porslinskärl och uti ett annat slag dyrbara kärl,
som man på japanesiska kallar maats ubo, hvilka man
anser hafva den egenskapen, att icke blott förvara
téet, utan äfven öka dess arom. Maats ubo betecknar
i japanesiska språket ett utmärkt kärl. 

Dessa kärl
härleda sig från en ganska aflägsen forntid, och
med deras ursprung sammanhänger en legend, hvilken,
såsom säkerligen intresserande våra läsare, vi här
vilja återgifva. Den är af följande lydelse: Ön
Mauriga-sima, hvarest dessa kärl fordom tillverkades
af en särskilt lera, var belägen
nära Tegornan (Formosa). De sköna porslinsvaror,
som denna ö producerade, en betydande handelsgren,
hade gjort dess bebyggare rika och -- säga de
japanesiska traditionerna -- bland dem, tillika
med rikedomarne, infört lyx och hvarjehanda
laster. Derföre beslöto gudarne att förstöra ön
och fördränka den i vågorna. Öns då varande konung
var en gudfruktig och rättskaffens man, vid namn
Peiruun. Han emottog i drömmen en himmelens maning,
som befallde honom att skyndsamt lemna ön, så snart
han finge se ansigtena af de tvenne gudabilder,
som voro uppställda framför ingången till templet,
antaga en röd färg. Konungen förkunnade genast dessa
faror och det stundande förderfvet; men man blott log
åt hans lättrogenhet. En elak skämtare gick till och
med så långt, att han under en mörk natt rödmålade
gudarnes ansigten. Så snart konungen fick
veta, att underverket gått i fullbordan, samlade
han sina anhängare och seglade skyndsamt till den
närmaste kinesiska kusten. Kort efter konungens afresa
-- berättar sagan -- sjönk ön
tillika med den ogudaktiga befolkning, som hon bar,
begrafvande i vågorna en massa dyrbara kärl, som
djerfva dykare ännu i dag eftersöka på hafvets botten;
det är maats ubo.



Lotsen.

På klinten af klippan min utkik jag har,
Jag föddes i stugan intill,
Och lots var min farfar och lots var min far
Och son min får bli, om han vill;
Ty lifvet är friskt på det gränslösa haf,
Och tanken, som utsigten fri --
Men trångt är i dälden, och luften för qvaf,
Der aldrig en bris friskar i.

Jag trifs ej på slätten bland hopträngda hus,
Der sol'n mellan täpporna ler,
Nej hellre jag står uppå klippan i ljus
Och ser från min utkik dit ner;
Ser gyllene skördar, som häfva sin barm,
Ser ängarnes skiftande skrud
Och hör huru vindbrus med vågornas larm
Försmälter i gripande ljud.

För menskornas äflan min tanke är skygg -- 
Hon liknar makrillens kring lik --
Helst vill uppå böljornas löddriga rygg 
Jag gunga vid stormens musik.
När synkretsen bytes i himmel och haf, 
Då vidgas mitt sinne jemväl, 
Då sjunka bekymren i svallande graf,
Och sval som en våg är min själ.

En vet jag, som döden betvinga förmår,
Som bjuda kan vädren: var still!
Jag tror, af mitt hufvud ej faller ett hår,
Om icke den Evige vill;
Och derför jag ännu ej bleknat om hyn,
Mitt blod ingen svallning förnam,
När vildt mellan svallen jag kastats mot skyn,
På vågornas fräsande kam.

När armen känns domna och ögat blir matt
Och hjertat ej längre kan slå,
O, reden på stranden, en tindrande natt,
Min graf nära utkiken då!
Och sänken vid vågornas högstämda brus
Mig ned uti moderlig famn --
Der hvila jag vill, tills en vårmorgon ljus
Ur skyn jag hör ropas mitt namn!

Anna A.



En faders testamente till sina döttrar.

III.

Sinnesarten.

Med uttrycket: »menniskan bildar icke sig sjelf!» brukar
mången vanligen urskulda sig, när hans häftiga och
frånstötande karakter kanske redan för hundrade gången
förolämpat en tillgifven vän.

Men om menniskan icke bildar sig sjelf, huru kommer
det sig då, att hon är i stånd att förändra sig i
det ögonblick, då ett större eller mindre intresse
tilltalar henne? -- Sådana iakttagelser gör man nästan
dkgligen. Den häftiga menniskan, må hon tillhöra det
manliga eller qvinliga slägtet, vet af höflighet --
ofta också för att visa, det hon har belefvenhet --
att beherrska sin vrede och sina elaka nycker,
när hon befinner sig tillsammans med en främling, en
person; som hon önskar behaga, eller en inflytelserik
beskyddare; »menniskan bildar icke sig sjelf»
vågar hon endast säga till dem som älska henne,
eller dem, som äro henne underdåniga.

Vi skapa oss visserligen icke sjelfva, så till
vida som det icke beror på oss, om vi födas med ett
känslolöst, saktmodigt, kallt temperament, eller med
ett sanguiniskt, lifligt, lätt uppbrusande, eller
slutligen med ett nervsvagt, för hvarje intryck
känsligt och nyckfullt temperament.

Då nu sinnesarten är en produkt af temperamentet,
så måste den samma också nödvändigt utprägla sig
i så många sätt att vara, som det gifves enskilta
individer; den utgör följaktligen ett uttryck af
organismen i dess helhet. Deri ligger en så stor
sanning, att denna organism, som, delvis åtminstone,
öfvergår från föräldrarne till barnen, faktiskt
alstrar ärftliga fel och dygder. Gå vi nu tillbaka
till betraktandet af menniskoracerna och kasta en
pröfvande blick på de särskilta folkslag, som bebo
jordytan, så komma vi till insigt derom, att af denna
rent materiella inverkan hos hvarje folk bildas en
nationalkarakter, som väsendtligen måste skilja sig
från karakteren hos en annan folkstam. Redan från
vaggan börjar den karakter gifva sig tillkänna,
hvilken kommit 
verldsborgaren till del; också lemnar redan vid denna tid
det sålunda märkbara sinnelaget bevis för, att Gud
uti menniskosjälen inlagt en sedlig kraft, som är
bestämd att beherrska organismens materiella makt. Är
menniskan född med anlag för vrede, så skall hon söka
att med genomträngande skri och vilda utbrott göra
sin vilja gällande; men har hon redan i barnåldern
funnit sin mästare, så skall hon snart komma till
den helsosamma öfvertygelsen, att saktmodet vida
mer befrämjar hennes önskningar; och hon kufvar då
sina vredesutbrott för den ömma och svaga modern,
som, oroad genom hennes skrik, hvilket hon anser
som följd af kroppslig smärta, gifver efter derför,
under det att klokt motstånd skulle bereda barnet
en lyckligare framtid. Men, förloras då under
uppväxandet denna moraliska kraft, hvars tillvaro
hos barnet vi måste erkänna? Är väl vår själ så
beskaffad, att den förlänar oss kraften att beherrska
vår organisation för ett rent materielt ändamål och
blott i afsigt att tillfredsställa inbillningskraftens
sträfvan? Ingalunda! Uppfostringen och en gudomlig
religion skola bidraga till ett fördelaktigt
utvecklande i denna sträfvan; de skola visa oss den
sanna friden här på jorden och lycksaligheten i ett
bättre lif, såsom lön för vår sjelfbeherrskning.

Sinnesarten utöfvar, isynnerhet hos qvinnan,
ett ofantligt inflytande på det husliga lifvets
lycka eller olycka; och blott genom ett oaflåtligt
vakande öfver oss sjelfva förmå vi inverka på
den samma. Endast den qvinna, som med sträng 
sjelfbeherrskning dagligen sträfvar efter sedlig
skönhet, ja blott denna qvinna skall det lyckas
att under det husliga lifvets vexlingar utveckla
saktmod, älskvärdhet och sjelfförsakelse, i det hon
utur urkällan för allt ljus och alla dygder hämtar
de antydda egenskaperna. Sålunda luttrad, skall hon
lika litet inom sin familjekrets, som i umgänget
med den yttre verlden, hängifva sig åt elakt lynne,
vrede eller egensinnighet; hon

skall aldrig försöka att såsom känslighet angifva en
öfverdrifven retlighet, som alltid blott är följden af
stolthet och egenkärlek. Akten eder väl, mina barn,
att förvexla dessa båda egenskaper. Man kan, ja man
bör under omständigheter vara känslig för en brist på
konsideration och höfligt beteende från andras sida;
men blott menniskor, som hänföra allt till sig, äro i
stånd att förifra sig för ett enda ord, en blick, en
rörelse. Oförmögna att behandla andra med skonsamhet,
fordra de känsliga menniskorna oändligt mycket, under
det att de gifva alls intet, och träda sålunda sig
sjelfva for nära. Känsligheten är derföre icke blott
ett bevis på inbilskhet, utan också ett kännetecken
på en trångbröstad själ och egenkära tänkesätt.

Elakt lynne vanställer allt för ofta qvinnorna;
stundom visar det sig utan märkbar anledning
och yttrar sig genom det frånstötande uttrycket
i ansigtsdragen, genom häftiga åtbörder, genom
hårda ord, genom trotsig tystnad, eller genom
detta bittra hån, som med en dödskyla berör hjertats
njutningar. Märkvärdigt dervid är, att sådana varelser
merendels rikta utbrotten af den grymma orättvisan,
som deras elaka lynne alstrar, mot medlemmarne af den
egna familjen och mot deras beklagansvärda tjenare,
under det de dock skulle blygas att inför en främmande
persons ögon visa sig i sådan sedlig fulhet. Dessa
varelser vinna således tillräckligt välde öfver sig,
för att för den yttre verlden dölja denna fulhet, men
väldet räcker icke till att bringa sådana förblindade
menniskor derhän, att de genom saktmod och vänlighet
hugna deras tillvarelse, af hvilka de älskas! Och
dervid berömmen j, förblindade, eder ännu deraf,
att återlösarens gudomliga läror upplysa eder, att j
kännen dem och blott vandren på deras vägar! Blott
allt för ofta, jag upprepar det, när den unga flickan
eller makan icke vågar visa sitt elaka lynne, emedan
vördnaden för en fader eller moder återhåller det,
eller ock fruktan att i makens ögon synas ful och
odräglig, utkoras en stackars tjenare eller tjenarinna
till skott-tafla; ty något offer måste dock finnas för
denna olycksaliga blinda vrede, hvilken ofta urartar
till det ömkliga -- korteligen, den vill och måste
hafva någon att plåga. Visserligen skall insigten om
det orätta och ångern deröfver senare inställa sig,
för så vidt hjertat är godt; men är detta nog att
läka det onda, som man tillfogat, icke blott den
förorättade personen, utan äfven sig sjelf?

Vi beklaga oss oupphörligt öfver den tjenande klassen;
vi draga öppet i fejd mot tjenstehjonens otacksamhet
och vanart; men hvad göra vi till deras fördel,
på det de må känna tacksamhet mot oss? Vanligen
bete vi oss ovärdigt emot dem och göra omätliga
anspråk på deras förmåga. Vi, som blott med stor
ansträngning uppfylla våra egna pligter, under
det att de äro oss fullkomligt bekanta, vi fordra,
att dessa menniskor aldrig försumma sina, hvilka
deras beroende ställning i så stort antal och ofta
på ett minutiöst sätt ålägger dem, nämligen genom
att uppoffra sin frihet och tillfredsställandet af
sina önskningar och böjelser. Vi tadla dem derför,
att de äro begifna på de förströelser, som motsvara
den låga ståndpunkt, på hvilken de i sin ringa andliga
bildning befinna sig, under det att vi sjelfva jaga
efter nöjen, ehuru vårt utbildade förstånd och våra
föräldrars af erfarenheten hämtade lärdomar för oss
skildra desamma såsom farliga för vårt lugn.

Det ringaste tecken till gensträfvighet, den ringaste
företeelse af elakt lynne räknas den tjenande klassen
till förbrytelse, under det att vi i tjenarnes närvaro
så ofta öfverlemna oss åt utbrotten af vår vrede och
våra nycker; och dock skola de med tålamod och lugn
fördraga dessa utbrott! Hafva de kroppsliga lidanden,
så förebrå vi de stackars menniskorna, att de låta
beherrska sig af den misslynthet, som gör oss sjelfva
så outhärdliga; äro de ledsna, så påstå vi, de hafva
elakt lynne! Men har då icke försynen tilldelat dem
samma själssmärtor som oss?    Och är icke den dem pålagda
bördan tyngre än vår?

Kastom t. ex. en blick på den der unga landtflickan,
som, innan hon blifver delaktig af äran att upptagas
som kokerska eller kammarjungfru i något stort hus,
måste genomgå sin lärotid hos en borgerlig familj! För
att i staden förtjena en helt ringa lön, måste den
unga bondflickan lemna sina till åren komna föräldrar,
som hafva att kämpa mot nöd och näringsbekymmer! I
den lilla byn slapp hon att om nätterna kämpa med
mörker, köld, snö, regn och hvarjehanda faror,
för hvilka ombesörjandet af våra nyckfulla uppdrag
utsätter henne; der kunde hon tillbringa sina aftnar
med att spinna och i sällskap med sina jemnåriga
kamrater. I staden är hon ensam, beständigt ensam. Vi
skicka henne kanske äfven i kyrkan; men hafva vi
väl gjort oss underrättade om, huruvida hon förstår
sedoläran i denna upphöjda religion, som förlänar
kraft åt den svage? Och dock skulle hon just häraf
hämta undergifvenhet och gladt mod, eller åtminstone
önskan att blifva bättre. Hemma i byn begaf hon sig
efter gudstjensten till dansen, men i staden hafva
vi främmande om söndagarne, och hon har derföre ännu
mer att göra, än under söckendagarne; eller vi spisa
borta och äro långt ifrån betänkta derpå, att för
henne förkorta de långa timmar, som vi egna åt nöjet,
under det hon måste tillbringa dem i ensamhet och
ledsnad, i fall hon strängt följer förbudet att gå ut,
eller råkar på afvägar, i fall hon öfverträder det.

Min moder, en qvinna af moget förstånd och djup
känsla, bortgifte nästan alla unga flickor,
som tjenade i mitt föräldrahus, och jag har
aldrig hört, att hon beklagade sig öfver sina
tjensteflickors otacksamhet och sedeförderf. Och
likväl var hon sträng; men hon hade med tillhjelp
af den verkligt fromma bönen förstått att tämja sin
karakters naturliga häftighet. Hon bannade eller
straffade aldrig i ett anfall af dåligt lynne,
och hon låtsade ofta, som om hon icke märkte vissa
olater hos sina tjenare, för att, såsom hon sade,
gifva dem tid att slå in den rätta vägen. Jag kan icke
erinra mig någonsin hafva sett min moder i vrede,
ja icke en gång mera upprörd än vanligt. Hon hade
tillvant mina systrar att tvenne gånger i veckan, på
dertill bestämda timmar, för tjensteflickorna förklara
evangelii liknelser och undervisa dem i läsningen af
den heliga skrift; också tillät hon sina pigor att
tillbringa söndagsaftnarne i sällskap med väninnor
af deras stånd, dock med det vilkor, att hon sjelf
utvalde dem, med hvilka hennes tjenstefolk fick vara
tillsammans. Slutligen hade alltid omvexlande en af
mina systrar sig uppdraget att hvarje afton förrätta
bön med tjenstefolket. Frid och endrägt herrskade i
vårt hus. Och så var det äfven hos mig, då eder moder
lefde, hvilken med kärleksfull omsorg åtog sig dem,
hvilka nödvändigheten och brist på uppfostran göra
till våra underlydande, men hvilka i Guds ögon icke
hafva mindre värde än vi sjelfva.

De   goda   lärdomar,   som i edra yngre år kommo eder,
mina barn, till del, skola -- hoppas jag -- stärka
eder i den känsla för rättskaffenshet och sant
kristlig kärlek till nästan, hvilken   man   städse
måste bevara med religiös sorgfällighet; ty  utan
den gifves ingen uppriktig fromhet.    Tron utan
gerningar har intet värde!

Sinnesarten kan, genom ihärdigt sträfvande efter
sjelfbeherrskning, blifva, visserligen icke ett
kännetecken på den materiella individen, som icke
skapar sig sjelf, men det rena och förädlade
kännetecknet på den moraliska individen, som
ernått väldet öfver sig sjelf i det dagliga
lifvets vedervärdigheter, liksom den ock kan
ådagalägga sjelfbeherrskning vid de så mångfaldiga
anledningar, som qvinnan, så väl som mannen, har
att bevisa, det nämligen, att saktmod ingalunda är
svaghet. Fasthet och mod låta ganska väl förlika
sig med saktmodighet. Den, som känner sig stark,
skall gerna och vid hvarje tillfälle öfva mildhet.


Digerfallet.

(Wermlands Elfdal.)

Hvad månne det väl vara, 
Som tonar så med makt? 
Hör, huru ekon svara 
Rundtom från trakt till trakt! 
Är det en kör af andar, 
Som sjunger så med brus 
Och sina toner blandar
Med vindens vestansus? ...

Den andekör, du prisar, 
Du strax mer prisa skall, 
Då sig dess ursprung visar: 
Se der! -- ett vattenfall,
Som utför höga branter 
Sig störtar modigt ner 
Och regnar guld, demanter 
Och jublar fritt och ler!
Skönt är det ock i qvällen, 
I sommarqvällen mild,
Då stjernan ser från pellen 
Uti dess våg sin bild,
Och elfvor och najader 
Gå omkring det i dans, 
Och perlor, myriader, 
Det ger vid månens glans.

Du skog af gamla granar, 
Som stått der år från år,
Jag säkert tror du anar, 
Att du som lifvakt står;
Du dina kronor böjer 
Och hviskar forsens pris 
Och lyssnar, när den höjer 
Sin sång på gammalt vis.

O broder, är du dyster 
Uti din håg, ditt sinn',
Så dröj vid forsen yster, 
Hos den ny glädje vinn!
Med dig jag då vill bygga 
Ett bo på fastan häll,
Och här vi lefva trygga 
Allt intill lifvets qväll!

Ja städs', jag kan bedyra, 
Skall i mitt minne stå 
Du bölja, glada, yra, 
Med regnbågen uppå! 
När lifvets tråd utspinnes 
Och döden gör sin rund, 
Då, om jag dig blott minnes, 
Jag lefver än en stund!

Sjung, fall, med toner skära 
Och med din jemna takt
Den Högstes pris och ära, 
Besjung Hans storhet, makt! 
Stänk högt, stänk högt, förtjusa! 
Stänk högt, du silfversvall, 
Och brusa, evigt brusa 
Du stolta Digerfall!

A-rt.



Kärlek och arbete.

Hon satt med sammanknäppta händer. För hennes själs
ögon skymtade fram ett gulstruket tvåvåningshus,
med bred förstugutrappa och en inhägnad trädgård,
der syrener doftade och der tulpaner vaggade sina
brokiga hufvuden för aftonvinden. Ett rödt sken föll
öfver denna tafla och rosiga skyar gömde den nedgående
solen. Så hade det varit då hennes lekamliga ögon
för sista gången uppfattade denna bild, så hade den
sedan ofta återkommit för hennes inre syn och så,
tyckte hon, skulle den återkomma, om åratal skulle gå,
om hennes hår skulle hvitna, hennes ögon bli' skumma;
men bilden skulle stå qvar så länge hennes minne fanns
och vara den sista hägring hon skulle taga med sig
från jordelifvet till det eviga.

Det gulstrukna huset hade varit hennes barndomshem,
i den doftande trädgården hade hon lekt och svärmat;
men lekarne såväl som hemmet hade hon för alltid
lemnat, blott svärmerierna funnos qvar, och dessa
återförde henne stundom till det gamla. Der, under
päronträdet, hade han sagt: »blif min!» der hade
han talat om sina framtidsutsigter, om något ovisst,
men hoppfullt bortom hafven, i ett främmande land;



Hos svenska utvandrare i Amerika.
(Tillhör artikeln "Kärlek och arbete".)

der hade han för första gången uttalat ordet:
»arbete». Allt det tunga och släpiga, han
sammanfattade i detta ord, hade då synts henne som en
lätt börda, hvilken hon gerna ville dela med honom,
dela med honom i kärlek och lust. Der hade han talat
om det förgångna som ett onyttigt, bortspillt lif, om
dårskaper och lättsinne, men som han just genom detta
»arbete» hoppades kunna bortlägga, sedan kärleken
födt hos honom så många goda föresatser och ett
allvarligt sträfvande att blifva en ny och bättre
menniska. Och så hade hon tryggat sig till honom,
trott på honom, och då hennes föräldrar kallade
deras förbindelse dåraktig, och förbjudit honom, den
fattige, obetänksamme ynglingen sitt hus, så hade
hon hemligt mött honom, och när man ville påtvinga
henne andra band, än dem hennes hjerta gillade,
så hade hon hemligt följt bort med den älskade till
det aflägsna, af honom så prisade landet.

Huru väl hon mindes den stund, då hon steg öfver
fäderneslandets tröskel, för att aldrig återvända! Det
var en så stilla och lugn qväll, så olika mot hennes
egna upprörda känslor. Hon kände ännu den kyss,
hennes mor kort förut tryckt på hennes läppar, en
kyss, som hon leende besvarat, medan hennes hjerta
skälfde under skilsmessans smärta; men hon vågade icke
röja den, icke hviska ett »för evigt!» då hon vände
sig bort, icke, när man frågade ett: »hvarthän?»
att sanningsenligt svara: »ut i den vida verlden!»

Huru hastigt gingo icke hennes tankar igenom allt
detta; hon   gret,   men   ett  leende torkade
genast bort tårarne, hon var likaså upprörd,
som den qvällen, då hon lemnade far och mor,
fränder,   vänner och fädernesland; men glädjen var
nu öfvervägande.

»Ja,   det är säkert, Adam, 'föräldrars  välsignelse
bygga barnen bo!'»    Och återigen gret och log hon.

Han tyckte   kanske att bo och trefnad hade kommit
till dem långt före välsignelsen, som låtit vänta på
sig under hela två  åren;  men han hade icke hjerta
att motsäga henne, han blott kysste hennes kind,
som var blossande röd efter ett häftigt   springande,
ty  hon hade ej tåligt kunnat bida honom i hemmet,
utan, med den så efterlängtade, kära skrifvelsen från
fadren i sin hand, rusat ned till ängen, der hon drog
mannen från sitt arbete, för att förkunna honom
alla de goda nyheter hon fått från föräldrarne.

»Nu skall du få se, att vi skola få tur, Adam»,
fortfor hon, »och hvad jag skall arbeta med lätt
hjerta! Jag har inte en sekund ångrat att jag följt
med dig, men ändå var det så tungt ibland, då jag
tänkte på de gamla. Att byta med vanor, pligter
och förhållanden är lättare sagdt än gjordt. Tänk om
man aldrig förlåtit mig, om man aldrig velat veta
utaf mig mera ... ack, jag håller visst och sant
af dig, Adam! så du kan nog förstå, att jag skulle
burit detta; men lifvet hade då inte synts mig så
herrligt, som det nu gör. Det kära hemmet, jag ser
det så tydligt framför mig ...»

»När jag får råd, Olivia, så skall jag låta bygga
precist ett sådant hus åt oss och anlägga precist en
sådan trädgård!»

Hon tog hans ansigte mel'an sina båda händer och
drog det nära intill sig. »Ack, Adam, säg hellre,
när vi få råd, så resa vi till Sverige igen!»

»Käraste, en sådan tanke har aldrig fallit mig in!»
Han strök med en högaffel, som han hållit mellan
händerna, några gånger betänksamt öfver gräset. »Om
vi skulle ge oss tillbaka så ...»

»Så skulle vi arbeta der som här; vi skulle visa dem
der hemma hvad det här stora landet lärt oss.»

»Ja, det är sant, Livia, det är icke så litet. Först
och främst har det lärt oss värdera tiden -- ja, 'time
is money!' sedan att arbetet, huru ringa det än må
vara, är värdt aktning. Tusan, att man kan vara så
dum i det gamla landet och genera sig för hvarandra
och hålla sig för god än för ett, än ett annat. Det är
en småaktighet, som jag nu inte kan annat än skratta
åt. Om jag der hemma tänkt: sopa gatan, putsa skor,
ja, hvad som helst är långt bättre än lättja och
sysslolöshet -- så hade jag aldrig rest mina färde.»

Han tystnade några sekunder, hvarefter han återtog:
»Du har framkastat ett förslag, Livia, som jag icke
helt och
hållet kan stöta ifrån mig, du har väckt en åtrå i
min själ, som jag knappt trodde fanns till, förrän
du sade: 'till Sverige igen.'»

Olivia hade omfattat hans båda händer, hon höll dem
hårdt och fast och en hög purpur hade sprungit upp
på hennes kinder, panna och hals.

»Ja, sannerligen, när jag rätt tänker på saken»,
fortfor han, i det han raklång sträckte sig i
gräset samt lutade sitt hufvud i hennes knä, »så var
det verkligen underligt att jag for ... hvad tusan
hindrade mig att der som här ... men det var kanske
derföre att jag skulle erfara att:

'Sverige är ändock till slut 
Det bästa Gud har skapat,
Om jag vetat det förut 
Jag icke utåt gapat!'»

»Herre Gud, Adam, det här låter nästan som ett halft
medgifvande!»

»Säg ett helt, Livia!» De lutade sig intill hvarandra
hårdt och innerligt. »Men det dröjer, mitt hjerta,
det dröjer!»

»Men bara det en gång kommer, Adam! Det fins allt
mången inbesparing, vi ännu kunna göra, om vi riktigt
tänka oss före.»

»När jag ser dig så nöjd och lycklig att få vända hem
igen, så tänker jag på alla de försakelser du gjort
för min skull, Livia! Jag fruktar jag var för stor
egoist, då jag bad dig följa mig.»

»Nå, du har ingenting att förebrå dig, följde jag
dig icke också af egoistiska skäl -- huru tror du jag
skulle kunnat lefva utan dig?»

»Du skulle nog blifvit lyckligare med Öhnell.»

Hon skakade på hufvudet och drog honom temmeligen
omildt i det ljusa håret. »Tänk du, att han, som
man trodde vara så rik, nu har gjort cession. Pappa
tackar just Gud, för att jag inte ville ha' honom,
och säger att jag handlade riktigt klokt, när jag så
der beslutsamt reste min väg. Och så äro föräldrarne
glada öfver de fyratio acres jord vi köpt, och de
hoppas att det skall gå oss bra i handom och att vi
snart skola köpa fyratio till.»

Adam sade aldrig ett ord om hvad han tänkte härvid,
men det var icke utan, att det gick derpå ut, att
om det varit Öhnell, som köpt sig en egendom, och
Adam, som gjort cession, så hade hans stackars lilla
hustru nog ännu en tid fått vänta på föräldrarnes
slutliga välsignelse. Nå, i det hela kunde han ju icke
förtänka, att man gerna såge, det Olivia icke hade
för stora pekuniera bekymmer, -- Adam hade nog fått
pröfva på, att sådana icke voro så lätta att dragas
med, och äfven han kände sig helt försonlig och glad.

»Tänk på alla ledsamheter», började hon åter, »som
vi haft sedan vi lemnade fosterlandet! För hvarje
gång något nytt händt oss i den vägen, har jag tänkt,
att det var ett straff derför att jag öfvergaf ...»

»Far och mor och följde med din man!» ifyllde han,
när hon såg litet tveksam ut.

»Herre Gud, Adam, du blir väl inte ond att jag talar
så här?»

»Ser jag ond ut? Mins jag icke huru du vid resan
öfver hafvet trodde, att hvarje storm uteslutande
öfvergick oss för din olydnads skull.»

»Ja, den resan! Kommer du ihåg de stackars
underdäckspassagerarne ... det är omenskligt att
sådana instufningar tolereras på emigrantfartygen
... jag glömmer aldrig den qväfva luften der nere
och den natten då den gamla qvinnan dog och jag satt
bredvid henne.«

»Ja, mången fick dö så.»

»Det var en ryslig natt, Adam! De dånande vågslagen
sköljde öfver den tillslutna däcksluckan och för
hvart och ett af dessa slag vräktes passagerarne
och deras bagage huller om buller. Huru jag ångrade,
att jag icke stannat qvar i vår egen hytt. Om du ej
hade följt mig ned i det der eländet, tror jag det
jag hade förgåtts.»

»Men en så dugtig liten qvinna du nu har blifvit! Förr
gret du öfver en rispa i fingret, nu kan du taga en
bångstyrig ko i hornen och binda henne fast.»
»Vet du hvad jag mest tycker om här i Amerika? Jo,
det är den arbetsamhet, som lifvar alla, och att
ingen husmor håller sig för god att sjelf sköta sina
sysslor. Ack, när jag kommer hem skall jag visa det
jag kan städa rum, skura golf, laga mat och göra
inköp.» Under det hon talade hade hon med en viss
stolthet höjt sitt hufvud.

»Ja, här är man nog klok att finna det en sparad
styfver är lika bra som en förtjenad», svarade
mannen, som kärleksfullt betraktade hennes strålande
ansigte. »Om de våra rätt betänkte detta, så fick
mången sitta vid gods och gård, som nu får gå tomhändt
derifrån. I många fall står man här långt fram om oss,
här duger det hvarken att tigga eller lata sig. Det
är derför som de oduglingar, hvilka bland så många
andra emigrera hit, slå sig på vinglerier ... mins
du den der runnaren vi råkade ut för?»

»Ack, och huru glada vi blefvo, då vi satte foten i
land, att genast i Newyork träffa på en svensk!»

»Huru förekommande och artig var han icke och ändå
så öppen och rättfram ... ja, och dertill baron, af
en gammal slägt ... att se en baron så tjenstvillig
som ett vanligt stadsbud! Jag var, min själ, rörd,
då han visade hvilken glädje det gjorde honom, när
han med så mycken möda sade sig ha' lyckats skaffa
mig den der inspektorsplatsen nära Chicago.»

»Och när du till de trettio dollars, som detta besvär
kostade honom, ville foga ännu tio -- så återlemnade
han dem -- det var mot hans principer att ta' ett öre
utöfver det som tillkom honom, och vi sade hvarandra,
att han var den hederligaste och oegennyttigaste
menniska vi någonsin påträffat.»

De båda unga makarne skrattade under det de blickade
på hvarandra. »Ack, Livia, jag glömmer aldrig
huru snopen jag blef då vi anlände till ort och
ställe och jag presenterade mitt kontrakt. Vi voro
det tjugondesjunde paret på fyra dygn, som den der
baronen sändt dit med dylika kontrakter, utan att
någon behöft eller efterfrågat våra tjenster.»

»Ja, och efter detta föresatte vi oss att aldrig mera
bli' narrade ...»

»Derföre, så fort vi kommo till Chicago, studerade
vi tidningarne, för att sjelfva höra oss om.»

»Ack, och huru nöjda vi blefvo, Adam, när vi
läste den der annonsen om att folk behöfdes till en
jernvägsanläggning och att man blott skulle anmäla sig
till bolagets agenter, för att få goda platser. Huru
du rusade ifrån mig och sedan kom så lycklig tillbaka,
allt var här klart och bra, du hade till och med
redan jernvägsbiljetterna ...»

»Ja, hvem tusan kunde annat än med tacksamhet antaga
hufvudagentens tillbud, när han sade sig vilja
köpa våra biljetter, på det vi icke skulle komma på
villovägar, hvilket inuti landet vore en så lätt sak
för främlingar.»

«Du var också alldeles förtjust, Adam, i den
allvarlige, gråhårige gentlemannen, som, butter
och tvär, knappt talat ett ord mera än: 'adress'
och 'biljetter'. Det var annat till karl än den der
baronen, sade du, och vi föresatte oss att misstro
alla förekommande och leende personer och att endast
sätta tro till fåordiga munnar och rynkade pannor.»

»Jag tror du gör narr af mig, Livia! Men i alla
fall gick det ju ändå bra en hundra engelska mil
bortåt ...»

»Men när vi sedan presenterade våra biljetter,
voro de falska och vi kommo till den erfarenheten,
att det var någonting högst vanligt här i landet att
främlingar på detta sätt låta narra sig. Och nu blef
frågan den ...»

»Om vi skulle fortsätta färden eller kosta ut
penningar för att resa tillbaka och ställa agenterna
till rätta för sitt bedrägeri; men hvem garanterade
oss för att den der snygga firman skulle vara
qvar. Dylika uppstå den ena dagen, försvinna spårlöst
den andra, för att på den tredje dyka upp i något
annat, lika redbart företag. Att tänka på rättvisa
för oss var inte gerna möjligt, ty strängt taget
får hvar och en i detta fria land fritt förtjena
penningar, det må nu vara med eller utan bedrägeri,
med eller utan humbug, men penningar måste förtjenas;
man vet det, och hvar och en har så tillräckligt att
tänka på för sig sjelf, att han icke utan någon
verklig hög vinst eller för något verkligt
allmännyttigt ändamål blandar sig i sin nästas
angelägenheter. Det var ungefärligen till detta
resultat, som vi kommo, och vår erfarenhet bragte
oss nu derhän, att vara ytterst vaksamma, så fort
frågan gällde affärer, man måtte nu afsluta dem med
unga eller gamla, leende eller allvarliga gentlemen.»

»Och följden blef», inföll Olivia gladt, »att
vi, liksom säkerligen så många tusentals andra
passagerare före oss, tego och läto oss nöja samt
fortsatte resan till det stora jernvägsbolaget,
som verkligen existerade och behöfde folk. Men jag
har så många gånger tänkt på hvarföre man inte sålde
helt och hållet falska biljetter till dig.»

»Så dumma voro de naturligtvis inte, då hade
vi ju genast kommit tillbaka och återfordrat
våra penningar. Nej, man får nog resa en bit
... förtjensten är visserligen inte så stor på detta
sätt, men risken mindre.»

»Jag må undra om främlingar i allmänhet låta narra
sig så mycket som vi till en början gjorde?»

»Jag tror man nu är mera vaksam än förr, men de flesta
bli' nog lurade i mer eller mindre grad, så fort de
råka på riktigt slipade runners, och det göra nästan
alla; runnarne äro rofdjur och vi offren.»

»Det är visst, att inte skär man guld med tälgknifvar
här, och arbeta får man för sju. Men detta hade vi
riktigt gjort klart för oss då vi kommo hit.»

»Det borde alla göra, då stannade mången med
nödtorftig utkomst vid sin fädernetorfva, utan att
fresta sin lycka annorstädes. Jag har sett mången
rätt behållen man hemifrån här gå som en trashank,
och orsaken till hans förfall kan dels vara brist
på arbete, och ett litet kapital är i så fall snart
förtärdt, dels misslyckade spekulationer; men oftast
är det någon runnare han har att tacka för sitt
elände. Allmänheten kan derföre inte nog varnas för
de industririddare, man tidt och ofta stöter på här.»

»Det är sorgligt man bland dem finner egna landsmän,
som ...»

»Men helt naturligt, min älskling; huru många
äfventyrare komma ej öfver, och dessa ha' i allmänhet
större lätthet att tänka ut bästa sättet att lura
folk, än att vända sina händer och sin förmåga till
något verkligt nyttigt och redbart. Dock, sörjer du
öfver att vi endast träffat på svenskar som lurat oss,
så kom ihåg ...»

»Att kassören vid jernvägsbolaget var enngelsman,
som rymde bort med kassan, deri en stor del af
arbetsfolkets besparingar voro innestående. Jag vet
nog det, och att bolaget icke ersatte er med en enda
cent, enär det hade full qvittens att framvisa från
kassören.»

»Det här inträffade samtidigt med den protest min
gamla fostermor sände mig på vexeln, som jag i den
stora handelsfirman låtit draga på Göteborgsbanken;
men firman kunde ej ställas till räkenskap, den fanns
inte mera, och min stackars, fattiga mor fick den
gången vara utan den hjelp jag ville sända henne,
ty nu voro vi alldeles pank.»

»Jo,   det var  en tid, Adam!    Jag glömmer aldrig
hvad jag   kände   de dagarne och huru nöjda vi sedan
voro, då du sent omsider blef bärare i det stora
spannmålsmagasinet.» 

»Ingenting   öfvergår arbetets   lycka, min engel!    Huru
ringa det än må vara, har det alltid sin
välsignelse.» 

»Att höra dig tala så här,
Adam, dig som man ansåg så
tanklös, så ...»

»Hvarför tvekar du att fullfölja, Livia? Ja, jag var
både högmodig och lättsinnig! Men också du ...»

»Var en modedocka, som bar franska handskar och
sidenklädningar ...»

»Man skulle nu der hemma se dig i din enkla drägt,
Livia!»

»Eller dina nakna ben, Adam!»

»Jag skall taga mig ett bad i qväll.»

»Det vore inte ur vägen!»

»Men huru väl ändå, att jag fick den platsen i
magasinet, jag har ofta sedan tackat Gud för det,
ty det var der jag träffade tillsammans med dessa
redliga jordbrukare», -- han
visade med handen på en rad karlar, hvilka en bit
ifrån dem mejade af det höga, doftande gräset, som för
aftonvinden sakta vältrade sina gröna vågor. »Och nu
äga vi fyratio acres jord. Ja, om allt går väl, Livia,
så kunna vi sednast om tre år fara öfver hafvet igen,
och de våra skola se att kärleken har kunnat lära
oss arbeta. Den konsten hade vi nog kunnat
lära oss hemma, om jag betänkt, att staten just är
lik en myrstack och att om hvar och en samvetsgrannt
och outtröttligt drager sin börda, så skulle stacken
snart bli stor. Likväl är jag rätt nöjd öfver de
erfarenheter jag hemtat här och jag beklagar mig
visst inte, ja: borta är bra, men hemma är bäst.»

Sylvia.



En färd i jordens inre.

Det förra häftet innehöll en kort skildring
af Mammuthgrottornas utseende, sådant detta af
nya upptäckare blifvit beskrifvet. Vi fortsätta
nu framställningen härom med en redogörelse för
undersökningen utaf en af dessa grottors största
märkvärdigheter, 'Malströmmen', ett oerhördt svalg,
hvars hemlighetsfulla inre länge var okändt och
naturligtvis utöfvade en stark retning på alla
besökandes nyfikenhet. Försök 
att erhålla kännedom om Malströmmen hade flera
gånger af olika personer blifvit gjorda, men utan
framgång.

Så hade Mammuth-grottornas ägare, m:r Preetor,
erbjudit sex hundra dollar åt en vägvisare, vid namn
Stephen, känd för sin oförskräckthet, i fall han ville
nedstiga till bottnen af svalget och sedan afgifva
berättelse om sin farliga färd. Oaktadt det lockande
i denna summa -- utomordentligt stor för en man utan
andra tillgångar, än dem, som hans ej särdeles lönande
yrke förskaffade honom -- vägrade Stephen.

En professor Tennessee, en lika beslutsam som lärd
man, företog för några år sedan hvad ingen före honom
vågat. Han gjorde långa förberedelser. Då den bestämda
dagen kom, lät han nedhissa sig i afgrunden medelst
ett starkt rep och nedsteg sålunda omkring hundra fot;
men hunnen till detta djup, kände han tankekraften
svika, bröstet sammanpressas och en obetvinglig fasa
angripa sig -- han trodde, att han skulle blifva rubbad
till förståndet och gaf den öfverenskomna signalen
att åter uppdraga
honom. Väl uppkommen till öppningen af bråddjupet
svimmade han och tillstod sedermera, att han erfarit
en sådan fasa, då han kom i beröring med det första
galleriet, att han, hellre än att åter börja denna
underjordiska färd, föredrog döden. 

Sedan denna
tid var fortfarande en stor summa utlofvad åt den,
som försökte vågstycket; några djerfva forskare hade
börjat, men ingen hade fullföljt det samma

En ung man från Louisville, med en för fruktan
fullkomligt otillgänglig natur, tillkännagaf slutligen
sin afsigt att nedstiga ända till afgrundens
botten. Som han, oaktadt de föreställningar, som
gjordes honom, vidhöll sitt beslut, ordnade man allt
för detta nedstigande. Man hämtade i Nashville ett
rep af tillräcklig längd och tjocklek, och man begaf
sig till stället för undersökningen, d. v. s. till
bråddjupet, som är beläget en och en half svensk mil
från ingången till grottorna.

Man fastade först en tung sten i ändan af repet och
nedsänkte den, tills den berörde bottnen, hvartill
åtgick en temmeligen lång stund. Man bemödade sig
att med största möjliga kraft stöta stenen mot
svalgets väggar, för att derifrån lösslita de lösa
klippstyckena, hvilkas fall skulle hafva kunnat
mer eller mindre svårt såra resenären under hans
dystra färd. Flera klippstycken föllo. Det vid fallet
åstadkomna bullrets genljud uppsteg till afgrundens
mynning med ett rullande, som liknade åskans. Vid
dessa hemska ljud ryste de 



I Mammuthgrottorna: Stjernkammaren.
(Se förra häftet, sid. 240.)

närvarande; den oförskräckte unge mannen ensam förblef
lugn: ingen ansigtsmuskel förrådde hos honom den
minsta rörelse.

Efter att hafva omsvept hufvudet med en sorts
fallvalk, för att skydda sig mot de stenar, som
kunde lossna ofvanom honom, och sedan han försett sig
med en lykta, lät den unge våghalsen fastgöra repet
kring kroppen och gaf tecken till nedhissande. Denna
nedhissning verkställdes långsamt, för att undvika
hvarje olycka. Det oaktadt lössletos emellanåt
klippstycken och jordklumpar kring Malströmmens
djerfve undersökare. Lyckligtvis träffade de honom
ej.

Alltjemt under nedstigandet såg han sig noga omkring
vid ljuset af sin lykta.

Omkring trettio fot från mynningen upptäckte han
en utskjutande kant, från hvilken, efter allt
utseende, tvenne eller trenne gallerier måste utgå
i olika riktningar; han gaf då tecken att hålla,
annoterade i sin anteckningsbok tillvaron af dessa
gallerier och befallde derefter släppa efter repet
för nedstigningens fortsättning.

Nedkommen på hundra fots djup, befallde undersökaren å
nyo att hålla; han hade upptäckt en källa, som utgick
från ena sidan af svalget och kastade sig i bråddjupet
med ett dystert buller. Sedan detta blifvit antecknadt
i boken, fordrade han åter repets eftersläppande.

Källans vatten, som upplöste sig i ett fint
regn, återspeglade högst obetydligt ljuset från
lyktan. Luften förtunnades. Den modige forskaren,
ehuru han genomblöttes på alla sidor och med
möda kunde andas, fortsatte icke dessmindre sin
färd. Redan angaf repet en längd af hundrafemtio fot,
då plötsligen ett doft buller hördes, en förfärande
underrättelse för alla de personer, som lutade sig
öfver afgrundens mynning. Instinktmessigt upphörde
man att nedfira repet; men den unge mannen gaf genast
signal till fortsättning. Detta buller härrörde från
fallet af ett oerhördt klippblock, som, nedstörtande
till bottnen, var nära att krossa den oförvägne,
men allenast tilldelade honom en stark kontusion.

Då han nedstigit ytterligare några fot, fann han,
att strömmen plötsligen antog en nästan horisontel
riktning; han hörde vattnet sorla, icke mera under
sig, utan vid sidan. Sedan han aftorkat rutorna i
lyktan, på hvilken vattnet icke mera föll, hade han
en tillräcklig belysning, för att urskilja föremålen
på ett visst afstånd omkring sig. Emellertid,
som man alltjemt eftersläppte tåget och den unge
mannen ej gjorde någon rörelse, befallde en af de
vid denna hemska nedstigning närvarande personerna,
doktor Wright, att hålla, för att öfvertyga sig,
om icke någon olycka drabbat den allt för djerfve
unge mannen.

Ingenting rörde sig.    Intet ljud.    Ingen signal.

»Hissa upp, hissa upp fort!» ropade doktorn.

Man började att häftigt upphissa honom, som man
ansåg qväfd, eller åtminstone vanmäktig af fruktan
eller brist på luft. Men denne, som märkte hvad som
försiggick öfver honom, och hvilken, såsom han hade
hoppats, var nära att beröra afgrundens botten, gaf genast med eftertryck
upprepade gånger tecken att fortsätta nedhissandet.

En suck af tillfredsställelse undslapp alla
bröst. Sedan de, som hade tåget om hand, lydt,
uppnådde forskaren omsider bottnen. Hän hade i jordens
innandöme, i vattnet, i mörkret, saknande luft och
midt ibland stenar, som lössleto sig öfverallt omkring
honom, öfver hans hufvud och under hans fötter,
tillryggalagt en sträcka af etthundranittionio fot.

Han kunde då konstatera, att Malströmmens botten
är cirkelformig och att den mäter aderton fots
diameter. En liten öppning gaf tillträde till en annan
fördjupning af ringa omfång: vår hjelte inträngde
äfven dit och förde med sig derifrån de vackraste
prof på svart kisel, som man kan få se, äfvensom
flera stycken af stalaktiter, hvita som den renaste
kristall.

Snart derefter gaf han signal att hissa honom till en
viss höjd, emedan han ville undersöka de gallerier,
som han förut varseblifvit.



I Mammuthgrottorna: "Döda hafvet".
(Se förra häftet, sid. 241.)

Sedan han uppnått mynningen till ett af dessa
gallerier, lösgjorde han, för att lättare kunna
undersöka det samma i hela dess utsträckning,
repet från gördeln och inskränkte sig till att
hålla ändan deraf i handen. Detta var en brist på
försigtighet, såsom utgången snart visade. I följd af
den ansträngning han gjorde, för att intränga i det
inre af galleriet, då han hoppade öfver en temmeligen
bred remna, släppte han repet. Det var det samma
som döden, i fall han icke lyckades åter fatta det
-- döden genom köld och hunger i detta förfärliga
grafhvalf! Hvar och en annan än den oförskräckte
unge mannen skulle dött af fasa. Utan att förlora
någon den minsta del af sin kallblodighet, gjorde
han en sorts hake af ringen på lyktan, i det han
betjenade sig af tänderna som verktyg; sedan ställde
han sig ytterst på en öfver afgrunden utskjutande
sten, utsträckte armen, nådde det fritt sväfvande
repet och lyckades draga det till sig. Nu var han
nog försigtig att säkert fästa det vid klippan;
sedan denna försigtighetsåtgärd blifvit vidtagen,
fortsatte han sin undersökning, som om han icke
vetat af den nyss lupna rysliga faran. Han stannade
först vid en infallen jordmassa, som spärrade vägen
för honom. Slutligen, hackande tänderna af köld,
utmattad af ansträngning och seende lyktan nära att
slockna, återvände han till grottans ingång, der han,
fästande repet omkring sig, gaf tecken till återfärd.

Uppstigningen försiggick temmeligen mödosamt,
till följd af den dåliga dispositionen af det
omkring forskarens kropp illa knutna repet, hvilket
förorsakade honom svåra smärtor. Men denna känsla
utplånades snart vid framträdandet af en ny fara,
hvars besvärjande denna gången icke berodde på den
djerfve unge mannen.

Han befann sig blott nittio fot från 'Malströmmens'
mynning, då han plötsligen fick höra utrop och skri af
fasa öfver sitt hufvud. Oaktadt det betydande djup,
hvarpå han ännu befann sig, kunde han urskilja dessa
ord: »Repet har fattat eld! vatten! vatten!»

I sjelfva verket hade repets friktion mot den långa
planka, som tjenade till stöd, antändt det samma, och
som man icke hade något vatten till hands, väntade
man hvarje ögonblick få känna repet brista och den
unge mannen nedstörta i den gapande afgrunden under
hans fötter. Lyckligtvis hade en af de närvarande en
flaska med en af vatten och bränvin blandad dryck. Man
tömde flaskan öfver det antända repet, och forskaren
uppnådde omsider, utan någon vidare olyckshändelse,
Malströmmens mynning, der han uppsteg lika lugn,
som i det ögonblick, då han begaf sig ned. Doktor
Wright kände honom på pulsen och fann honom i ett
fullkomligt normalt tillstånd.

Vittnena till äfventyret voro mer upprörde än han,
som varit hjelten i det samma och som så många gånger
hade varit nära att blifva offer derför. Sedan hvarje
fara var aflägsnad, utsträckte de sig på marken,
medtagna af trötthet och själsskakning.

Den oförskräckte unge mannen afkastade de varma
kläder, som blifvit tillverkade för expeditionens
skull, drack ett litet glas rom och skildrade derpå
med noggrannhet sin utflykt, hvars alla farliga
biomständigheter man ännu icke hade anat.

Då berättelsen var slutad, märkte man, att doktor
Wright, under afhörandet af den samma, fallit i
vanmakt.

Den djerfve forskaren hade ristat sitt namn å en
klippa i den djupaste delen af afgrunden.

*

Återvändom nu till det förut omtalade 'Döda hafvet'.

Det är här och vid floden 'Styx' besökarne i allmänhet
stanna; men det är långt ifrån, att de här befinna sig
vid slutet af dessa fördjupningar, ty dessa sträcka
sig i andra riktningar ända till okända gränser. En
resande, som framträngt tre geografiska mil på andra
sidan 'Döda hafvet', har försäkrat, att grottorna
sträckte sig ännu längre.

Huru det än förhåller sig dermed, har man i dessa
fasaväckande fördjupningar räknat ända till
tvåhundratjugusex gångar, femtiosex dômer, elfva
sjöar, sju strömmar, åtta vattenfall och trettiotvå
schakt eller, rättare, trettiotvå afgrunder, hvaraf
några hafva stort djup och omfång.

Utgången från grottorna befinner sig nära två
geografiska mil från ingången. Man kommer dit, efter
att hafva passerat ett trångt galleri, hvarest man
nästan tvingas att krypa.

Det är med en behaglig tillfredsställelse man
återser dagens ljus efter denna långa och mödosamma
underjordiska färd.

»Sex timmar hade vi irrat omkring i dessa hålor» --
säger en annan resande som besökte denna underjordiska
trakt; -- »slutligen sågo vi en gul stråle smyga sig in
genom en remna, vi se klippväggarne skimra såsom af
guld, derefter liksom en bländande snömassa framför
oss. Grönskan, stenarne, ängen, allt utvecklar ett
skärt och öfvernaturligt ljus. Jag vacklar som en
blind; jorden, som jag trampar, utsänder gnistor;
tusen glada ljud döfva mig. Den ljumma och smekande
luften, himlens skimrande azur, fåglarnes sånger,
gräshoppornas läte, solens rika strålar öfversvämma
den öppna platsen. Jag kan icke skildra de första
minuternas glädje, hänförelse och förbländning;
det förefaller som om man uppstode från de döda
och utginge ur ett grafhvalf och åter inträdde i
kretsen af derutanför samlade vänner, för att njuta
af vänskapen och en herrlig solbelyst natur.»



Norrköping.

III.

Skolväsendet.

Om den yttre materiela välmågan och de krafter, som
bidraga till åstadkommandet af den samma, såsom en
högt uppdrifven industri, en liflig handel o. s. v.,
äro af den högsta betydelse och böra vara föremål
för så väl det allmännas som den enskiltes största
omsorg och omvårdnad, så måste detta i ännu högre
mått gälla om den andliga välmågan, hvilken tillika
är ett väsendtligt vilkor för den förra. Detta är
också något, som af vår tid så lifligt inses, att det
är ett utmärkande drag för den samma. Upplysning,
bildning äro tidens lösen, och öfver allt, inom
alla samhällsklasser visar sig allt mer ett ädelt
sträfvande att vinna del i de andeliga skatter,
som bjudas, på samma gång, som man bemödar sig om
att underlätta möjligheten för vinnandet af denna
delaktighet åt alla. Kunskaperna äro ej längre
mysterier, utan portarna till deras tempel stå
vidöppna.

Det är en glädjande företeelse att finna
kunskapsbegäret och,   i   sammanhang   dermed, hågen för  förädlande
nöjen utbreda sig inom vårt land i allt vidare kretsar,
hvarom väl alla dessa arbetareföreningar bära ett 
ojäfvigt vittne. »Enighet i sträfvan efter upplysning
och odling, meddelande af vetande och sammanjemkning
af åsigter inom de särskilta yrkena samt skapande
af harmoni inom arbetarebefolkningen» -- se der hvad
som Norrköpings arbetareförening uppställt i första
rummet såsom sitt syfte. Det är en inledning till
denna arbetareförenings tillvaro och verksamhet,
fullt ut lika betydelsefull, som när den franska
revolutionen af 1789 satte kapitlet om menniskans
rättigheter framför sin konstitution. Betydelsen
ligger deruti, att arbetaren sjelf erkänner vigten
och värdet af något, som ej låter mäta sig med alnmått
eller väga sig på våg; derutinnan, att han uppställer
för sig som mål andens utveckling. Det är, om man
jemför arbetarens tycken, åsigter och sträfvanden för
några årtionden tillbaka med hvad som nu visar sig,
i sjelfva verket ingenting annat, än en revolution
som försiggått och försiggår, väl icke
braskande och bullrande,
med kanondunder, blod och tårar, men derför icke
desto mindre storartad och till sina frukter utan
tvifvel välsignelsebringande.

Att dessa frukter börjat visa sig inom Norrköpings
arbetarebefolkning, derför talar ett utlåtande i
Norrköpings stads och Bråbo härads hushållningsgilles
berättelse, som det torde tillåtas oss att här få
anföra. »Om den stigande välmågan hos den arbetande
klassen» -- heter det här -- »vittna tydligen det bättre
sätt, jemfördt med det för ett tiotal af år sedan,
hvarpå arbetaren nu kläder och föder sig, äfvensom
de flere och bättre husgeråd, som han nu äger mot
förr, samt den snygghet, prydlighet och ordning,
som nu råder i den ordentlige arbetarens hem. Att
en allmännare sedlighet, nykterhet, sparsamhet
och omtanke för framtiden, liksom en större
sjelfständighetskänsla inträder hos befolkningen i
alla samhällen i samma mån som dess välmåga tilltager
och som upplysningen hos den samma blifver större,
torde vara en öfverallt gjord iakttagelse, hvilken
äfven härstädes synes blifva bekräftad.»

Vi anföra detta, med fästadt afseende på skolväsendet,
för att antyda stämningen hos den arbetande
befolkningen, att denna uppskattar den andliga
utvecklingen såsom något högt och eftersträfvansvärdt,
hvaraf helt naturligt följer, att den helsosamt
inverkar på det uppväxande slägtet och söker för
detta tillgodogöra alla de utvägar till inhämtande af
upplysning, som tiden erbjuder. Det sednare gör sig
ock lika mycket gällande, som det förra. Folkskolorna
äro öfverfulla, och skolrådet måste årligen vara
betänkt på utvidgade skollokaler. Ingen kan annat än
glädja sig åt denna strömning till skolan, men det
är att önska, det den svaghet, som vidlåder allt
menskligt, och lätt kommer äfven det ädlaste och
bästa sträfvande att slå öfver i någon ytterlighet
och råka in på afvägar, -- det är att önska, det ett
sådant sent måtte inträda eller att korrektivet måtte
finnas för handen i rättan tid. Den klara källans
spegel kan grumlas, men flyter ådern stark, rensar
hon sig sjelf.

Den afväg, som här ligger för handen, är att taga
skenet för verklighet, att tro sig blott och bart
genom ett ytligt berörande af olika kunskapsgrenar
verkligen veta något, och att på grund af denna
icke-kunskap vilja uppträda med anspråk på
likställighet med dem, som egnat större delen af
sitt lif åt inhämtandet af kunskaper. Vi tala icke
här om de lysande undantagen, hvilka funnits och
skola finnas i alla tider, och hvilka bryta sin väg
fram under äfven de mest ogynnsamma förhållanden,
utan vi tala om den stora mängden. Och att hvarje
barn, som ingår i folkskolan, skall derifrån utgå som
herre eller mamsell, -- det är den missriktning, som
tidsandan kan taga och i viss mån äfven har tagit. Det
är utan tvifvel en sträfvan efter jemnlikhet, som
genomgår tiden, en sträfvan lika hög och ädel som
berättigad. Men man synes stå invid det misstaget
att tro, det jemnlikhet finnes, blott den yttre
olikheten öfvervunnits, m. a. o. att den finare
rocken, sidenhatten i stället för schaletten o. s. v.,
i allmänhet aflägsnandet så vidt möjligt är från det
gröfre arbetet, ställer den okunnige i jemnbredd med
den kunnige. Vi hafva hört en folkskolelärarinna på
fullt allvar yttra, att skolflickorna i en af stadens
folkskolor alldeles icke hafva till sin uppgift att
lära sig annat arbete, än det som kan verkställas i
rikemans finaste förmak, och att detta är tidsandans
riktning. Sådana åsigter äro farliga, ty de leda,
som man lätt torde finna, derhän, att man lemnar det
bättre för det sämre. Man rotfäster tidigt hos barnet
begäret att genom ernåendet af yttre och betydelselös
flärd förvärfva det anseende, som endast det ärliga
arbetet, af hvad art det än må vara, kan skänka,
då likväl skolans huvuduppgift är att ingifva barnet
kärlek till det arbete, som en gång skall skänka det
en ställning, oberoende af allt utom af Gud och detta
arbete, samt begär att gagna sitt land och sitt folk.

Vi hysa dock -- såsom nämdt är -- det hopp, att rättelse
här skall inträda, snart sagdt, af förhållandena
sjelfva, och vi bygga detta hopp dels på den stämning,
som i allmänhet råder hos arbetaren, dels ock på det
sunda omdömet
hos   de   lärare   och   lärarinnor,   hvilka fått
sig det höga och ansvarsfulla kallet anförtrodt,
att vårda om fosterlandets framtid. 

Men vi låta
af ämnets vigt förleda oss att blifva allt för
vidlyftiga!    Vi   skola   inskränka   oss till
en mer saklig redogörelse  för  hvad som under de
senare åren gjorts för Norrköpings   folkskoleväsende.
Enligt   folkskole-inspektörens   berättelser   finner
man,   att de offentliga folkskolorna år 1863 voro
inalles 14, men år 1869 32, samt att under samma
tid lärjungarnes   antal  i   dessa ökats från 663,
som det var det förstnämda året, till 1443, som det
utgjorde sistnämda år.  Ännu tydligare tala följande
siffror för hvad staden å sin sida gjort för att
motsvara tidens kraf i denna vigtiga angelägenhet,
då man  jemför   skol-   och undervisningsmaterielens
värde för de båda   nämda   åren.     Detta   utgjorde
år 1863 riksdaler riksmynt   2000,   men   år   1869
riksdaler  riksmynt  16,170: 95, under   det   att
utgiftstaten under dessa år ökats från 25,000 till
44,000 riksdaler riksmynt.

Den kraft, hvarmed folkskolesaken under dessa år förts
framåt, ställer dem i ett starkt ljus vid sidan af den
föregående tiden. Från år 1842, då folkskolestadgan
utkom, gingo nära tre år, innan något af stadens
myndigheter gjordes för att afhjelpa behofvet af
ändamålsenliga folkundervisningsanstalter, och
då beslöt man sig för att inrätta tvenne skolor,
en för gossar och en för flickor. Men det är ock,
på det hela taget, allt, hvad som är att anföra för
tiden mellan 1842 och 1854. Först med det sistnämda
året, eller rättare med år 1858, började mera lif
och allvar visa sig i afseende på ordnandet af
denna vigtiga fråga. Man fann då med häpnad, att af
2865 barn mellan 6--15 år 1550 behöfde bevista de
offentliga folkskolorna, men att plats blott fanns
för ett obetydligt antal. Detta missförhållande
väckte till handling. Nu förhyrdes skolsalar,
nu inköptes tomter, stora präktiga skolhus började
byggas och slutligen 1862 beslöt man att tillsätta en
särskilt tillsyningsman med 3000 riksdalers lön för
att vaka öfver folkundervisningen i sin helhet. För
närvarande finnas trenne stora folkskolehus, ett
på norr, beräknadt för 200 barn, ett på vester
för 400 och ett i nordöstra delen af staden
eller den så kallade »Saltängen». Det sistnämda
är i afseende på byggnadsstil utan tvifvel det
vackraste. Vestra folkskolan, belägen strax invid
högre elementarläroverket, påminner i anseende till
stil om detta.

Då det utan tvifvel väcker läsarens förundran,
att man här så sent grep sig an med folkskolesaken,
böra vi framlägga en omständighet, som i någon mån
torde förklara detta förhållande, den nämligen,
att här redan sedan förra seklet funnos flere genom
enskilta storartade gåfvor grundade skolor. Den äldsta
af dessa är den så kallade »Swartziska friskolan»,
grundad 1772 af handlanden och fabrikören Peter
Swartz. Ungefär samtidigt stiftades det efter Gustaf
III uppkallade »Gustavianska barnhuset». I början på
1800-talet inrättades en i samband med »Mobergska
flickebarnhuset» -- en genom enskilt gåfva grundad
välgörenhetsinrättning -- ställd flickskola. År 1819
lade Carl XIV Johan genom en gåfva grunden till
den skola, som nu bär namn af »Eggeska skolan»,
emedan en rådman Egge genom testamente försett henne
med flere fastigheter. Slutligen, hade genom en
storartad gåfva af brukspatron Eberstein inrättats en
vexelundervisningsskola och en söndagsskola. Till
dessa på enskilta gåfvor grundade skolor komma för
tiden mellan 1804 och 1820--1830 tvenne »friskolor»
eller »fattigskolor» -- dit barnen kallades att infinna
sig »ryktade och rena». Samtliga dessa skolor jemte
Apologistskolan lemnade, enligt protokollet vid
folkskolestyrelsens första sammanträde den 26 April
1843, undervisning åt 320 gossar och 130 flickor,
tillsammans 450 barn.

Insigten om nödvändigheten att arbeta för
upplysningens främjande är sålunda gammal inom
Norrköping, och deras minne, hvilka på ett eller annat
sätt knutit sina namn vid de särskilta undervisnings-
och uppfostringsanstalterna, är väl värdt att hållas
i ära. Måhända har ock den anda, som lifvade dem,
fört våra dagars Norrköping framåt till de stora och
kännbara uppoffringar, hvilka stadens invånare iklädt
sig för att kunna åstadkomma något dugligt och godt,
ej blott
med afseende på den lägre folkundervisningen,
utan äfven med afseende på den högre.
Elementarläroverksbyggnaden, hvaraf här   en
afbildning   meddelas, har, oaktadt kostnaden för
den samma uppgår till den betydliga summan af mer
än 600,000 riksdaler riksmynt, blifvit  uppförd helt
och hållet utan något bidrag af staten.    Man kan
alltså med skäl säga, att om det intelligensens
omhuldande, som under slutet af adertonde och början
af nittonde århundradet utmärkte åtskilliga af
staden Norrköpings   mera framstående  medlemmar,
derefter  tog  sig en   skäligen   lång   hvila,
så   har   det   sedan   tagit  jättesteg framåt.


Elementar-läroverksbyggnaden i Norrköping.


Detta storartade och prydliga läroverkshus ligger vid
sydvestra gränsen af staden på en höjd, hvarifrån man
har en vidsträckt utsigt öfver staden, Motala ström
och Bråviken ända bort till Kolmorden i norr. Den
vidsträckta tomten, afsedd för skolungdomens
lekar, är i utkanterna prydd med vackra gräsplaner
och trädgrupper. Åt vester eller till höger från
åskådaren på andra sidan gatan, hvilken är antydd
genom den
om hörnet afvikande gångbanan, befinner sig Vestra
folkskolehuset, likaledes omgifvet af en rymlig,
med planteringar prydd gårdstomt, och midt för
dessa båda byggnader, på andra sidan om den gata,
hvilken stryker långs förbi de båda husens framsidor,
ligger gymnastikhuset, också en storartad byggnad,
försedd med en förträfflig inredning.

Den framspringande mellersta delen af läroverkshusets
framsida -- vi söka så vidt möjligt är att undvika
dessa främmande benämningar af façad, avant-corpser,
portik, vestibul, o. s. v. -- upptages af en storartad
förstuga, passande till ett slott, och i öfre våningen
en storartad sal -- högtidssalen -- rikt prydd med
pelare, läktare och fem stora ljuskronor. Denna sal,
som är sjuttiåtta fot lång, trettionio och en half
fot bred och tjugufyra fot hög, påstås för närvarande
vara den största skolsal i riket. I denna våning
äro äfven ritsal, naturhistoriskt museum, fysikalisk
lärosal och bibliotek. Det sistnämda är synnerligt
väl inredt med hyllor från golf
till tak och en gångspång på halfva väggens höjd
löpande rundt omkring rummet. Det anses rymma 26,000
volymer. Biblioteket är rikt försedt med böcker
och har nu årligen under en tid af fem eller sex år
erhållit från en mecenat (expeditionssekreteraren
L. Ringborg) stora samlingar af samtidens dyrbaraste
och värderikaste litteratur. Rummen i den öfra
våningen hafva för öfrigt en höjd af sexton fot, under
det att den nedre våningens rum hålla 15 fot i höjd.

I lärosalarne äro alla bord och stolar efter
amerikanskt mönster (lackerade ekskifvor på
fotställningar af gjutet jern); katedrarne likaledes
af ek, med undantag af dubbelkatedern i stora
högtidssalen, som är af valnöt. I bottenvåningen äro
de kemiska laboratorierna belägna.

Byggnaden upptager en yta af 18,150 qvadratfot och
hvilar på en fot af huggen gråsten samt är täckt
med plåt på underlag af bräder. Marken sluttar från
vester till öster, så att åt sistnämda sida kunnat
uppföras en jordvåning, i hvilken, såsom nyss nämdes,
de kemiska lärorummen äro 
belägna, äfvensom skolans vaktmästare här har sin bostad
i rummen närmast stora ingången. Hela byggnadens
längd, flyglarne inberäknade, utgör 235 1/2 fot, dess
bredd dels 58 1/2, dels 51 fot; flyglarne äro 111 1/2
fot långa och 39 fot breda. Mellan dessa befinner
sig å husets södra sida -- det är den norra, som vår
afbildning framställer -- trapputbyggnaden med ett
utsprång af 22 1/8 fot och en bredd af 36 1/2.

Byggnaden, huru kostbar och palatslik den än är,
så väl till sitt yttre, som till sin inredning och
sin dyrbara och förträffliga undervisningsmateriel,
är dock blott och bart medlet, icke ändamålet, och
vi kunna icke bättre afsluta denna korta blick på
Norrköpings skolväsende, än med en varm önskan, att
det måtte i sina präktiga salar kunna frambringa ett
välsignelserikt arbete, att från alla dessa skolor
måtte utgå, vare sig till det kroppsliga arbetet eller
till det andliga, krafter, hvilka sätta sin högsta ära
uti att efter förmåga medverka till fosterlandets väl.

St.


Vår äldsta helsokälla.

Med menniskan kom synden i verlden, med synden döden,
och med civilisationen sjukdomarne. Detta sednare
visar oss erfarenheten, som är en lika god läromästare
som bibeln, hvari vi läsa detaljerna om huru synden
och döden blefvo bofasta på jordklotet.

Huru länge menniskoslägtet förblef »friskt som en
nötkärna»», det är svårt att bestämma efter vår
tidräkning; antagligen var det en helt kort tid;
men säkert är, att knappt hade en sjukdom hittat
vägen till det lilla sandkorn i verldsrymden,
hvilket anvisats Adam och hans barn som en tillfällig
uppehållsort, förrän menniskan hade tusen krämpor på
halsen, den ena efterhängsnare än den andra.

En gammal saga lyder så: »När menniskorna började
tilltaga i mängd och förirra sig på afvägar, den ena
hit, den andra dit, så att de snart förlorade sitt
mål ur sigte, då
sände deras herre och skapare till dem vägvisare,
att återföra dem på den rätta stråten. Men vägvisarne
voro sjukdomar.»

Allmänt har beklagats, att dessa
vägvisare blefvo så hårdhändta och framförallt att
de blefvo så envisa, men sannolikt fanns det ej något
annat medel, som kunde hafva åsyftad verkan eller
göra samma tjenst som de. Sjukdomarne, sedda ur denna
synpunkt med jordiska ögon och opartiskt bedömda,
hafva också en allt annat än behaglig uppgift,
som kanske förklarar deras natur: de skola vara
allas följeslagare, utan hopp om att blifva någons
vän. Aldrig mottagas de af glada tankar och vänliga
blickar; aldrig voro senorna i en arm så starkt
spända, att de icke vid sjukdomens besök slappades och
brötos; aldrig var en kind så fyllig och rosenfärgad,
att den icke vid en kyss af den ovälkomne gästen
bleknade och blef hopsjunken; aldrig, med ett ord,
var lyckan någonstädes så
fullkomlig, att hon icke som en fläkt försvann, genom
fönstret, så snart sjukdomen trädde in genom dörren.

På lifvets längre eller kortare rutschbana --
denna alltid slingrande väg med hemlighetsfulla
tilldragelser och ständiga skiftningar af dag och
natt, ljus och mörker, glädje och sorger, njutningar
och vedermödor -- har menniskan alltid legioner
sjukdomar i grannskapet, och antingen jagar hon efter
dem eller jaga de henne. Ja, så starka motsatser
rymmas i hennes natur, att hon, trots sin motvilja
mot dem, gör litet eller intet för att hålla dem från
lifvet; hon tyckes oftast till och med göra allt,
för att få så många som möjligt att kämpa med. Hennes
trotsiga äfventyrarlynne röjer sig häri.

Hon fruktar dem, såsom man fruktar öfvermäktiga och
skadelystna fiender, och likväl synas hennes flesta
försvarsanstalter mot dem vara tillkomna mera på
skämt än på allvar.

Hon är alltid lifdömd, dödsstraffets dom sväfvar
beständigt öfver hennes hufvud för den minsta
förbrytelse mot de enkla lagarna i den natur,
hvilkens vekaste och krämpfullaste barn hon är, och
dock tyckes hennes hela diktan och traktan gå ut på
just förbrytelser mot dessa lagar, liksom stode hon
öfver dem.

Genom trägen forskning har hon kommit på temmeligen
klar fot med konstruktionen af sin «lifsapparat»,
kroppen, hon känner dess organiska förrättningar
och hufvudvilkoren derför, hon vet hvad hon bör göra
och icke göra för att icke störande inverka derpå,
och ändock låter hon ögonblickets ingifvelser krossa
den ena kuggen efter den andra i maskineriet, ehuru
de kanske aldrig mer kunna repareras.

Det är uppenbart, att menniskans allmännast
framträdande naturanlag är att göra sig till
sjelfspilling. Hon hittar på



Medevi helsobrunn.
Intendentshuset.
Kyrkan. 
Hogbrunn.
Amiralskällan. 
Kägelbana.
Gustaf Adolfs källa.

tusende utvägar för att -- på den möjligast längsta,
det är dock alltid den underförstådda, om än omedvetna
meningen -- komma till detta mål. Det är derför hon
blir fråssare eller drinkare, det är derför hon stjäl
undan sömnen från sina nätter och förvandlar sina
dagar till sorgedagar, det är derför hon behandlar
sin kropp som en köpt slaf och kläder den på det
mest onaturliga sätt, det är derför hon skapar sig så
kallade nöjen och förströelser samt onaturliga behof,
det är endast derför hon dansar utan mått och sans,
ty -- »att dansa oförnuftigt», säger en berömd läkare,
»det är att beträda en måhända behaglig, men en ändå
säkrare genväg till en hel skara sjukdomar!»

Spetsfundig, som menniskan alltid är då henne
föreligger att främja egoistiska syften, har hon,
i stället för att undvika sjukdomar, påfunnit en
storartad och konstrik apparat för att undanrödja
följderna af ett regellöst lefnadssätt. Hafva vi
sålunda icke -- för att upptaga ett i dessa dagar
oftast hördt talesätt -- af sjukdomsbetvingare eller
läkare en hel armé, sammansatt af indelt stam,
på dertill anvisade rotar i hvarje landskap, af
för tillfället värfvade trupper och af frivilliga,
som utgöra reserven? Hafva vi icke i oändlighet
generalöfverfältläkare, generaldirektörer,
medicinalråd och »lifmedikusar», professorer,
doktorer, licentiater, stads-, regements-, sqvadrons-,
bataljons-, provins-, distrikts- och hus-läkare,
medicine kandidater, medikofilare, kloka gubbar,
arméns trosskarlar, som tros styfvare än hela
den officiella läkarekåren, och kloka gummor,
arméns marketenterskor, som kunna göra konster
i kaffesump? Hafva vi icke i alla landsändar
inrättat storartade depoter af sjukvårdsmateriel
och magasiner, fulla af en komplicerad attiralj for
bekämpande af hvarje nämnbar krämpa? Hafva vi icke
fullt upp med examinerade apotekare (läkarearméns
fortifikationskår), som erhållit personligt
privilegium på att tillreda alla de läkemedel,
hvartill latinska språket har namn?

Det är ett fåkunnigt förlitande på ofelbarheten hos
denna mångkunniga armé, som har ensamt ett sjukligt
förhållande i samhället att tacka för sin existens,
det är en blind tillförsigt till verkan af dessa
massor af piller, pulver, dekokter och mixturer,
hvilket gör att man tror sig kunna vara så oförsigtig
som helst, extravagera så mycket som helst, synda
mot de dietiska lagarna så mycket som helst.

Men när det slutligen -- och dit kommer man förr eller
sednare -- visar sig, att denna tillförsigt ramlar,
att medikamenterna, om än aldrig så illasmakande,
icke förmå någon kraftig verkan åstadkomma,
att läkarekåren, om än aldrig så skicklig, står
hjelplös, och att kloka gummans kaffesump, om än
aldrig så tjock, bildar idel obegripliga tecken --
ja, då återvänder man dit, hvarifrån man aldrig bort
vika: till naturens friska, lifgifvande kraft, till
dess helsobringande källsprång, för att med långa år
försona hvad stunden brutit.

Det var egentligen till denna punkt vi önskade leda
våra läsares tankar, för att få anledning säga några
ord om en liten ort i vårt kära fosterland, öfver
hvilken generationer nedkallat välsignelse.

Den oändliga rikedomen i vårt lands jord har aldrig
påtagligare framträdt än i vår tid. Det är ett
kapital, som växer alltjemt och ännu tyckes hafva
en lång tidrymd att växa, under det att räntan deraf
dessutom årligen ökas till förbrukning och till harm
för alla som helst vilja måla allt i svart. Bland
andra värdefulla bisaker, som tillhöra denna vår jords
inre rikedom, äro dessa hemlighetsfulla och dolda
laboratorier, der den stora kemisten Naturen sjelf
är i oaflåtligt arbete, och från hvilka qvälla fram i
dagen dessa helsokällor, hvilka, liksom fordom dammen
vid Bethesda, sedan engeln rört om dess vatten, hela
menniskors krankheter. Vårt land är lyckliggjordt med
många sådana springande lifsvatten. Det längst kända
påträffas på östra sluttningen af största landthöjden
mellan Vesterhafvet och Östersjön, i Nykyrka eller Ny
socken, Aska härad och Linköpings län, vid 58°41'2"
latitud, etthundrasexton fots höjd öfver Wettern och
omkring femtusen fot derifrån. Det har med namnet
Medevi blifvit vida bekant, ett namn, angående
hvilket Cnattingius anför den utan tvifvel riktiga
förklaringen, att det betecknar en plats »midt på
skogen belägen»; ty i handlingar af år 1369 omtalas
stället under namnet: »Midhiavidh». Medevi är beläget
på Tylöskogen, der denna stupar ned mot Wettern.

Den förste kände ägaren var den bekante matadoren
Bo Jonsson Grip, »Sveriges rikaste man», såsom han
ännu kallas, hvilken dock utbytte Medevi till Wadstena
kloster mot andra egendomar. Medevi ligger inbäddadt i
villande skog, i en af naturen sumpig ort och under en
förr ständigt regnsjuk himmel. Först med mycket stora
kostnader har det lyckats att få trakten torrlagd
och förvandlad från en vildmark till dess nuvarande
behagliga utseende, och den förr alltid hörda
frågan: »När regnar det inte i Medevi?» -- en fråga,
som upprepades med lika skäl som: »När stormar det
inte i Warberg?» -- är ej mera berättigad. Regnandet
på förra stället är i årligt aftagande, något som
ej kan sägas om stormandet på det sednare. Detta
regnande vid Medevi har i sin mån medverkat till
att göra helsobrunnen till hvad en sådan bör vara:
en samlingsort för sjuklingar. Nöjets yra dyrkare,
som gerna slå sig ned vid brunns- och badorter för
att gifva vingar åt den för dem tröga tiden, hafva
blifvit bortskrämda derifrån. Nu mera kan man säga
att Medevi är en verklig sjukvårdsanstalt.

Medevi har gamla anor, som falla inom sagans område,
och stora anor, som antecknats i läkekonstens
historia. I trakten kan man ännu få höra berättas
historier, uppenbarligen en gång med afsigt utsläppta
från munkalägret i Wadstena, om underkurer af
Medevi-vattnet, G. v. Düben, som utförligt beskrifvit
Medevi, yttrar angående dessa sagor: »Beklagligen
hafva källornas vatten under den historiska tiden så
försämrats, att några underkurer ej vidare skett.»
Många under, fastän förklarliga, hafva nog sedermera
inträffat vid Medevi, hvarom dervarande förråd af
qvarlemnade kryckor m. m. bära vittne -- men hvad är
underverk nu för tiden?

Medevikällornas betydelse för medicinen daterar sig
från den 25 Juli 1678, då den berömde Urban Hjärne
förklarade vattnet för helsogifvande. Han blef
brunnens förste intendent, och sedan drottning
Hedvig Eleonora besökt Medevi, blef stället
naturligtvis modernt och en samlingsplats för den fina
verlden. Efter det Carl XI genom ett plakat af 6 Juni
1681 tryckt kunglig stämpel på surbrunnen, var dess
anseende och betydelse oomtvistad. Brunnslifvets
blomstring hade sin glansperiod under de första
åren af vattnets begagnande, hvarom man äger af
Aurora Königsmarks hand en liflig skildring rörande
societetslifvet derstädes, hvilket då utgjorde en
kedja af lysande tillställningar i den tidens pompösa
stil.

Efter hand och mest under de senaste årtiondena hafva
Medevis resurser för helso- och sjukvård betydligt
ökats, och inrättningen, som har fyra begagnade
källor, flera lasaretter, bad af många slag och
kallvattenkur m. m., erbjuder nu allt, som kan
tillfredsställa långt drifna anspråk på en sådan.

Om vi slutligen ur Medevis sjukjournaler anteckna, att
reumatismer, förlamningar, magsyra, benröta, bleksot,
blodbrist och skrofler äro de vid Medevi allmännast
botade sjukdomar, samt att brunnsinrättningen, som
är belägen två och en half mil från Askersund och en
och trefjerdedels mil från Motala, har mer storartade
stiftelser till understöd af medellösa sjuklingar,
än någon annan sådan inrättning i landet, så hafva
vi angifvit hufvuddragen af denna välsignelserika
anstalt, till hvilken tusentals menniskor stå i skuld
för återförvärfvad helsa och för kanske de angenämaste
minnena i deras lif.

A.-E.


Något om tändernas historia.

Tändernas betydelse inom naturen är ganska stor,
särdeles inom djurverlden: de äro vapen till angrepp
och försvar, stöd vid rörelser, fasthakningsmedel,
verktyg till boets byggande o. s. v. Om äfven för oss
menniskor deras användning ej är så vidt omfattande,
må vi dock alla bekänna vår sorg, då vi på ett
våldsamt sätt eller enligt naturens ordning skola
skiljas från de kära, gamla vännerna -- i de flesta
fall med så föga hopp om återseende. Det händer dock
att de lidna förlusterna ersättas, äfven sedan allt
hopp i den vägen bör vara slocknadt. År 1732 erhöll
en skottska vid namn White vid 87 års ålder nya tänder
efter flerårig tandlöshet. Croxall, en engelsk prest,
dog i feber »föranledd af den smärta han led, då han
vid 93 års ålder erhöll en hel ny tandrad».

Om det finnes menniskor, hvilka i likhet med de
nyssnämde hafva ett öfverflöd på tänder, har man
ock exempel på personer, hvilka helt och hållet måste
umbära dem. I Lincolnshire läser man på en kyrkogård
följande grafskrift: »Elisabeth Cook, en stackars
qvinna, hvilken aldrig hade haft några tänder, blef
vid 86 års ålder begrafven härstädes den 11 Juni
1798.» Såsom motsats härtill träffar man personer,
hvilka hafva ett större antal tänder, än vanligt. En
engelsk kapten erhöll på Philippinerna till gåfva en
gosse, hvilken hade tvenne tandrader i hvarje käke.

På skaldernas »perlrader» sätta de asiatiska och
australiska folken föga värde. Kineserna svärta
tänderna genom att tugga betelnötter. Siamesiska
sprättar och mode-hjeltinnor svälta sig under tiden
för tändernas färgning, på det att ätandet ej må skada
processen. Innevånarne på Sunda-öarne svärta med bränd
kokosnöt alla tänderna, utom två, hvilka de betäcka
med tunna guld- eller silfverplåtar. Derstädes bruka
äfven gamla qvinnor bearbeta tänderna på den yngling
eller flicka, för hvilken ett frieri är å färde:
hörntändernas spets filas af och framtänderna förses
i kanten med sågtaggar.

I alla tider hafva tänderna och hvad dem tillhörer
varit utsatta för en mängd vidskepelse. På somliga
ställen antager man, att om högra strumpan och högra
skon flyttas till venstra foten, så botas derigenom
tandvärk. Denna åkomma kan ock hämmas på flere andra
sätt: om man dricker ur en på kyrkogården tagen
dödskalle eller tager en af dess tänder och dermed
berör den sjuka tanden; om man bär en dubbel nöt i
fickan; om man klipper naglarne på händer och fötter,
lägger det afklippta i ett papper och kastar det
bort. Äfven annan
vidskepelse drifves med dessa menniskans trogne
följeslagare: låter man draga ut en tand, skall man
strö salt på den och bränna upp den. Har man tänder,
som stå långt ifrån hvarandra, kan man vara säker
om lycka på resor. Kan man afhålla sig från att
med tungan röra vid hålet efter en uttagen tand,
så blir den efterkommande en lyckotand.

Somliga personer behålla länge sina tänder oskadade;
andra förlora dem ganska snart. Orsakerna till det
sednare fallet kunna vara många: bland de vanligaste
är användandet af för varm eller för kall mat
och dryck. En engelsman vid namn Catlin, hvilken
vistats flere år bland indianerna och förundrats
öfver deras vackra, väl bibehållna tänder, trodde
sig finna orsaken till denna tändernas ståndaktighet
uti indianens ständigt slutna mun: »indianen sofver,
jagar och skrattar med sluten mun.» Härigenom skyddas
naturligtvis tänderna.

Det finnes anledning att tro, det greker och romare
kände bruket af konstgjorda tänder. En gammal
romersk lag tillät, att med guld infatta falska
tänder. Grekerna brukade med guld fylla skadade
tänder. Uti en af Ben Jonson 
Ben Jonson, berömd dramatisk författare och vän
till Shakespeare, född 1573, död 1637. 1607 utkommen skrift
yttrar ett fruntimmer om ett annat: »aha, hennes
tänder förfärdigas i Blackfriars.»

Att få insatt tänder från döda anses af många -- och
säkerligen med skäl -- såsom något vederstyggligt,
på samma gång som det är opraktiskt, emedan dylika
tänder lättast blifva »maskätna»; rent artificiella
tänder begagnas numera allmänt. Ämnet, hvaraf dessa
förfärdigas, är mycket olika: elefanttänder, tänder
af noshörning, flodhäst, hvalross, narhval med flera.

Tandfabrikanten måste besitta en hög grad af
skicklighet. Att förfärdiga hela tandrader är ingen
lätt sak, så mycket mera som de vanligen skäras ur
ett enda stycke och noga bildas efter sin tillkommande
ägares käke. Är arbetet utfördt med stor sorgfällighet
skola tänderna vara till en viss grad oregelbundna,
för att derigenom ännu fullkomligare efterbilda
naturen.

I Amerika har man stora tandfabriker, hvilka drifvas
med ånga. Det påstås att i Förenta Staterna årligen
tillverkas tre millioner tänder. Man förfärdigar dem
der i allmänhet af fältspat, kisel och lera, emedan
man funnit, att elfenbenet ej håller färg, utan med
tiden blir gult. Dessa ingredienser söndermalas fint
och röras med vatten till en deg, hvilken gjutes
i formar och slutligen emaljeras. Sådana tänder
bibehålla sitt utseende.



I Floras gårdar.

Det är vår, suckade lätta snödrifvor och smälte i tårar,
som torkades bort af tjenstaktiga hvitsippor; det är
vår, nickade skälfvande grässtrån och tittade nyfiket
fram ur tufvorna; det är vår, drillade lärkorna;
det är vår, strålade solen, och löfträdsknopparne
drucko ljus och bladen bröto sitt fängsel; det är vår,
surrade insekterna och ställde till luftiga baletter
och upptåg bland blommor och snår; det är vår, jublade
menniskorna, nu blir det hus under hvar buske.

Och så voro vårdekorationerna snart
fullständiga. Naturen stod tjusande i ljusgrön drägt,
och sjöar och bäckar bredde ut för den sina speglar.

»Hvilken herrlig majdag», erkände också friherrinnan
Rosenpalm och kastade en blick ut på den molnfria
himlen.

»Ack, se denna vackra Calla», bad hennes
systerdotter i det hon lutade sig öfver ett gigantiskt
blomsterbord, insupande från kalken dess milda doft,
medan hennes ljusa gestalt täflade med blomman i
finhet och elegans.

»Visst är den vacker, men tänk dig, Ebba, att på en
gång se massor af sådana blommor utslagna, hvilket
jag nyss gjorde ute hos direktör Ericsson på Haga.»

»Haga», sade flickan, »hvilket vemod ligger det
ej öfver dess gustafvianska minnen -- det underbara
slottet, som aldrig blef färdigt, de herrliga
anläggningar, Gustaf III tänkt sig. Kära tant, jag
har ju fått löfte om att under mitt korta vistande
i hufvudstaden också få bese dess omgifningar; skola
vi icke begifva oss till Hagaparken i dag?»

»Parken är ännu ej i sitt flor, men orangerierna
äro nu i sin herrligaste prakt, och dit kunna vi
denna gång, om du vill, ställa vår kosa. Afgjordt
således! Jag skall låta säga till Edberg, att vagnen
är i ordning om en halftimma.»

På utsatt tid rullade således friherrinnans glänsande
ekipage framåt Hagaparken.

»Så många promenerande det är här ute», sade
friherrinnan. »Det är alldeles en utflygt i din smak,
Ebba.»

Friherrinnans son, baron Edvard, som nyss blifvit
välbeställd student och som var damernas kavaljer
för tillfället, inföll:

»Ja, nu skall du få plikta för din passion för
blommor, Ebba. Bered dig på, att jag i Haga orangerier
kommer att hålla botaniska föreläsningar för dig.»
»Hvad sådana der unga herrar i hvita mössor tro sig
lärda! Skada blott, att jag inte kan korrigera dig,
när du kommer att göra någon bock», sade flickan
gladt. »Men hvad är det här för blå och gula tält?»

»Koppartälten, min söta, de utgöra, så att säga,
sjelfva vestibulen till de Floras salar, som vi nu
ämna besöka», svarade friherrinnan.

»Gustaf III, som tyckte om maskerader och gerna
ville kasta en slöja af skönhet öfver allt, lät efter
Desprez' ritning uppföra dem, för att der bakom dölja
domestikbyggnader, stallar och dylikt. Men à propos
Desprez, så lyckades han i Rom väcka Gustaf III:s
uppmärksamhet. Allmänna rösten uppbar snillekonungen
så högt, att Europas utmärktaste artister täflade om
hans bevågenhet, och för att vinna denna begagnade sig
Desprez af en liten list: han hade nämligen gjort ett
utkast till det inre af S:t Peterskyrkan, men öfver
dragit det med ett tunnt lager af krita, som dolde
målningen inunder, hvarefter han placerade sig så i
kyrkan, att han syntes öfverraskad af konungen, när
denne infann sig i templet för att bese det samma. På
målaren, som satt med sitt kol i handen, kastade
Gustaf en flyktig blick och fortsatte sin 
vandring. Desprez tvättade nu fort bort den hvita
färgen, och då kungen en stund härefter återvände
från kupolen förevisade han sin nästan fullbordade
tafla för Gustaf, som utbrast: 'Foi de gentilhomme,
monsieur Desprez, ni målar lika fort som väl! Vill
ni följa mig?'»

»Kör nu fram i närmsta 'tältgata' här, Edberg, och
bort till grindarne, der stiga vi ur.»

»Så många vagnar här komma och fara», sade
flickan. »Vet tant, jag tror att blommorna öfva sin
attraktionskraft öfver flera än mig.»

»Ja, dessa orangerierna äro mycket besökta; de äro
också, efter hvad jag tror, bland de största växthus
i landet.»

Och det lilla eleganta sällskapet trädde in genom
grindarne till trädgården, der fruktträden stodo
i blom. För hvarje vindfläkt föllo doftande blad
till jorden, ett par gula fjärilar kretsade mellan
krusbärsbuskar och slogo ned på några penséers
sammetsbädd, der de badade sig i dagg under det de
sakta gungade fram och tillbaka.

»Här är också herrligt om sommaren», sade den unge
studenten. »Tänk dig, Ebba, huru grenarne då hänga
tunga
af frukter, huru törnbuskarne, som randa gångarne,
digna af jättelika rosor, och huru gräsmattorna bära i
sin ram olika grupper af mångfärgade blommor i bjerta
schatteringar ...»

»Se, nu äro vi framme vid orangeribyggnaderna»,
afbröt flickan. »Nu kan du få börja din föreläsning,
Edvard.»

»Midtelpartiet af byggningen, du ser, är uppförd under
Gustaf III:s tid och var ifrån början afsedd till
bostäder och restaurationslokal åt de konstnärer,
som skulle arbeta på det tillernade slottet, hvars
grund efter konungens död lemnades åt sitt öde och
är nu en ruin.»

»Ja», inföll friherrinnan, »öfver dessa parker hvilar
ett doft, som väcker fantasien till flygt, och fastän
tredje Gustafs namn ej prunkar här i gyllene skiffer,
så har han här i sina skapelser strödt ett minne,
som andra tider ej kunna plåna ut.»

»Det finnes dock fler än en konung, som intresserat
sig for detta Gustafs älsklingsställe», sade
baron Edvard, »och Oscar I lät af detta öfvergifna
konstnärslogement inrätta en verklig azyl åt Floras
älsklingar.»

»Och sålunda har äfven denne furste, fast under
annan form, vetat att här lemna en hägnande hand åt
det sköna.»


Koppartälten i Hagaparken.


»Rätt så; men låt oss först gå till den i midten
framspringande afdelningen.»

Den varma, fuktiga luften; bemängd af vällukter,
slog nu emot de besökande, som trädde in genom den af
joniska kolonner sirade utbyggningen och stodo snart
framför en grupp af höga, herrliga camelliaträd,
hvars glänsande bladkronor voro öfversållade af
prunkande blommor, hvilka på marken omkring strödde
purprade blad.

»Dessa stammar äro minst en aln högre än jag»,
och baron Edvard rätade på sig.

»Nej, nu skall du inte gå och mäta din längd med
växterna, utan var god och börja ditt lärda föredrag --
camelliorna således?»

»De komma från Japan, der de bilda höga buskager. Af
deras frö bereder man der en olja, som användes i
den japanesiska och kinesiska hushållningen ...»

»Nej, tyst då! Huru kan du här vara så prosaisk,
Edvard? Låt mig ostörd drömma! Se huru solen kastar
brännande guld öfver den herrliga gruppen! Ack, jag
vet så väl huru det måste se ut i Japan. För hvarenda
liten vind klinga klockorna 
melodiskt från boningshusen. -- Linnés byst, som står här
bakom i skuggan och omgifven af barrväxter, hade jag
stor lust att placera midt ibland dessa praktblommor,
tillika med hans båda uppvaktande tärnor: Flora och
Ceres. Nej, se detta Guldregn, hur rikt det faller ned
öfver denna underliga växt med stilettlika blad; och
der en annan, hvars grenar skjuta ut likt en konstig
fyrverkeripjes, och detta höga, granlika träd ...»»

»De äro olika slags Araucarier.»

»Åh ja, Edvard, om du vill, kan du nu få komma fram
med din obegripliga lärdom, hvilken jag dock anar är
bara så kallad kökslatin.»

»Låt oss då lemna detta midtelparti och gå till de
härifrån utgående växthusen. De innehålla rikhaltiga
samlingar af den nyholländska floran, såsom Acacia,
Eucalyptus, Melaleuca, Diosma, Erica, Dæviesia,
Epacris, Pultinea, Agathosma, Azalea indica, Rosa
semperflorens ...»

»Håll», ropade flickan skrattande, »hvad begriper jag
af allt det der! Det enda jag förstår är, att dessa
blad och
blommor äro små och fina. Men säg mig något
egendomligt om dessa växter, ifall du vill
intressera.»


Orangerierna i Hagaparken.


»För det första, der ser du Leptospernum, en för
Nya Holland egendomlig myrten, och sådana växter
intressera ju alla flickor, och här är Calistemon,
med sina egendomligt färgade ståndare. Och detta är
Dacrydium cupressinum, från Nya Holland. För öfrigt
utgöras dekorationsväxterna här af Rhododendron,
Biota, Thujeopsis, Phylloclades, Cryptomeria, Lagrar,
Cypresser och Myrten.

»Ack tant, tänk på månbelysta myrtenlundar och
näktergalars sång, på Kretas cypresskogar ...»

»Och på Söderhafsöarnes menniskoätare ...»

»Fi donc, Edvard, så osmaklig du är», smålog
friherrinnan.

»Nå ja, hvarför inte», svarade flickan. »Se, bakom
denna grupp af Dacrydium gömma sig tatuerade krigare,
se huru deras blixtrande ögon spanande blicka öfver
grenarne der, se huru pilbågarne spännas, pilarne
flyga hväsande bort ...»

»Men, ma chère enfant, huru kan du här ibland blommor
drömma om blod!» och friherrinnan svepte sammetskappan
tätare omkring sig.

»Låt mig komplettera taflan», bad Edvard, »pilarne
äro förgiftade och de fälla sina offer, men en af de
fallne bär på sig en rot af denna trädväxt ni ser
här, och som kallas Marantha arundinacea, och han
lägger detta verksamma motgift på såren ...»

»Och allt är godt och väl igen», sade friherrinnan.

»Af roten på denna tropiska växt: Marantha och
några andra plantor bereder man i Sydamerika och
Vestindien Arrow-mjölet. Men låt oss nu bese de
vidhängande orangerierna. Dessa innehålla samlingar
af Cineraria, Pelargonia, Primula, Viburnum, Evonymus
och Verbena och denna oräkneliga mängd Calceolarier
eller toffelblommor ...»

»Ack, se huru de lysa i mångfärgad prakt», utbrast
friherrinnan. »Så blommorna måste älska sol och
ljus!»

»Med få undantag. Likvisst kan jag nämna en blomma,
Oenothera biennis, som först mellan sex och sju på
aftonen börjar sitt blomlif, samt Mesembryanthemum
noctiflorum och Silena noctiflora, äfvenledes Nattens
drottning (Cereus grandiflorus), som mot midnatten
öppnar sin stora purpurkalk och utandas i nattluften
den ljufvaste vaniljdoft.»

»Så varmt det är härinne ...»

»Dessa tvenne glassalar innehålla också blott tropiska
växter, såsom Dracaena, Begonia, med sina skefva blad,
Coleus, Gloxinia och Kokospalmen ...»

»Och dessa pilformiga blad?»

»Det är Achyranthes arborescens, se huru de
ringla sig på tvären; de likna palissader då de stå
i täta rader invid sjöstränderna. Detta är Bananer,
egentligen en sumpväxt, som på ett års tid skjuter upp
till ett högt träd. Här är Ceroxylon audicola eller
Vaxpalmen, den skjuter högt i vädret och hvart och
ett sådant träd lemnar tjugufem skålpund vax. Af Cycas
revoluta (sagopalmen) beredes stoff till mjöl, och
här är Coffea arabica, (kaffeträdet), dess
förträfflighet behöfver jag inte närmare beskrifva
för er, och slutligen denna Areca saccharifera
('toddypalmen'), hvilken, då den blir nio à tio år
gammal, under tvenne år dagligen lemnar tre qvarter
saft, som kallas toddy eller 'palmvin' och af hvilken
man bereder batavisk arrak.»

»Tyst nu en stund, Edvard, och låt mig drömma
om en urskog. Hvilket brokigt färgspel i detta
vegetationens chaos, huru glödande solen här och der
tränger fram mellan fikonträdets stora, herrliga,
saftgröna blad. Se huru palmernas smidiga stammar
resa sig och lyfta högt upp i rymden sina stolta
kroner. Brokiga blomkalkar glänsa; purpurröda, gula
och bruna frukter hänga från dignande grenar. Se
pisangen der, med af vinden sönderslitna blad och
dess centnertunga frukter, öfverallt hvart man vänder
sig schatteringar från mörkt till det ljusaste grönt,
och från träd till träd, från qvist till qvist gunga
doftande blomgirlander. Der hakar klätterpalmen sig
fast vid gigantiska stammar och mångskiftande lianer
slingra sig om åldriga palmer och fikonträd, de smyga
sig närmare och närmare, gräfva sig djupt in i dess
bark samt förqväfva dess växtlighet med sin ormlika
omfamning. Tyst, der sjunger en bäck från det inre
af detta planthvimmel, nu bryter den sig fram och
störtar öfver oerhörda Pothosblad och metallglänsande
Begonier, och tätt bredvid utveckla Fuchsier och
Budlejer sin färgprakt. Men solen sjunker plötsligen
-- det blir natt. Då börjar djurlifvet i skogen, och
öfver plantornas virrvarr skynda små och stora djur
till sjöar och bäckar för att släcka sin törst, och
snart äro rofdjuren på jagt. Der rusa blodtörstande
tigrar efter skriande apor, och yrvakna papegojors
kraxande skrän blanda sig med sångfåglarnes klangfulla
toner, som ackompanjeras af surret från myriader
insekter. Nu knaka trädens grenar, nu brytas unga
stammar under elefantens tunga steg, tjut, hundskall
och kattlikt jamande afvexla med lejonets brummande
tordönsstämma. -- Ack ja, så på en gång underskön och
förfärande är urskogen!»

»Kom du in i den, lilla kusin, så nog fick dina
volanger och äkta spetsar sitta emellan. Men skulle
den der målningen, du gjorde, vara på en indisk eller
amerikansk urskog?»

»Kommer du nu med dina elaka frågor igen, Edvard», och
flickan gaf honom ett lätt slag med sin parasoll, »säg
mig då hellre hvad detta är för ett miniatyrträd.»

»Det är Wellingtonia gigantea (jätteträdet), det
får en ring på sin stam för hvarje år som går,
och det finnes personer, som påstå sig ha' räknat
ända till tretusen sådana ringar på träd, som haft
fyrahundra fots höjd, samt att dess bark varit
aderton tum tjock. -- Och den här plantan, du ser,
är Aralia papyrifera, som i Kina kallas Taccada
och hvilken lemnar dess rispapper, och här är den
för en ung behagsjuk dame intressanta Caladium
odoratum. Qvinnorna på Sandwichsöarne strö dess
doftande blomkalkar i sitt hår. Dess frukt blir stor
som en melon och ser nästan ut som en ananas, och
dess kärnor trädas på tråd och bäras som smycken.»

»Från alla verldens kanter äro blommor och växter
af flitiga samlare här hopade omkring oss»,
sade friherrinnan, »och jag må säga att direktör
Ericsson mästerligt förstår arrangera dem. Det är
med blommorna, som med menniskorna, de göra sina
utvandringar. Så följde med grekerna vinrankan, liksom
kornet med romrarne, hundtisteln med zigenarne och
bomullen med araben. På S:t Helena lär den inhemska
floran vara alldeles undanträngd af den införda.»

»Jag har hört omtalas», inföll flickan, »att
indianerne lära kalla en växt 'de hvitas fotspår'; --
denna växt sår sig sjelf och har aldrig varit sedd i
Amerika förrän européerna kommo dit, men lärer följa
efter dem, hvarhelst de draga fram.»

»Öfver plantlifvet finnes tusentals intressanta
anekdoter», tillade baron Edvard, »så till exempel om
Kakaoträdet. Det kan endast kultiveras i tropiska
zoner och måste ständigt stå emellan tvenne träd,
som skydda det mot solen. Invånarne i Central-Amerika
kalla derföre dessa träd 'madre cacao'. Men nu kan det
kanske vara nog om de tropiska växterna. Se här äro
drifverierna för vindrufvor, nectariner, aprikoser,
fikon ...»

»Ack, se dessa sköna, doftande blommor!»

»De blifva persikor. Denna växt stammar från Kina,
der den kallas To.»

I detta ögonblick inträdde ordnaren af dessa herrliga
blomstersamlingar och hvilken under en följd af år med
så mycken energi och varmt nit förstått att omhulda
dem, för att de slutligen skulle kunna framstå med
den rika omfattning de nu innehafva.

»Nej, se direktör Ericsson», sade friherrinnan till
denne man, hvars jovialiska ansigte visade sig i en
af de långa glassalarne, »nu kunna vi få en värdigare
ledsagare, än du, Edvard.»

Och föregången af direktören vandrade det lilla
sällskapet ännu en gång genom dessa af solljus och
blomdoft fyllda orangerier, genom dessa vidsträckta
perspektiver af prunkande växter, fantastiska
bladformationer och vexlande grenbildningar.

Det skulle fordras volymer för att till en klar bild
sammanfatta dessa skiftande taflor, för att gifva en
tydlig öfverblick af de tusentals intressanta detaljer
£om förefunnos i detta tempel för Sol och Blomma.

Under denna lustvandring hade den förekommande
ciceronen brutit en stängel här, en annan der, sålunda
samlande en bukett af sällspord färgsammansättning
och skönhet, som han strax före utgåendet öfverlemnade
till friherrinnan, under det han leende fattade några
små ljusröda blommor och till fröken Ebba sade:
»Se här äro några 'löjtnants-hjertan' från Kina --
alltid intressanta för en ung dam, från hvilket håll
de än må förskrifva sig.»

»Tack», sade flickan gladt och emottog gåfvan, »men
får jag icke också taga denna 'Kristi korsblomma',
som ringlar sig der borta öfver 'paradisormen' --
denna allvarliga bild är kanske värd att som ett
sista minne följa med från dessa Floras  gårdar.»

Sigurd Winge.



Bilder från Walakiet.

(Forts. fr. föreg. häfte, sid. 250.)

Från den osmaniska tiden har Bukarest få arkitektoniska
minnesmärken, men i förstäderna finner man många
byggnader i turkisk stil. Mot gatan hafva dessa hus
blott små fönster, som äro belägna så högt, att ingen
kan se in; den lilla ingångsdörren är i allmänhet
prydlig och täck, öfra våningen har merendels
gallerier, från hvilka man kan öfverblicka allt,
som försiggår derutanför, och dock sjelf förblifva
osedd, om man så vill. Äfven en långt utskjutande, på
trenne sidor med fönster försedd altan fattas å dem
vanligtvis icke. Vid aflägsna gator ligga turkiska
hus, som göra ett ganska angenämt intryck. De äro
omgifna af trädgårdar med jasminhäckar, bottenvåningen
är omgärdad med buskar och blommor, ända till det
utskjutande taket sträcka
sig slingerväxter, och vanligen finnas der äfven
höga acacier. Naturligtvis fattas icke heller här
galleriet; från detta faller blicken på skuggrika
buskväxter eller på spelande springbrunnar. Turkarne
förstå att inrätta sina boningar rätt beqvämt
och i öfverensstämmelse med sina böjelser och
behof. 

Etthundratjugusju kyrkor af någon betydenhet
och många oansenliga sådana äro till finnandes i
Bukarest. Derför höja sig ock otaliga torn och kupoler
öfver staden. Det högsta torn, som der funnits, var
Koltza-kyrkans, hvilket soldater ur Carl XII:s armé
byggde 1715, men hvilket instörtade 1812. De flesta
kyrkor äro usla byggnader, och många belägna å långt
aflägsna platser. Byggnadsstilen är i allmänhet mer
eller mindre byzantinsk, och på de icke sällan naiva
eller 
besynnerliga ornamenteringarne har stor sorgfällighet
blifvit använd. Men de bästa arkitektoniska
monumenterna försummar man och låter dem på ett
beklagligt sätt förfalla. I nyare tid har man gått så
långt i smaklöshet, att man i denna halforientaliska
stad uppfört byggnader i götisk stil. För öfrigt
förekomma också arkitektoniska besynnerligheter,
t. ex. den helige Spiridions kyrka, å hvilken
byzantinska motiver och grunddrag blifvit förenade
med götiska torn och mångahanda sirater till en
karikatur. Tornen taga sig ut som minareter, och
turken har icke just orätt, om han anser denna kyrka
för en moské. En annan kyrka, af hvilken vi meddela
en afbildning, är en af de smakfullaste i Bukarest.

Karakteristisk är den gamla chanen (herberget), som
Manuk Bey upprättat. Den bär ännu sin gamla prägel,
men har erhållit den förnäma benämningen »Hôtel
Manuk», som i ännu högre grad än många andra hoteller
är outhärdligt för menniskor med någorlunda känsliga
luktnerver och ännu mer för sådana, som gerna hålla
hud och kläder rena. Men den, som vill betrakta det
walakiska folklifvet, måste sätta sig öfver sådana
betänkligheter.

Alltså våga vi oss, vid äfventyr af hvarje fara,
in i hotell Manuk. Då det tillhörde turkarne, var
det snyggt, behagligt och täckt; sedan de kristne
kommit att husera der, har renligheten blifvit en
mer sällsynt gäst.

Hufvudbyggnad och flyglar hafva tvenne gallerier;
deras yttre gör ett behagligt intryck, allt vittnar
om fin smak och har proportioner, som erinra om ett
palats. Men i det inre finna vi detta ställe endast
motsvara någonting liknande gästgifvaregårdarne i
vissa delar af vårt land, fastän smutsigare. Allt
hvad man här ser bildar ett oredigt och snuskigt
virrvarr. Vi se siebenbürgiska formän och
tyska handtverksgesäller, turkiska, grekiska och
bulgariska handelsmän, judiska gatkrämare, hvarjehanda
dagdrifvare, zigenare och poper, bönder och sprättar,
eller män, som skulle vilja vara det. Man tränger
sig fram bredvid hvarandra på den rymliga gården
och på gallerierna; man ser drägter från de nedre
Donautrakterna, folk från bergsbygden och från
slättlandet. Karakteristisk är den polska juden med
långt skägg och hvilken bär en underligt formad,
gul hufvudbetäckning, som ser ut som en krokan af
biscuit. Med ett ord sagdt, hela sceneriet är det
mest brokiga man kan tänka sig. Låtom oss nu betrakta
byggnaden!

Rummens dörrar leda ut till gallerierna, hvilka
betraktas som promenadplatser eller lokaler, der man
kan förrätta allt möjligt. Ingen menniska generar
sig för en annan, hvar och en beter sig, som om
han vore ensam i verlden: konsiderationen för det
passande lemnas helt och hållet åsido. På dessa
gallerier rengöras kläder; barberaren klipper och
rakar; en lindansare dresserar sin apa och nyfödda
barn skötas. Der råder ett lif, som för en menniska
från civiliserade länder erbjuder ett intressant,
men ingalunda behagligt skådespel.

Hvad gårdsrummet egentligen föreställer, är icke
lätt att säga; det är allt möjligt: ett fältläger,
varumagasin, torgplats, församlingsställe
för menniskor af de mest olika kall, börs och
menageri. Man ser der utspända tyger, tält, varubalar,
fat m. m.; i den källarartade bottenvåningen ligga råa
hudar, fårskinn och buffelhorn; här och der ser man
äfven sammanhopad halm samt gödselhögar. Af ordning
kan ej förmärkas den ringaste skymt. Emellanåt kommer
en fraktvagn, en birdschSå kallas 
en med väf öfverspänd fyrhjulig vagn,
uti hvilken äfven resande transporteras. En sådan
är synlig på den denna uppsats tillhörande
illustrationen. , en ryttare; qvinnor
utropa lifsmedel, frånspända hästar gnägga och slå
bakut, hundar skälla eller tjuta, och oerhördt feta,
bruna svin vältra sig i det öfver gården i öppet dike
ledda diskvattnet. Allt detta rör hvarken turkar eller
walaker, hvarken bulgarer eller greker; de uppgöra
sina affärer med allt möjligt sinneslugn och bilda
en i ögonen fallande motsats till de rörliga judarne,
som tränga sig fram öfverallt.

Låtom oss äfven göra en utflygt i detta för oss så
ovanliga land! Tillfället är gynnande. Ett par timmar
efter middagen spänner vår körsven för hästarne och
vi klättra in i
vår birdsch samt begifva oss i galopp åstad,
omhvirflade af qväfvande dammoln.

Man skulle kanske vilja påstå, att en birdsch är ett
högst primitivt, opraktiskt bygdt, obeqvämt samt
farligt fortskaffningsmedel; man kunde ju bryta
hals och ben, om det stjelpte. Alldeles. Men den,
som väl befinner sig i det inre af Walakiet och är
tvungen betjena sig af de derstädes brukliga åkdonen,
skall säkert sucka i saknad af de beqvämligheter
birdschen erbjuder. Den förekommer honom då, såsom en
jernvägskupé eller såsom ett ideal af beqvämlighet.

Ur småskogen vid vägen kommer plötsligen en ungefär
tioårig gosse springande mot oss; han är så naken, som
Gud skapat honom. Efter honom följer en liten flicka,
hvilkens långa hår utgör hennes enda beklädnad. Det
är ett täckt, smidigt barn, hvilket ler emot oss,
som en cherub på en tafla af Rubens. Gossen har en
hudfärg, liknande florentinsk brons.

Vi komma omsider till en ordentlig skog. Vid ändan
af den samma ligger ett värdshus, en för oss högst
angenäm syn, ty vi äro törstiga efter färden.

Så äro vi då i en walakisk by! Den öfverensstämmer
fullkomligt med den landtliga omgifningen, motsvarar
ingalunda våra begrepp om trefnad, ligger på en
grönskande höjd, saknar träd, och de menskliga
boningarne bestå af flätade grenar eller jordkulor.

Vår körsven stannade och vi klättrade ut, för att
taga platsen i närmare skärskådande. Byn utgjordes af
ungefär tjugu aflånga hus, om tre alnars höjd. Hvad
jordkulorna beträffar, så tillkomma de sålunda,
att man gräfver sig öppningar i jorden, lägger
stänger och trädgrenar deröfver samt täcker dem med
gräsmattor och erhåller på detta sätt ett nätt tak,
till och med ett grönskande.

Värdshuset var dock sinnrikare bygdt och fyllde två
ändamål, ty det var äfven inredt till kyrka med ett
altare, framför hvilket brann ett vaxljus. Popen
(presten) är alltid beredd till tjenstgöring, och
vid borden sitta alltid dryckesbröder.

Det var söndag. Zigenare spelade och det festligt
utstyrda landtfolket utförde en nationel ringdans.

Taflan företedde ett brokigt lif, och med Lancelots
tillhjelp såsom tecknare vilja vi göra läsaren närmare
förtrogen med den scen, vi nu hade framför oss,
hvarför vi hänvisa till den hithörande illustrationen
å nästa sida.

Ett dussin ynglingar bildade en krets, hvari
de långsamt rörde sig, än åt höger, än åt
venster. Derefter ljödo mandolinens och en
säckpipas toner lifligare, och unga flickor inträda
i ringen. Nu varar dansen länge; men hos de dansande
märkes ingen synnerlig liflighet. För öfrigt har
denna dans åtminstone en ganska vacker pantomimisk
tur. Dansare och danserskor vrida sig några gånger,
hålla armarne vidt utsträckta, göra ringen trängre,
träda närmare intill hvarandra, klappa hvarandra på
axlarne, böja hufvudet under den upplyftade armen
och blicka hvarandra i ögonen. Denna danstur är
den allra täckaste; den förlorar blott derigenom,
att den upprepas allt för ofta och att liflighet
och passioneradt uttryck fattas. Man påstår,
att denna dans är en qvarlefva efter romarne; men
menniskorna i forntiden hafva säkerligen utfört den
mycket lifligare, och trasteverinerna i Rom lägga
ett helt annat lif i sina ringdansar än rumänerna
vid Donau. Hos de sednare fattas synbarligen den
inre fröjden; det är, som om de under sin herres
och beherrskares spejande blickar deltogo i en
officiel förlustelse, utan att kunna frigöra sig
från en tryckande rädsla. Äfven musiken har någonting
sorgligt, nedstämdt, nästan klagande.

Längre in i landet är det lika ödsligt, men byarne
ligga der icke så långt ifrån hvarandra; åtskilliga
äro dock beskuggade af träd. Äfven funno vi här
och der buskar och ektelningar, men de förekommo
mycket sparsamt; en munter bäck sorlade och på ett
och annat ställe påträffades vinberg samt öfverallt
bevis på jordens alstringsförmåga, men tillika bevis
på menniskornas oförmåga, att göra sig den till godo;

Walakisk nationaldans.


Berzelii staty i Stockholm.

tält, uti hvilka de för landet så
karakteristiska zigenarne hålla hus, fattas ej
heller.

Läsaren torde nu af vår hopträngda skildring om landet
och dess bebyggare hafva fått så mycket begrepp,
att vi utan
saknad kunna vända blicken på andra föremål; och
dermed taga vi afsked af walakerna under förhoppning
att, när vi härnäst få anledning tala om dem, de och
deras land då skola lemna ämnen till mer tröstrika
skildringar.




Berzelii Park.

Kemisternas »sjelfva vår fader» skulle säkerligen
icke, om han nu kunde se den, hafva något att
invända mot färgens äkthet i den gröna gräsmatta,
som omgifver hans minnesstod, liksom han säkerligen
skulle förklara sig belåten med den reningsprocess,
hvilken förvandlat det stinkande »katthafvet» till
en doftande lustgård. Denna, en af hufvudstadens
angenämaste promenadplatser, är på trenne sidor
omgifven af prydliga arkitektoniska partier, bland
hvilka främst glänsa Åhboms »Berns salong» och det af
Scholander i österländsk stil utförda nya hebreiska
templet. Den fjerde sidan upprullar som slutfond
för ögat Nybrovikens vidsträckta panorama, mellan
hvars grupper af master, segel och rörliga farkoster
Djurgården här och der aftecknar sina gröna lunder
mot den fria rymden.

När man en solig dag ser dessa skuggrika löfsalar och
sammetslika kullar, så har man svårt att tänka sig
det man vandrar i en del af Stockholm, som för blott
några decennier sedan var en af de mest afskydda och
vidriga. Man har svårt att tänka sig det angränsande
Norrmalmstorg som det fordna Packartorget, der
»samhällets olycksbarn» afbasades. Dess upprörande
scener trängdes omsider bort till Träsktorget, för att
sedan -- som en ohygglig paragraf -- trängas ur lagen.

Den täcka parken uppstod dock icke som genom slaget
af ett trollspö. Katthafvet tredskades att behålla
platsen, och när slutligen dess envisa gap blef
igenfyldt, så utstakade Knut Forsberg hvar gräskullar
skulle höja sig, buskager skulle spira upp och träd
skulle växa. Men buskar, gräs och strån tycktes hafva
ingått i ett allvarligt förbund mot alla planeringar,
och man gjorde sig lustig öfver »den galne» Knut
Forsbergs orimliga funderingar. För att få sig
ett godt skratt gick man gerna och besåg de nakna
spaliererna och de tomma inhängnaderne, der några
telningar stodo ensamma och öfvergifna och på sin
tid nästan likaså omskrifna och namnkunniga, som de
Bismarckska hårtestarne nu äro. Men äfven de sköna
konsterna offrade sin tribut, och en af våra lättare
tecknare (Dardel) ritade öfver parkanläggningen
»ett herrskap från landsorten, som vill njuta af
Stockholms herrligheter» och som derföre slagit sig
ned på denna sandiga plats och der med uppspärrade
näsborrar och öppna munnar inandades det inbillade
doftet från några i jorden nedstuckna qvistar, i
närheten af skelettlika ställningar. Äfven med den
gjutna statyn öfver Jakob Berzelius gick ytterst
långsamt innan den blef rest och den stod flera
år i parken, inpackad i sin lår, till följe af den
oppositionsanda, hvaraf äfven stenriket tycktes hafva
fått sin beskärda del, och först sedan man kasserat
en otalig mängd fläckiga stenar och i samma proportion
spräckt andra, blef fotställningen omsider färdig. Det
var i anledning häraf, som August Blanche i ett nummer
af Illustrerad Tidning för år 1857 skref följande,
den i låren inneslutna bronsstodens, monolog:

"Snart tvenne år jag stått på bara marken
uti den här bekanta katthafs-parken
och inklämd i en klumpig furubur,
ohyflad, fast den gör en slät figur.
Jag qväfs ... det också af mig sjelf står skrifvet,
att intet väsen kan behålla lifvet,
om luften två procent kolsyra för --
och jag har säkert fem härinnanför.
Men den, som är af koppar, hörs man svara,
har visst ej svårt att lifs et sitt bevara;
men syret verkar så på kopparhyn,
att jag en vacker dag blir grön i syn'.
Men hvarför dröja denna långa tiden,
hvarför är piedestal'n ej färdig re'n?
Här kan ej gerna vara brist på sten,
ej heller brist på dem, som hugga i den.
Jag vill se solen öfver fästet gå,
jag hatar mörkret, billigt är mitt klander.
Hvad gör akademi'n?   Hvad gör Mosander,
som låter mästar'n i ett trädskjul stå!
Men verldens sammansättning jag studerat
och Sverges särskilt jag analyserat,
och ungefär så här min räkning stod:
En sjundedel var verkligt mannamod,
tre sjundedelar skryt med forntids höghet,
men hela återstoden flärd och tröghet.
Det var allt underligt jag fick en stod!
Men just som det blef klart, så blef det mulet
och just som jag fick stod, så fick jag skjulet,
der nog man låter mig i lugn få stå,
för att bli' sina gamla anor värdig,
till dess en gång jag smälter upp, och då --
då kanske först blir piedestalen färdig."

Allt gick dock, som man säger, »långsamt, men väl»
och mark och träd smyckade sig småningom och förete
nu en leende bild.

Om man en sommardag dröjer i parken, hvilket rörligt
lif visar den icke! Der tömmer sjuklingen sina
sex à åtta glas helsovatten, och stadsbullret når
honom blott i afbrutna, omorgnade ljud, medan några
qvittrande småfåglar taga sig ett morgonbad på någon
daggstänkt tufva.

Men solen stiger högre, bullret tilltager och
blir ihållande, en flock barn svärmar nu mellan
gräsmattorna lik en hop brokiga, fladdrande fjärilar,
och den nyss så stilla anläggningen företer snart
en barnkammare i stort. Der rullar en korgvagn med
en liten sprattlande »äktenskapsfiol», der kastar
en yster gosse en jettestor boll, der springer en
annan efter ett skramlande tunnband, medan längre
bort grupper af gossar och flickor leka »hök och
dufva», ropa sista paret ut eller svänga om i en
ringdans. Der hannar en sträng »bonne» en liten
flicka för en sönderryckt volang, der torkar en öm
mor sin »gosses» fuktiga panna. Der springer en liten
flicka med förskräckt min sökande sin sköterska,
som, glömsk af påtagna pligter, ger en vän eller
ett par väninnor ett rendez-vous i någon skuggrik
löfsal; der studerar en herre någon morgontidning;
der sitta några damer med ett lätt handarbete eller
en bok mellan sina händer, medan en bit längre bort
andra begrunda lifvets fåfänglighet och flärd,
eller samtala om sin nästas hus, under det de
mönstra toaletter, och herrar med kritiska blickar
och kritiska pince-nez'er vandra förbi eller slå sig
ned vid någon leende qvinnogrupp, och siden frasar,
parasoller hvifta och ögon blixtra.

Men solen, som stått högt på himlen, börjar
sjunka. Från Berns schweizeri tonar nu en bullrande
musik. Barnkammarlifvet upphör så småningom och ger
rum åt en annan publik. Käcka norska skarpskyttar,
med mössan på tre qvart och smärta lif, fladdra
likt surrande getingar omkring den blomsterrabatt
af tärnor, som, fria från symaskiner och andra dagens
kraf, nu fröjda sig åt en vacker qvällstund. Gardister
och slitna bonjourer synas också här och der, men
röna på långt när icke de uppmuntrande blickar, som
de raska skarpskyttarne, och månget ömt ord vexlas i
bersåer eller vid den afskrankning, herr Berns rest,
och der hvimlet och musiken är som starkast. Mången
liten blek sömmerska kastar en afundsam blick på
de eleganta lyckobarnen innanför skranket, på deras
glacer, tårtor, punsch och sodavatten, eller på dem,
som, föredragande en gedignare spis, försvinna inom
Berzelii-källarens lugna glasdörrar -- denna källare,
det fordna glada tillhållet för »gröna stugan»,
detta »pappa Blanches» och »mamma Carléns» förbund,
som helgades af prestmannen Axel Emanuel
Holmberg och i hvars tjäll litteratörer och artister
då samlades och der man strödde skämtets gnistrande
kaskader och tömde bägarens perlor.

Med de soliga dagarne och ljumma månskensnätterna
afstannar icke lifvet i parken. Äfven när drifvorna
strö sitt silfver öfver jorden och rimfrosten kanderar
träden söker man gerna upp de smala, tilltrampade
gångstigarne, för att inomhus i herr Berns salong
lyssna till en brusande orkester under det man öfver
dess estrad finner något af den blåa ethern.

Men denna interiör, hvilken, med dess vexlande
grupper och personnager, fordrar en något bredare
duk, än taflan nu medgifver, torde vi en annan gång
få tillfälle egna en särskilt uppmärksamhet.

*

Men öfver det leende, lekande lifvet höjer sig
parkens förnämsta smycke i den förevigande bilden
som en mäktig
maning till ädel bedrift, till ett något utöfver
stundens hugskott, talande med mäktig tunga till
fosterländskt sinne om de lagrar, som svensken skurit
äfven med andra vapen, än svärden.

"Ack, nya dagar upp ur natten blomma, 
Som gyllne öar ur det mörkblå haf. 
Som löf om våren, nya slägten komma 
Och sorla, glänsa, vissna, falla af: 
Men norden mer ej skåda får hans like, 
Den store ordnar'ns i naturens rike.

Så länge klangen dock af svenska svärden 
Med Gustaf Adolfs namn kring jorden går 
Och Frithiofs-sången brusar genom verlden, 
Som nordan stark och rik som söderns vår,
Så länge ock, med Sveas hopväxt vorden, 
Berzelii ära glänsa skall kring norden."

Patrik.



Från flydda dagar.

Af Sofie Bolander.

(Forts. fr. föreg. häfte, sid. 255.)

Hur lycklig var ej Adolf vid tanken på att åter
finna ett tillfälle att träffa Malin! Och dock,
delade väl hon dessa känslor? Anade hon hans
hjertas hemlighet? Klappade hennes varmare vid hans
åsyn? Dessa frågor fyllde hans själ, och om än hoppets
röst gaf honom ett önskadt svar, om den rodnad, som
han stundom sett så hastigt purpra Malins kind, då
hennes öga mött hans, lät honom ana, att han ej var
henne likgiltig, skulle han väl kunna tänka på att
få äga henne, drottningens gunstling och dertill nu
en rik arftagerska? Nej. Men under kärlekens bindel
fladdra vi alla som fjäriln kring ljuset, blinda för
faran att förbränna våra vingar vid dess låga.

Otåligheten att infinna sig på slottet var så stor,
att han skulle ankommit dit en fjerdedels timma i
förtid, om han ej under vägen af klockslagen från
domkyrkans torn blifvit påmind om sin brådska och
hejdad i sin fart. För att fördrifva denna tid tog
han vägen åt botaniska trädgården, utanför porten till
hvilken han varseblef en hofvagn. Inträdd, fick han
se de kungliga barnen, åtföljda af en kammarfru,
leka på en af gångarne, samt längre bort Malin,
stående framför en hvit törnrosbuske. Adolf ilade
med pilens snabbhet dit. Begge rodnade vid hvarandras
möte. »Ni här, fröken Rosenlöwe?» sade han.

»Ja», svarade Malin. »Barnens hofmästarinna är för
tillfället opasslig, hvarför drottningen bad mig
vara dem följaktig, på det de måtte få komma ut i det
vackra vädret. Under det jag spatserade här fick jag
se denna törnrosbuske. Hvilka herrliga blommor! Kan
man se någon skönare än denna?» Och hon visade på en
som nyss slagit ut.

»Jag tviflar på att man någonstädes får se en skönare
ros än här», sade Adolf.

»Ack, den som vågade bryta några till drottningen. Det
är hennes älsklingsblommor.»

»Vågar! ... Liksom ni ej vore oförhindrad att bryta
huru många ni behagar! De kunna icke lyckligare gå
sin förgängelse till möte.»

Malin log rodnande. »Den akademiske trädgårdsmästaren
torde vara af annan tanke.»

»Frukta icke!» sade Adolf och började afbryta blomma
efter blomma.

»Håll, håll! Ni plundrar ju busken på hela dess 
prydnad!» sade Malin och ville hålla hans hand tillbaka,
då han i brådskan att afbryta en ny ros stack sig
på ett törne med den häftighet, att det stannade i
fingret och blod började rinna.

»Ni har skadat er; och det är kanhända min skuld?»

»Om så vore, har såret också sin balsam. Tillåt mig
emellertid bedja er behålla den, och just den blomman
för er sjelf.»

»Till min förebråelse? Är det så ni vill hämnas?»
log Malin.

Segerhjelm hann icke svara, innan lilla prinsen kom
ridande på käpphäst, ropande med hög röst: »Hemåt
marsch! Hemåt marsch!»

Det låg icke i hans lynne att gifva pardon, och
med allt vidare samtal var det här slut. Adolf hann
endast säga: »Skämta gerna med mina förebråelser och
min hämd, men låt mig hoppas, att ni för mitt minne
har en annan känsla!»

Adolf följde härpå Malin och de kungliga barnen till
vagnen, då hon vid uppstigandet sade: »Ni kommer ju
snart upp på slottet?»

»Jag ämnar just nu vända mina steg dit!» svarade han,
då en klatsch af piskan ljöd och vagnen rullade i
förväg mot det efterlängtade målet.

Den svärmiska känsla, som städse hos Adolf åtföljt
minnet af Malin, flammade efter hennes återseende upp
i en kärlekslåga, som från den stunden beherrskade
hela hans själ. Drömmande eller vakande stod hennes
bild för hans öga och var anknytningspunkten, till
hvilken alla hans tankar, hans förhoppningar och
framtidsplaner syftade. Huru ofta vandrade han icke
kring konungaborgens murar och blickade upp mot dess
fönster, utan annat mål, än att följa den hemliga
dragningskraft, som den plats äger, der ett älskadt
föremål vistas.

När drottningen begaf sig till Upsala hade Adolf
också beslutat sig följa efter, i förhoppning att der
lättare än i hufvudstaden skulle yppa sig tillfälle
att få träffa Malin. Drottningens gudsfruktan skulle
utan tvifvel, då hennes helsa det medgaf, kalla henne
till den offentliga gudstjensten; hennes kärlek för
kunskaper och bildning skulle locka henne att 
afhöra de akademiska föreläsningarne; hon skulle bese
läroverkets samlingar, promenera i den nyanlagda
botaniska trädgården o. s. v., och öfverallt skulle
hon åtföljas af Malin, som -- det visste han -- var
oskiljaktig från hennes person.

Och skulle det icke kunna hända, att också han finge
vara med i de sällskap af lärda och vetenskapsidkare,
hvarmed den bildade och kunskapsälskande drottningen
sannolikt skulle omgifva sig? Huru högt våga sig icke
kärlekens förhoppningar då dess vingar först lyftat
sig till flygt?

Och Adolf tycktes gynnas af lyckan! Så snart
hans ankomst blef drottningen bekant, blef han
uppkallad till slottet och de små aftonsällskaper, 
som drottningen der samlade. Hon roade sig åt
berättelserna om hans resor och det allmänfattliga
sätt, hvarpå han framställde åtskilliga, då föga
kända, vetenskapliga ämnen. En gång, då han omtalat
den af den berömde fysikern Guericke nyss uppfunna
luftpumpen och elektricitets-maskinen, och drottningen
önskade se deras verkningar, utbad han sig tillstånd
att få förevisa dem. Det 
lemnades med nöje, och tiden derför utsattes till
följande förmiddagen.

Emellertid dröjde det icke länge innan konungen,
genom enkedrottningen, fick veta, att Segerhjelm
hade följt hans gemål i spåren. Med ljungande blickar
och sammanpressade läppar blef han stående utan att
säga ett ord. Efter några ögonblick, hvarunder han
tycktes samla sina tankar, befallde han fram en sadlad
häst, satte sig upp och tog i sporrsträck vägen till
Upsala. I stället att som vanligt intaga sin bostad på
slottet, tog han som gäst in hos erkebiskopen och lät
genast afsända bud till Segerhjelm, med befallning att
ofördröjligen inställa sig. Detta inträffade just då
denne befann sig hos drottningen för att förevisa de
omtalade experimenterna, hvilket bud den utskickade
framförde såsom skäl hvarföre Segerhjelm icke kunnat
träffas. Karl förmådde knappast andas. Med möda
frampressade han ett befallande: »Genast!» hvarvid han
gjorde en så uttrycksfull åtbörd med den framräckta
handen, att intet tvifvel kunde uppstå om den mening,
som låg deri.

Då Adolf ankom infördes han till konungen, som
befann sig ensam och gjorde ett tecken åt den
vakthafvande i yttre rummet att aflägsna sig, hvarpå
han sjelf stängde dörren och vände sig till Adolf.
Han försökte att tala, men de färglösa läpparne
förmådde icke framsäga ett ord; mekaniskt grep han
om värjfästet, men med en yttersta ansträngning att
beherrska sig bortryckte han handen och framstötte
med halfqväfd röst: »Inom   tio   minuter   beger
ni   er från denna stad, och inom trenne   dagar
från  mitt rike, för att aldrig mer sätta er fot
inom dess gränser, så vidt ert lif är er kärt.»

Adolf stannade som förstenad vid dessa ord och
betraktade konungen med förvånade blickar.

»Bort, usling!» ropade Karl.

Detta epitet återväckte Adolf till känslan af sig
sjelf, och han sade: »Tillåt mig fråga hvarigenom
jag till den grad kunnat göra mig ovärdig den nåd ers
majestät nyss täckts visa mig, att jag icke allenast
hittills vägrats tillträde, att för ers majestäts
fötter få nedlägga min underdåniga tacksamhet, utan
äfven skall drabbas af en dom, så sträng som den ers
majestät nu öfver mig uttalat?»

»Vågar ni också försöka att ställa er konung till
rätta för sina handlingar? Lyd, eller! ...» Och han
grep åter kring värjfästet.

»Eders majestät kan taga mitt lif; deröfver har jag
icke att klaga, men såsom undersåte till en rättvis
konung har jag hopp att blifva underrättad om det
brott, hvarför jag måste gifva det till offer.»

Hans frimodighet tycktes för ett ögonblick göra ett
visst intryck på konungen, och han sade: »Hvad kallar
ni det att drifva älskog i konungens borg?»

»Ers majestät!»

»Ja, darra och bäfva! Ni trodde kanske icke det
skulle hinna till konungens öra, men ni hör att det
skett. Beklaga er icke, eländige, utan tacka eder
Herre och Gud att ni slipper för så godt köp.»

»Man har bedragit er, min konung!»

»Det är ni, som vill bedraga oss, men tro icke att
det skall lyckas er! Hvad förde er från Stockholm hit,
att icke tala om? ...» Konungen tystnade.

Adolf teg äfven.

»Hvad förde er från Stockholm hit? Svara!» röt
konungen med stegrad häftighet.

»Hvem har kunnat stänga sitt hjerta för kärlekens
makt, och hvem skulle icke vara straffvärd, om det
vore ett brott att älska?»

»Vansinnige! Det är ett brott att älska en annans
hustru; men det är mer än brott att våga älska sin
konungs gemål!»

»O himmel!» sade Adolf, och tog af bestörtning ett
steg tillbaka. »Hvem har kunnat ...»

»Ni har legat för drottningens fötter; ni har fört
hennes hand till edra läppar.»

»Ers majestät, ni känner utan tvifvel hvad jag
har henne att tacka för. Ni vet, att det är hennes
förböner, som bevekt ert hjerta till min fördel ...»

Vid dessa ord antog Karls ansigte ett uttryck af
förlägenhet och han sade: »Håll! Ni har erkänt
or brottslighet; försök icke att taga edra ord
tillbaka!»

»Den kärlek hvarom jag talat är intet brott; den lågar
för ett hjerta så rent, som det någonsin klappat
i ett qvinnobröst; deri är sammansmält med hvarje
känsla som tillhör det rätta och ädla i min själ,
och skall, så länge jag andas, vara oskiljaktig från
saknaden af det fosterland jag måste öfvergifva.»

Med dessa ord bugade sig Adolf och drog sig mot
dörren. Då han lade handen på låset, kände han sig
kraftigt fattad öfver axeln. Vid det han vände sig
om såg han Karl öga i öga. Hans blick var icke längre
en straffdomares, men det låg någonting af pröfvande
kraft deri och han sade, i det han stadigt höll den
fästad på Adolf: »Hvem är det ni älskar?»

Detta spörjsmål bringade visserligen Adolf ett
ögonblick i förvirring, men då det icke lemnade rum
för någon undflykt, sade han: »Hofjungfrun Malin
Rosenlöwe.»

»Malin Rosenlöwe?» upprepade konungen och hans ansigte
ljusnade.

Derpå såg han honom ännu en gång med en pröfvande
blick i ögat och sade: »Följ mig!»

Utan att vidare yttra ett enda ord styrde han kosan
till slottet och inträdde till drottningen, utan att
låta anmäla sig. Då han kom i yttre rummet fann han
henne omgifven af Malin och sina båda barn. Prins
Karl red på käpp och slog på trumma, under det den
äldre systern, prinsessan Hedvig, satt på hennes knä,
med en uppslagen bilder-bibel framför sig. Som den
lilla prinsens bullersamma lek hindrade drottningen
att märka hans (konungens) ankomst, stannade han
på något afstånd, med ögonen fästade på den lilla
familjescenen. Ulrika höll på att för prinsessan
förklara det uppslagna bilderstycket, som föreställde
Abrahams offer, hvarvid han hörde henne med sin
ljufva, veka röst säga: »att menniskor böra, såsom
Abraham, lyda Gud, äfven då han kräfver hårda offer,
och alla barn, såsom Isak, sin fader, i tanka att hans
vilja är god och nyttig, äfven om den synes sträng,
samt i förtröstan att Herran i rätta stunden kommer
med hjelp till dem som honom älska.»

Adolf såg konungen härvid fara med handen öfver
ögonen, hvarefter han inträdde. »Förlåt mig om jag
stör er i en sysselsättning, hvari ni ej gerna torde
vilja blifva afbruten», sade han, i det han helsade
sin gemål med detta kalla allvar, som hos honom
blifvit så att säga stereotypt.

»Ingenting kan vara mig kärare, än ett sådant
afbrott», genmälde drottningen och förde barnen fram
att kyssa konungens hand.

Adolf stod en stum och undrande åskådare, och
Malin drog sig förvirrad och förskräckt öfver denna
konungens oväntade uppenbarelse till ett hörn af
rummet.

Karl uppehöll sig några ögonblick med barnen, liksom
för att hinna samla sig, hvarpå han sade, vändande sig
till drottningen: »Vi hafva hört, att ni låter denne
unge man», hvarvid han visade på Adolf, »förevisa er
åtskilliga nymodiga experimenter, och det lyster oss
se hvartill de duga. Må han derföre anställa dem i
vår närvaro!»

Adolf återtog nu den afbrutna förevisningen och
förnyade de fenomener, som med det nyuppfunna
instrumentet kunde frambringas. Konungen åsåg det
med intresse, ty ehuru sjelf främmande för lärdom
och vetenskaper höll han dem dock i aktning såsom
af nytta för landet, och sade då Adolf slutat: »Ni
är icke ovärdig det beröm för lärdom, som man från
främmande land låtit komma till våra öron.»

»Att någon min berömmelse skulle hunnit ers majestäts
öra öfverstiger mina djerfvaste förhoppningar.»

»Unge grefve Gyllenpik har er skicklighet att tacka
för sitt lif.»

»Gyllenpik?    Skulle det vara möjligt? ...»

»Jag har med egna ögon sett svart på hvitt derpå i
bref från   honom   till   hans   morbroder,   riksrådet,
grefve Dohna,
hvari han ber om hans förbön hos mig för eder, och tillfölje
hvaraf  jag  beslöt  att tillgifva er en
ungdomsöfverilning, för
att göra mitt land till godo edra kunskaper. Men för
att komma till saken: jag har en belöning i beredskap
åt er, såvida jungfru Malin ej har något förhinder.»

»Jag, ers majestät?» stammade Malin rodnande och tog
två steg tillbaka.

»Kom närmare och räck mig er hand!»

Malin darrade och såg på drottningen med en blick,
som påkallade hennes mellankomst.

»Låt icke konungens nåd förskräcka dig!» nickade
denna uppmuntrande.

Malin framräckte sin hand, den Karl fattade, lade i
Adolfs och sade: »Der har ni er hjertans kär!»

Adolf och Malin stodo som drömmande, utan förmåga
att fatta hvad som händt. Då Adolf slutligen kom till
besinning, sade han: »Så dyrbara än konungens nåd och
er hand äro för mig, men utan ert hjerta afsäger jag
mig båda.»

Öfver Malins läppar kom intet ord, men hennes ögon,
hennes kinder sade allt hvad Adolf önskade veta.

Konungen liksom drottningen drogo sig till en annan
del af rummet, för att lemna dem rådrum att hämta
sig efter denna oförväntade öfverraskning.

Aldrig torde tvenne älskande så plötsligt sett sig
vid målet af sina önskningar. Sedan Karl en stund
förstulet betraktat dem och öfvervunnit sista skymten
af sina misstankar, framträdde han till Malin och
förklarade, att han efter hennes faders död ärnade
ikläda sig hans rättigheter såsom hennes giftoman och
den der hade att förse henne med hemgift, hvarpå han
anmodade drottningen att icke fördröja sin återkomst
till Stockholm, der han hoppades hon ville göra
bröllopet åt sin hofjungfru.

Då Ulrika blef ensam nedsjönk hon på sina knän,
hopknäppte händerna mot himlen och sade: »Sorgerna
vilja följa mig, men glädjen icke öfvergifva
mig! Himlen vare lofvad!»

Så snart konungen återkommit till hufvudstaden lät han
beställa en toilett af guld, icke till drottningen,
som för sin egen del föga gladde sig åt dylika saker,
men åt hennes älskade syster, hertiginnan Sofia
Amalia. Sådant var Karls sätt att godtgöra sina
oförrätter, när han kom till inseende af dem.

*

Grefvinnan på Åkertuna.

År 1689, omkring fyra år efter förut anförda
händelser, satt en dag i ett af de höga
gemaken på det nu till Louiseberg namnförändrade
Åkertuna enkegrefvinnan Eleonora Juliana Agathen,
gift i ett föregående äktenskap med en af Karl
den tiondes berömliga fältherrar, generalen,
riksrådet m. m., grefve Gyllenpik. Rummet, hvari
hon satt, med sina tre alnar tjocka fönstermurar,
sina gobelinstapeter och mörka ekpanelning hade en
dyster karakter, hvilken blef ännu dystrare genom de
för fönsteröppningarne framdragna täta gardinerna,
hvilka nästan utestängde dagen och endast tilläto
en matt skymning intränga. Möblerna voro efter
tidens smak, solida och bastanta, så att vår tids
unga damer ej skulle utan en mödosam ansträngning
förmått förflytta en stol från sitt ställe. I ett
hörn stod en spinnrock, konstmessigt arbetad af
flera olika träslag, med en greflig krona sniden på
linhufvudet och initialerna till grefvinnans namn
inlagda i silfver på mellanstycket. Rullen var till
hälften fylld af det jemnaste, silkeslena garn, som
framlupit mellan grefvinnans egna fingrar. Hon satt
framför ett bord i en högkarmad länstol, vänd ifrån
dagen, och man tyckte sig i henne skåda en typ af
en dam af den äkta svenska aristokratien. Hon var
stor och reslig till gestalt samt rak och prydlig
till hållning. Hennes anletsdrag voro hvarken fina
eller af klassiska former, men rena och välbildade,
med uttryck af klokhet, betänksamhet och lugn
värdighet. Öfver hennes hela väsende hvilade ett
moln af sorgbundenhet, men tillika ett skimmer af
undergifvenhet och ståndaktighet. Midt framför henne,
på andra sidan bordet, satt hennes son, den oss redan
bekante grefve Gyllenpik.
Emellan dem på bordet stod ett schatull, fullt
ända till brädden med papper, inbundtade och med
påskrifna omslag. De innehöllo alla räkningar
och anteckningar rörande husets ekonomi, af hvilka
grefvinnan anmodade sin son genomgå en och annan,
för att i minnet återkalla åtskilliga inkomst-
och utgiftsposter samt de förhållanden, som stodo
i sammanhang dermed. Sedan några bundtar sålunda
blifvit undersökta och andra åter lemnats orörda,
kom Gyllenpik till en, hvarpå stod antecknadt: Salig
generalens begrafningskostnad. År 1666.

»Öppna den, min son, och läs den summariska
anteckningen af de räkningar den innehåller», bad
grefvinnan.

Gyllenpik läste:

»På salig generalens bårtäcke silfverbokstäfver
61, småpunkter 15, knappar 5. På kistan fyra
silfverfötter, lod 412; fem knappar på himmelen,
lod 216. Ett kors, lod 152; den ena troféen, lod 145,
den andra, lod 144. Vapnet, lod 147; dödshufvudet, lod
65; bokstäfverna med kransen om vapnet, lod 255 1/4.
En liten ros på kistan, lod 4. Summa lod 1,540 1/4.

Skor, hvari liket var klädt, 6 dal. kopparmynt;
svart flor 61 dal. 16. 46 lod svarta fransar 57
dal. 16. Konfekt till dem som om nätterna vakade
öfver liket 431 dal. 12. Två lispund humle till
liksvepningen 15 dal. Boj 60 dal., svart kläde 1,512
dal. Liksten till stenhuggaren 120 dal., 7 böcker
papper till begrafningsbref 5 dal. 8. Ljus och bläck
till brefvens skrifning 2 dal. 12. Gulddragaren
för fransar till schabrak och kjortel till hästen,
som gick före liket, 2,454 dal. 16. Till det gemena
husfolkets sorghattar 212 dal. Remsmidaren för sitt
arbete på vagnen 343 dal. Konterfejarn för det
målade baneret m. m. 407 dal. Franska snörmakaren
833 dal. Konfekt vid begrafningsmåltiden 1,802
dal. 16. Frukt 153 dal. Till Lusfattiga i staden 100 dal.

Summa daler kopparmynt 10,726. 
Sorgkläder till familj och tjenare . .  25,980.
------------------
Summa 36,706.»

»Sådana voro omkostnaderna för din herr faders
likbegängelse. Han lades i sin graf så, som hans höga
börd och anseende det fordrade. Det var en annan tid
än denna. O, mitt arma fädernesland, jag ville gråta
blodstårar öfver dig, om det kunde hjelpa! Hvad skall
ditt öde blifva, då dina gamla slägter, ditt stöd
och din stolthet, blifva bringade till tiggarstafven,
då afkomlingarne af deras gamla fräjdade namn nödgas
i främmande tjenst söka sin lycka och sin fortkomst,
under det vanbördingar och uppkomlingar dragas fram
i din?»

»Det skall blifva ett enda stort kronogods, hvilket
vi få äran att som skattebönder bruka, i fall vi
icke i tid uppsäga kontraktet och söka vår lycka
annorstädes.»

»Det är icke nog att vi plundras på våra gods och
egendomar, vi blifva också beröfvade våra söner. Du
reser i morgon, Herman?»

»Till hufvudstaden, som ni vet, min mor, för att
derifrån afgå med några andra ädlingar, hvilka,
liksom jag, hellre söka ära och vinning under
främmande fanor, än stanna här, för att bevittna sin
egen och andras nöd och undergång. Väl har konungen
icke beviljat oss mera än tvenne års tjenstledighet
härtill, men lyckan kan under denna tid taga oss i
sitt hägn.»

»Och under din bortovaro skall man kanske också
beröfva oss detta Åkertuna, denna enda rest af dina
fäders egendomar.»

»Till den lär dock kronan icke kunna tillvälla sig
någon rätt, emedan den aldrig tillhört hennes jord
eller gått som annat än köp mellan enskiltas händer.»

»KommissionenReduktionskommissionen. 
har sitt sätt att räkna, och för den
är ingenting i säkerhet. Jag väntar mig en dag, då jag
skall nödgas sälja allt, ända till mitt bordsilfver,
för att betala dessa kronofordringar, för hvilka ej
några gränser tyckas utstakade, och jag skall nödgas
afskeda mina tjenare intill den sista, af bristande
förmåga att underhålla dem. Men Herren är nådig också
då han straffar, och då han lägger blindhetens
mörker   öfver   mina ögon är det för att bespara mig
åsynen af det armod och den tomhet, som vänta mig.»

»Öfverlemna er icke åt dessa sorgliga föreställningar,
min mor, eller ni kommer mig att afstå från beslutet
att lemna er.»

»Du tror då, att mina sorger skulle minskas af att du
bevittnade eller delade dem? Nej, min käre Herman,
min tröst och glädje är deremot att du skall slippa
det och annorstädes vinna framgångar, som här ej mera
äro förbehållna dig och dina likar.»

Här afbröts samtalet af en betjent, som på en
silfvertallrik räckte grefvinnan ett bref. Hon tog
det och lemnade det till Herman att läsa, emedan
hennes nästan till fullkomlig blindhet försvagade syn
icke tillät henne att sjelf göra det. 

Det var från
hennes syster, fröken Greta Wrangel, och af följande
lydelse:

»Hjertans kära syster Nora!

Med mycken bedröfvelse och ängslan hafver jag
förnummit de stora förluster till gods och egendom,
som gång efter gång öfvergått dig genom reduktionen,
och hvaraf så många i dessa tider få lida. Här är
ett allmänt bekymmer på färde, men ingen törs klaga
eller något missnöje yttra, hvilket konungen mycket
onådigt upptager om det kommer till hans öron. Att
göra ett favorabelt parti är i denna tid en vanskelig
sak för en ung man, emedan den fader, som äger en
dotter att gifta bort, och i dag anses vara rik, kan
i morgon stå på bara backen. Om, såsom jag emellertid
förmodar, Herman, vid sina år och de omständigheter,
som, Gud bättre! äro förhanden, icke skulle ha' något
emot att finna ett för sig passande gifte, borde han
se sig för hos hertig Adolf Johans yngsta dotter,
Maria Elisabeth, som för närvarande vistas här vid
enkedrottningens hof. Jag tviflar icke på att hennes
majestät skulle gerna se denna furstinna bortgift,
och då svårligen någon furstlig person dertill står
att finna, skulle ett tillbud af en så välbördig
inhemsk herre nog blifva antaget. Hvilka förmåner en
sä nära slägtskap till konungahuset skulle medföra,
äro för påtagliga för att jag skulle behöfva något
derom erinra.

Här lefves tyst och stilla. Konungen inta'r
visserligen sina måltider vid sin fru moders bord, då
han är i staden, men uppehåller sig för det mesta på
Kungsör eller på resor. Mellan de begge hofven är så
godt som ingen gemenskap. Enkedrottningen har sällan
andra sällskaper, än sina spelpartier om aftnarne,
och den unga drottningen, som är sjuklig, håller sig
i sina rum och sysselsätter sig för det mesta med
sina barn och barmhertighetsverk.

Vi hafva alltså föga muntert här, hvarför Herman,
med sina goda umgängesgåfvor och öfriga qvaliteter,
säkerligen skulle göra lycka hos furstinnan och falla
henne i tycket samt komma i gunst hos enkedrottningen,
som tycker om förströelser och att blifva road af dem,
som omge henne.

Och   nu,   min   kära  syster, sänder jag en huld helsning
till   Herman,   som   vid  sin ankomst till Stockholm väl torde
ändra  beslutet   om utresan, och tillönskandes att den Högste
i allt måtte förhjelpa till det bästa, förblifver
jag din i allan tid

hulda och trofasta syster

Margareta.»

En   stunds   tystnad följde  efter läsningen af detta
bref, hvarpå grefvinnan slutligen sade: »Min son!»

»Min moder!» 

Åter inträdde tystnad.

»Du begrundar moster Gretas förslag?» afbröt åter
grefvinnan. »Och onekligen tål det att tänka på;
din hela lycka torde hänga på det. Greta står, som
du vet, i mycken gunst hos enkedrottningen och skall
blifva dig en god förespråkerska hos henne.»

»Jag ber er, min moder, icke fästa några förhoppningar
vid den saken, emedan mitt tycke aldrig kan falla på
furstinnan, och blotta tanken på en förbindelse med
henne förekommer mig vidrig.»

»Sådana ord kunna höfvas en oerfaren ynglings
oförnuft, men icke den klokhet och det förstånd,
som du bör äga. I
alla händelser är en slägtförbindelse med konungahuset
den högsta lycka, som kan träffa en undersåte,
hur mycket mer då i den betryckta och hotade
belägenhet, hvari vi befinna oss. Vi skola återkomma
till vår förra rikedom och makt och furste- jemte
grefvekronan pryda de förenade Zweibrückska och
Gyllenpikska vapensköldarne. Nej, Herman, att lemna
ett tillfälle obegagnadt, som kunde leda till det
målet, vore att med berådt mod bortvisa sin lycka,
och sådant sker aldrig ostraffadt; förr eller sednare
skall ångren komma.»

»Så   länge   man  har  friheten att söka lyckan,
har man hoppet att finna henne, och med det är man
aldrig olycklig.» 

»Du   glömmer, att du har en moder,
en utarmad, blind moder, hvars enda stöd du är.»

»Ni kan fordra af mina sonliga pligter, att jag skall
stanna vid er sida, stödja er med min arm och leda
er vid mina ögons ljus; men att qvarhålla mig genom
förbindelser med en maka, som jag icke kan älska,
vore att fängsla mig med en gissel, hvilket väl icke
kan vara er vilja?»

»Huru vet du, att du icke kan älska prinsessan?»

»Jag   har   sett   henne och finner henne obehaglig,
både till utseende och väsende.

»Vid dina år fäster man mera vigt vid utseendet, än
det förtjenar.    Det sjunker i värde med hvarje år,
då förmånerna af en så förnämlig förbindelse aldrig
kunna förringas.    De la Gardie  gifte  sig icke
af kärlek med furstinnan Maria Eufrosina, men han
ångrade aldrig sitt äktenskap, utan lefde de som hulda
makar   tillsammans;   exemplet   skall   följas af
Herman Gyllenpik och nämda furstinnas brorsdotter.»

»Aldrig, min mor!    Hoppas icke derpå.» 

»Herman!»

»Jag kan, jag bör icke lemna er åt en föreställning,
som aldrig skall bli' en verklighet. Fordra allt,
men icke detta!»

»Jag fordrar intet!» sade grefvinnan med denna
undergifvenhet, hvarmed stoltheten bemantlar sin
brutna makt. »Du är vid de år, att du äger att
sjelf bestämma öfver dina handlingar, men ett vill
jag säga dig, att aldrig, aldrig skall din moders
välsignelse åtfölja ett val under det Gyllenpikska
namnets värdighet.»

Herman sammanpressade sina läppar med ett uttryck af
bitter smärta och fästade sina ögon på modren med
en blick, som skulle hafva uppenbarat en hjertats
djupa strid mellan tvenne dess ömtåligaste känslor,
om hon förmått läsa i den. Åter blef det tyst, och
en tung stillhet inträdde, tills grefvinnan räckte
händerna öfver bordet, famlande efter schatullet
och papperen. Herman sköt alltsammans till henne och
ville vara henne behjelplig att nedlägga de upptagna
bundtarne, hvilket han märkte vara hennes afsigt,
men hon afböjde hans biträde i det hon sade: »Hur
skulle det gå mig efter denna dag, om jag icke lärde
hjelpa mig sjelf?» hvarpå hon noga öfverfingrade dem
hvar för sig, för att såmedelst urskilja dem, och
med beundransvärd ordning nedlade dem i schatullet.

Efter denna förrättning uppslogos dörrarne och en
gammal hofmästare, i strumpor och skor, knäbyxor
och galonerad frack med breda skört och uppslag,
inträdde och sade under en djup bugning: »Serveradt!»

Gyllenpik bjöd sin mor armen och förde henne till
matsalen, under vägen till hvilken hon, liksom
omedvetet, lät orden: »I morgon ensam!» med en
suck smyga sig öfver sina läppar. I salen var ett
bord dukadt, vid hvilket tio personer kunnat få en
rymlig plats och vid hvars öfra ända tvenne kuverter
voro framsatta för de spisande, som uppassades af
tvenne livréklädda betjenter, under det hofmästaren,
stående vid nedre bordsändan, föreskar rätterna och
öfvervakade uppassningen. Allt tillgick med största
ceremoni, men de fem rätterna, hvaraf måltiden bestod,
blefvo nästan orörda och samtalet vände sig, med
ett mindre än tynande lif, omkring de likgiltigaste
ämnen.

*

Då grefven var rest fördystrades grefvinnans lynne
allt mer och mer. Hennes förr så gästfritt öppna hus
blef tillslutet; hon ville ingen mottaga eller någon
besöka. Med sin
sorg, sin olycka och sina bekymmer skilde hon
sig från verlden och slöt sig i ensamheten,
der tankarne blifva tunga i sin flygt och lika
höstfåglar slå sig rufvande ned bland minnen af
den flydda lyckans ruiner. Ensamheten blir, under
alla förhållanden, i längden en tryckande börda,
så mycket tyngre då den måste uthärdas i mörkret,
utan att genom sysselsättning kunna förkortas. Den
lägger sin stämpel äfven på menniskans yttre, och
huru mycken själsstyrka grefvinnan onekligen ägde,
undgick hon dock icke verkningarne af denna allmänna
lag. Den raka gestalten sjönk tillsammans, pannan
fårades, läpparne sammanpressades, näsan framträdde
med skarpare konturer och musklerna kring mun och
haka blefvo så stela och hopdragna, att de alldeles
förlorade rörligheten för ett leende.

En dag, då hon så satt i sitt rum med den utestängda
dagern och med handen under den infallna kinden,
öfver hvilken tår efter tår sakta nedrullade, inkom
hofmästaren -- den ende, som, med undantag för de
tjenster som tillhörde hennes kammarjungfru, fick
närma sig hennes person, och hvilken hon begagnade
som det medium, hvarigenom hon lät sina befallningar
utgå till husets öfriga folk -- han kom, säga vi, och
stannade vid den på glänt stående dörren, betraktande
henne i denna djupt nedtryckta ställning. Hon märkte
dock snart, med denna underbara förnimmelseförmåga,
som hos vissa blinda förmärkes, hans närvaro, och
hastigt borttorkande sina tårar frågade hon hans
ärende.

»Jag kommer», sade han, alltid med samma sirlighet
i sitt skick, som han varit van att iakttaga inför
sin matmors seende öga, »jag kommer för att inhämta
nådig grefvinnans order till trädgårdsmästaren huru
han skall förfara med den stora eken, som af åskan
splittrades i somras; om den skall rothuggas eller
qvarlefvorna af stammen qvarstå, för att ännu några
år grönska i toppen?»

»För mig är det det samma; visste jag blott hur unga
grefven önskade det!»

»Han blir säkerligen nöjd med hvilket beslut nådig
grefvinnan behagar att fatta, ty ingenting är honom
kärare, än att veta nådig grefvinnans vilja ske.»

Hon tycktes besinna sig några ögonblick, hvarpå hon
sade:

»Låt då stammen stå! Spillror passa bra här på
Åkertuna efter denna dag!»

Den gamle tjenaren drog en suck, skakade på hufvudet
och såg med djupt medlidande på sin matmoder, derpå
sade han: »Nådig grefvinna!»

»Hvad här Österbom mera att säga?» 

»Nådig  grefvinna!» upprepade   han å nyo, med bedröfvad ton.

»Är det någon bön ni har att framställa?» 

»Det har blifvit så sorgligt här på Åkertuna ...»

»Jaså! Österbom önskar sitt afsked?    Han kan ej
stå ut längre?»

»Bevare mig Gud för en sådan tanke!    För så vidt
nådig   grefvinnan   icke finner mig ovärdig att
vara i sin tjenst, är det visst inte mitt afsked jag
åstundar att bedja om.» 

»Hvad kan Österbom då vilja?»

»Det gör mig så ondt i hjertat att se nådig grefvinnan
sitta här i ensamheten med sin blindhet. Annat var
det då unge grefven förra gången var ute och reste. Då
hade grefvinnan jemt omkring sig unga fröknar, så här
var som på ett hof.» 

»Tiderna voro då annorlunda, mina
ögon friska och allt annat som det borde. Åkertuna var
då ett ställe, der man kände sig hedrad och lycklig
att få vara.»

»Nog borde nådig grefvinnan ändå ha' någon ungfröken
som sällskapade sig! De unga fläkta alltid glädje
och friskt humör, det må nu annars vara hur' tungsamt
det vill.»

»De unga vilja icke dela sorgerna och
bekymren. Ensamheten passar bäst för dem.»

»Fröken Martina Segerhjelm visade sig ju vara en så
god och förståndig ung fröken, då hon var hos nådig
grefvinnan?»

»Utan tvifvel.»

»Då hennes far dog och hon var ensam i sitt hem med
den gamla guvernanten tog nådig grefvinnan sig henne
an och bjöd henne sitt hus att vistas uti och gaf
henne allt möjligt skydd, intill dess hennes broder
kunde bjuda henne ett passande hem. Och hvarför
allt detta, om det tillätes mig att i ödmjukhet
fråga? Hvarför, då nådig grefvinnan icke en gång
kände henne?»

»Hennes far hade en gång haft med mina affärer att
göra och dervid handlat till min fulla belåtenhet,
hvadan jag, då jag, som för tillfället vistades
i hufvudstaden, blef underrättad om hans död och
fick höra omtalas, att han efterlemnat en intagande
sjuttonårig dotter utan närmare anförvandter, fann mig
föranlåten att taga någon notis om henne och, då jag
fann henne värd mitt beskydd, omfatta henne dermed.»

»Och kräfver icke detta tacksamhet?» 

»En utkräfd
tacksamhet är ingen. Dessutom har hennes broder, som
läkare, gjort min son, under hans vistande i Paris,
tjenster, som kunna afbörda denna.»

»Hon hade dock så mycken vördnad och kärlighet för
nådig grefvinnan. Mer än en gång påträffade jag
henne i parken med röda ögon sedan hennes flyttning
var bestämd. Det behöfdes blott en vink och nådig
grefvinnan skulle ofördröjligen se henne här, derom
är jag förvissad.»

»Men denna vink skall aldrig gifvas! Jag fattar
er välmening, min kära Österbom, men ni förstår
inte riktigt de förhållanden, hvarom ni talar, ej
heller gränsen för de uppoffringar, man kan göra
och fordra. Och nu, bringa trädgårdsmästaren min
befallning rörande eken samt laga er i ordning att om
ett par dagar bege er till hufvudstaden i ett ärende
för mig.»

Hofmästaren gjorde sin siratliga bugning och lemnade
rummet för att uppfylla sin matmors befallning.

Då grefvinnan åter befann sig ensam, sjönk hon
tillbaka i tankarnes tysta verld, hvarunder hon med
långa mellanstunder sade: »Och dessa tårar, som han
omtalat, skulle de runnit för min skull? ... Nej,
de unga ha' endast sina hjertesorger ... Skönheten
är en fängslande makt ... Afbrottet kom lagom
... lyckligt! Aldrig, aldrig mera hit!» Och hon
sade dessa ord med hela kraften af en uttalad dom.

Dagen derpå se vi henne vid sitt skrifbord, för
att vid den sista matta ljusglimten, som fullaste
soldager ännu kunde tränga till hennes ena öga,
med nästan oläslig stil nedskrifva;

»Min käraste syster Greta!

Jag sänder dig här med Österbom, som jag direkte för
denna orsak afsänder till Stockholm, ett juvelsmycke,
det jag nu ser mig nödsakad att afyttra, sedan
jag lemnat Herman till sin resa alla de penningar,
som funnos i kassan, hvilket jag dock icke lät honom
veta. Nu är min åstundan att du, min käraste syster,
ville det bjuda till hennes majestät enkedrottningen,
ty i dessa tider är väl ingen annan som tänker
på att köpa juveler. Som du står henne så väl i
gunsten, håller jag det troligt före, att hon på
dina persuationer låter beveka sig till denna handel,
hvaraf jag är i stort behof, ty hvar taga penningar
ifrån, sedan alla godsen med deras inkomster gått oss
förlorade. Jag skulle utan detta råka i en ganska
stor nöd, hvarför jag systerligen beder dig göra
ditt bästa. Ursäkta att jag skrifver så illa, men jag
förmår ej bättre, då jag knappast kan skönja pennan.

Tillönskandes dig allt godt af den högstes nåd
förblifver jag städse, så i lif som död,

din tillgifna, hulda syster

Nora».

Fröken Greta hade god vilja att komma sin syster
Nora till hjelp i hennes betryck och till hennes
belåtenhet uträtta den anförtrodda kommissionen, men
Hedvig Eleonora var hvarken gifmild eller hjelpsam och
dertill för tillfället vid ingalunda godt lynne. Hon
hade nämligen bjudit unga drottningen på en promenad i
vagn och under vägen märkt att alla mötande vändt af
åt venstra sidan, der Ulrika satt, och företrädesvis
egnat henne sin helsning. Fröken Greta 
skickade emellertid ut i staden att åt Armida köpa
ljusblått sammet till en dyna, hvilken hon kantade med
silfverfransar och lade, till favoritens tjenst, vid
drottningens fötter; hon länsade kammarfruarne på alla
nyheter, som kunde uppbringas från unga drottningen
och hennes hof, för att öfverföra dem till den gamla,
och passade så på första ljusning i atmosferen för
att lägga sin bön på hennes hjerta. Hon lät visa sig
smycket och efterfrågade priset, hvarefter hon tog
det, för att, som hon sade, »besinna sig på saken».

Denna var henne emellertid på intet sätt
välkommen. Med sina årliga inkomster af 130,000
daler silfvermynt fann hon sig sällan hafva råd att
hjelpa någon behöfvande -- icke af misshushållning
eller ett obetänksamt bortslösande af sina medel,
hvarom de många präktiga byggnader och konstverk,
hvarmed hon riktat landet, vittna, utan emedan hon var
kall för andras lidanden och främmande för behofvet
att resa sig en minnesvård i något menskligt hjertas
tacksamhet. Sedan hon till fullo hunnit »besinna sig
på saken», tog hon smycket med sig och begaf sig till
Ulrika, till hvilken hon hembjöd det, »afstående»,
som hon sade, »åt hennes välbekanta kärlek för
barmhertighetsverk nöjet, att genom köpet deraf öfva
ett sådant», och räknade icke för rof att belasta sin
egen kungliga hand med bördan af de blänkande dukater,
hvari Ulrika sjelf uppräknade den äskade köpesumman,
för att såmedelst förekomma en upptäckt, för hvilken
Ulrikas välkända kärlek
för hemlighållandet af sina välgerningar i öfrigt
betog henne all fruktan.

Medan Österbom under tiden för affärens ordnande var
nödsakad att uppehålla sig i hufvudstaden, gick han
att uppsöka Martina, som han fann boende i ett af de
stora husen på Blasieholmen. Men innan vi gå längre,
torde vi böra göra oss närmare bekanta med grefvinnan
Agathen och de omständigheter, som förde Martina
under hennes beskydd.

I den aristokratiska anda, hvaraf grefvinnan var
besjälad, låg den grundsatsen djupt rotad: »noblesse
oblige», och denna älskade hon äfven att på ett både
storartadt och berömligt sätt praktisera. Utan att
här stanna vid några särskilta detaljer häraf, torde
vi dock böra nämna, att hon synnerligast gjorde dess
giltighet gällande mot unga flickor af adlig börd,
som af ett eller annat skäl voro i saknad af det
beskydd, deras ålder och kön fordrade. För dessa
hade hon en nästan riksomfattande modersomsorg, på
grund hvaraf hon vid kammarrådet Segerhjelms frånfälle
bjudit Martina det skydd under sina vingars skugga,
som vi veta henne åtnjutit och hvarunder Adolf vid sin
återkomst funnit henne. Att hon var detta värd torde
vara öfverflödigt anföra, emedan detta förutsattes
af dess fortvaro, hvilken först upphörde då Adolf,
såsom Malins lycklige make, för henne öppnade sitt
hem, glädjande sig att såmedelst i tid rycka hennes
hjerta undan en strid, i hvilken han tog för gifvet
att dess lugn måste gå under. 

(slutet följer.)



Charader.

N:o 1.

Mitt första:
De kunna vara både stora och små. 
Hur skall man väl sådant förstå?
Mitt andra:
De kunna vara både stora och små. 
Hur skall man väl sådant förstå?
Mitt tredje:
Det göra stundom både stora och små. 
Hur skall man väl sådant förstå?
Mitt fjerde:
Det plär brukas af både stora och små. 
Hur skall man väl sådant förstå?
Mitt hela:
De kunna vara både stora och små. 
Hur skall man väl sådant förstå?

N:o 2.

När vi mitt andra få 
Uti mitt första, då 
Mitt hela ock vi få, 
Som ni väl kan förstå.

And. Er. S.

N:o 3.

Sätt t framför mitt första, och du skall få 
Nå'nting som hvarje räknekarl bör förstå. 
Ett e intill mitt andra -- ack, hvilken skräck 
För flicka och för gosse, om än så käck. 
Mitt hela finnes -- kanske i krångligt skick -- 
Så när, att det kan famnas af läsar'ns blick.

A.-n.



Gåta.

Ett vilddjur är jag, men så from och spak;
Du skrattar, då du ser mig lustigt leka, 
Jag dig bestjäl, med aldrastörsta smak, 
Men blygs ej att i nästa stund dig smeka. 
En jägare jag är, så rask och båld; 
Men får jag några djur uti mitt våld 
Ej någon men'ska delar med mig fynden. 
Den ena hatar mig som sjelfva synden, 
Då af en annan jag kan älskad bli',
Så att det gränsar till afguderi.



Rebus.

(rebus)




Bokstafs-gåta.

Följande bokstäfver och stafvelser,
riktigt sammansatta, bilda nio ord, hvaraf
begynnelse-bokstäfverna beteckna en namnkunnig
bergstopp i norden, slut-bokstäfverna en annan
bergstopp.

s, ur, l, k, e, el, ir, t, er, lef, is, ak, teå,
lau, l, mo, a, at, ra, n.

De nio orden äro:

1. En stad i norra Sverige. 2. Hvad som
visar tiden. 3. Hvad man brukar göra då man
är glad. 4. En blomma. 5. Hvad som finnes
på hus. 6. En stad i Ungern. 7. Hvad man
säger om den, som ej vill arbeta. 8. En
socken i Dalarne. 9. Ett ord i bokhålleriet.

K. E.



Stafnings-gåtor.

N:o 1.

Stafvad med s är jag sten; 
Stafvad med t är jag ben.

N:o 2.

Med d jag äger att befalla; 
Med l jag flyger öfver alla.

N:o 3.

Stafvad med ä plär jag i skogarne bo; 
Jag lurar der på mig sjelf stafvad med o.

And. Er. S.



Palindrom.

Mitt hela är en mensklig figur,
Som, bakfram, blir en yngling bland djur.

And. Er. S.



Uttydningar.

Lösning  af  Logogryfen  i  föreg.  häfte, sid. 256:
Höststormen, hvaraf   fås:   höns,  toner, son,
ost, so, noter, rost, törne, mor, tro, öron, rot,
röst,  hett,  horn,   stor,  tö, mört, ström, Rom,
orm, mönster, nöt, hö, l  hörn, rent, o.

Lösning af Charaderna i föreg. häfte, sid. 256: 
n:o 1, Skålpund; n:o 2,  Genväg; n:o 3,
Krusbärsvin.

Uttydning af Gåtan i föreg. häfte, sid. 256: Inbillningen. 

Uttydning af Rebus i föreg. häfte, sid. 256: Ska min sjuka man ta morfin?

Orden till Stafningsgåtan i föreg. häfte, sid. 256: Katt -- Kött. 

Lösning af Schack-gåtan i föreg. häfte, sid. 256: 
Bland furuskogens hundraåra stammar, 
Der fåglar höja upp sin glada röst, 
Der vidgar lefnadslust hvart hjertas kammar, 
Der sväller känslan i det trängsta bröst: 
Hur ljuft, när dagen gryr, när afton skymmer, 
Att der få glömma verldens små bekymmer!


Historiska Bilder.

LXXVII.

Huru Carl X Gustaf räddade sig vid Sandomir.

Det säges, att det var genom väl spunna ränker, som
Carl Gustaf lockats så djupt in i Polen, och att
Johan Sapieha, som just lemnade honom, när han tågade
in i vinkeln mellan Weichseln och San, liksom i en
fälla, hvarur han ej kunde undkomma, -- det säges,
att denne Sapieha varit den, som begagnats och låtit
begagna sig, för att drifva det förrädiska spelet
igenom. Huru dermed förhåller sig är måhända omöjligt
att afgöra. Ur polsk synpunkt, då det gällde att våga
allt för fosterlandets räddning, kunde väl ett sådant
beteende få en annan färg och benämnas med ett annat
namn, än af oss svenskar. Det är ock att märka, det
andra omständigheter, än dem hvilka Sapieha kunde
framhålla, funnos, hvilka bestämde den svenske
konungen att fördjupa sig så långt söderut. Han
ville nämligen vara närmare underhandlingarne så väl
med den siebenbürgske fursten, som med kosackerna,
hvilka han hoppades draga på sin sida. Och det var så
godt som under hela tåget söderut hans afsigt, att så
fort som möjligt begifva sig tillbaka till Preussen.

Men med eller utan stämplingar å Polackarnes sida,
så tycktes de vinna sitt uppsåt. Ty instängd,
som Carl Gustaf nu var mellan de båda floderna,
vid hvilkas stränder en till antalet många gånger
öfverlägsen fiende låg och lurade på hvarje hans
minsta rörelse, syntes det hardt nära omöjligt för
honom att undkomma. Det kunde till och med vara
förlåtligt, om en och annan polack i hänförelsen
öfver sin farlige fiendes otvifvelaktiga undergång
betraktade denna som en fullkomligt afgjord
sak. Sjelfva Czarnecki talade om Carl Gustaf och
svenskarne som om en besegrad fiende. Var han icke
sjelf död och hans här tillintetgjord, så kunde
denna slutpunkt dock icke länge låta vänta på
sig. I London berättades det om konungens död. Det
holländska sändebudet derstädes kom en dag -- berättar
unge grefve Nils Brahe, en son till Gustaf Adolfs
fältöfverste, i bref till sin farbroder, riksdrotsen
grefve Per -- enkom till P. J. Coyet, som var Sveriges
utomordentliga sändebud i London. Holländaren ville
endast underrätta, »att Carl X var död och hans
här förgången». Coyet, som förstod meningen med
hela besöket, nämligen att utforska honom, bibehöll
fullkomligt lugn och svarade, »att det säkert var
en falsk underrättelse». Han tillade skämtande:
»icke heller har man sett någon portenta, som plägar
förkunna så höga potentaters död.» »Portenta har man
redan sett», återtog holländaren något ifrigt, »och
är det portenta nog, att konungen vill bli mästare
öfver Östersjön och på så kort tid kullkasta ett så
mäktigt rike, som Polen.»

Holland var då den enda af sjömakterna, som egentligen
ingrep i Europas angelägenheter -- England under
Cromwell var tillräckligt upptaget af sina enskilta
angelägenheter, men också den enda makt i Europa, som
utan afund såg Sveriges maktutvidgning. »För mig må
konung Carl gerna, om han behagar, utvidga sitt välde
till Kaspiska Hafvet», hördes protektorn yttra -- och
den rika handelsstaten fruktade högligen, att Sverige
skulle allt för mycket öka sin makt. Derför sökte
det på allt sätt motarbeta Carl Gustaf, och det ej
blott i England, utan öfverallt, samt var själen i det
förbund, som snart uppstod mellan det samma, kejsaren,
Brandenburg och Danmark, att krossa Sverige, hvartill
kom Ryssland, som af kejsaren eggades att bryta
freden. Det holländska sändebudets besök hos Coyet
visar ock i sin mån, hvilket uppseende underrättelsen
väckte i Europa. Den svenske konungen intog en
sådan ställning, att hans minsta ord uppfångades
och inberättades till de särskilta hofven. Kardinal
Mazarin kunde på lång tid ej sofva, sedan den franske
ministern i Sverige, som åtföljde konungen i kriget,
inberättat ett allvarsamt ord af Carl i anledning
af Frankrikes obestämda politik. Det var i början af
detta år (1656), då Carl Gustaf företog sitt tåg till
södra Polen.

Men huru mörkt det än var inom den politiska verlden,
och huru mycket än motgångarne måste bidraga att öka
modet och sjelftilliten hos fienderna, -- hos Carl
Gustaf och inom den lilla svenska hären fanns ingen
bäfvan för framtiden. Det tecknar denne konung,
liksom alla af hans ätt, att motgången snarare
ökade än minskade hans kraft, hans fasthet, mod och
själsnärvaro. Utan dessa egenskaper hade han också
nu varit alldeles förlorad, då deremot det ytterliga
trångmål, hvari han befann sig, gaf anledning till en
af de märkligaste bragder i Sveriges krigshistoria.

Genom förlusten af Sandomir var det alldeles omöjligt
att tänka på någon öfvergång af Weichseln. På
dess nordvestra strand stodo också Czarnecki och
Lubomirski med 16,000 polackar och en talrik
bondehär. Det återstod intet annat än att försöka
öfvergå San, på hvars norra strand stod Paul Sapieha
med 8,000 lithauer bakom starka förskansningar,
som voro uppförda längs efter stranden på en lång
räcka. Men icke nog härmed, polackarne kunde när som
helst öfvergå endera floden och falla svenskarne
i ryggen. Skulle derför något göras med någon som
helst utsigt till räddning, så måste det ske snart,
Carl Gustaf insåg det, och han var för öfrigt,
hvad heller som var, icke just den, som sölade eller
onödigtvis drog ut på tiden.

Genast vid sin ankomst till denna flodvinkel hade
konungen börjat broarbeten vid båda floderna. Nu lät
han afbryta broarbetet midt för Sandomir och tillika
nedrifva den skans, som han der låtit uppföra. Men
bron öfver San hade icke hunnit långt. Den fiendtliga
elden hade högligen försvårat arbetet. Nu efter fyra
dagar hade man dock hunnit så långt, att man fått
bron färdig till en ö, som låg ungefär midt i floden;
men då hade ock alla timmermännen stupat. Arbetet
var således blott halfgjordt och på andra sidan ön
framflöt den andra flodarmen, både djup och bred. Det
var den 25 Mars om aftonen, dagen efter sprängningen
af Sandomirs slott.

Men konungen måste öfver, huru det nu än skulle gå
till. Hans ställning förvärrades med hvar minut, och
lika farligt var vågspelet af en öfvergång midt emot
de fiendtliga eldgapen, äfven om sjelfva medlen för
öfvergången funnits. Men endast trenne båtar, dock
temmeligen stora, lågo vid stranden af ön. Längre
ned åt strömmen kunde man se en hop småbåtar, som
lithauerna bortfört. De lågo der liksom för att
håna de tappre krigarne, derutinnan täflande med
lithauernas grinande anleten, hvilka syntes bakom
förskansningarne. De hade nu en gång fått den svenske
konungen i fällan, och de ville väl se, huru han med
lifvet skulle komma derur. De sågo honom uppföra
femtio kanoner på stranden, de sågo det svenska
rytteriet rida upp i full slagtordning och ställa
sig bakom kanonerne, som om det varit fråga om att
störta löst på de lithauiska förskansningarne utan
afseende på floden, hvilken flöt emellan.

De hade svårt att förklara hvad som härmed
åsyftades. Utan tvifvel hade svenskarne fått sitt
broarbete så färdigt, att det blott behöfdes helt
litet arbete för att sammanbinda ön med norra
stranden, och då skulle de vara färdiga att genast
sätta öfver. På annat sätt kunde icke rytteriets
framridande förklaras. De styrktes ännu mera i
denna åsigt, då de sågo det svenska fotfolket under
konungens eget befäl frammarschera, likaledes i
slagtordning. Men detta stannade icke på samma strand,
som ryttarne. Under flygande fanor och klingande spel
fortsatte det sin marsch öfver bron till ön och öfver
denna fram till begynnelsen af den på andra sidan
påbegynta bron.

Allt detta var icke annat än en krigslist af konungen
för att bibringa fienden den öfvertygelsen att han
verkligen hade medel till sitt förfogande, så att han
när som helst kunde öfvergå floden. I sjelfva verket
inskränkte sig dessa medel endast till de nämda
tre båtarne. Öfverstarne Gustaf Kruse och Didrik
La Chapelle fingo befallning att med trehundra man
utvaldt fotfolk på dessa båtar gå öfver till andra
stranden och, om de lyckades vinna fast fot, skicka
båtarne tillbaka efter mera folk.

Så inbröt skymningen, och nu började de svenska
kanonerna spela. Allt insveptes i rök, medan från
fotfolket på ön hördes den mest skallande krigsmusik
af trummor och trumpeter. Då gafs tecken åt de
trenne båtarne, som sakta lade ut från ön. De rodde
med försigtighet öfver strömmen; kanonernas dån och
den bullrande krigsmusiken förtog hvarje ljud af ett
oförsigtigt årslag, medan den täta krutröken insvepte
dem i en ogenomtränglig slöja, så att fienden märkte
intet af dem. Lithauerne sköto lifligt med sina
kanoner från förskansningarne, och det svenska
fotfolket på ön led betydligt af deras eld. Men
båtarne gingo skottfria öfver strömmen. Stunden
skulle dock snart komma äfven för deras besättning,
hvilken liksom välkomnades af det blixtlika skenet
ur de fiendtliga kanonmynningarne. Hela stranden
tycktes, när de affyrades, stå i ljusan låga. Vid
skenet af denna kanoneld sågo de, när de nalkades
den fiendtliga stranden, ett tätt buskverk, och hit
styrde de båtarne.

Hastigt som tanken störtade de trehundra krigarne
upp ur båtarne, ilade upp för stranden och stormade
närmaste skans. De lithauer, som befunno sig här,
trodde knappast sina ögon, då de varseblefvo de
fiendtliga ansigtena och hörde
det svenska stridsropet. De bragtes genast i
oordning. Det var alldeles klart, att svenskarne
fått bron färdig och nu som bäst tågade upp mot
förskansningarne. En oemotståndlig förskräckelse grep
allas sinnen, man tänkte icke ett ögonblick på att
försvara sig. Alla kastade sina gevär och flydde, det
fortaste de kunde. Ropet, att svenskarne gått öfver
floden och redan befunno sig inom förskansningarne,
spred sig med löpeldens hastighet genom hela den
lithauiska hären, och öfverallt blef verkan den
samma. Hela hären fattades af en förskräckelse,
som icke tillät någon redig tanke. I full förvirring
öfvergåfvo alla både skansarne och lägret och grepo
till flykten, lemnande i sticket sina kanoner, alla
förråd, fanorna och trossen.

Konungen sjelf befann sig på ön hos fotfolket,
och som vanligt midt i värsta elden. En styckekula
flög dervid fram mellan hans fötter och uppkastade
jorden, så att konungens ansigte och kläder alldeles
öfverstänktes, dock utan att för öfrigt göra
någon skada. Konungen förblef på sin plats, vakande
öfver arbetet med bron, som orubbadt fortgick, och
spanande ut öfver floden, om han skulle se båtarna
återkomma efter förstärkning. Han fick också den
efterlängtade underrättelsen. En korporal och några
soldater af Helsinge regemente summo öfver floden
och kommo till de ofvan omtalade båtarne, som lågo
bortåt flodmynningen. De lyckades föra dessa öfver
till ön och tillika den underrättelsen, att fienden
var stadd i full flykt.

Vi kunna föreställa oss glädjen så väl hos
konungen, som hos de öfriga. Tvåhundra hästar och en
förstärkning af fotfolk öfverfördes genast på båtarne,
och med fördubblad ifver fortsattes arbetet med
brobyggnaden. Denna blef också under natten färdig,
så att redan före dagningen några regementen rytteri
kunde gå öfver. Klockan 10 påföljande förmiddag stod
Carl Gustaf med hela svenska hären på norra sidan om
floden San midt i det fiendtliga lägret.

Detta var rikt försedt; slagtboskap fanns i mängd och
flera hundra vagnar med munförråd. Hären fick sålunda
andas ut och hvila upp efter sina ansträngningar och
umbäranden af alla slag. Emellertid vågade konungen
icke länge dröja, ty, ehuru faran för ögonblicket var
afvärjd, kunde hon när som helst infinna sig ånyo,
innan han kommit till Warschau, der närmaste svenska
styrka befann sig. Lithauerna skulle otvifvelaktigt
snart hämta sig från sin förskräckelse och komma
tillbaka samt kunde, äfven om de icke vågade inlåta
sig i öppen strid, blifva farliga nog, för att icke
tala om Czarnecki, hvilken skyndat norrut på vestra
stranden af Weichseln att möta den till konungens
undsättning framtågande markgrefven af Baden.

Ammunitionen och fotfolket inskeppades på båtar för
att utför Weichseln föras till Warschau. Konungen
och rytteriet skulle tåga landvägen. Men konungens
farhågor sannades snart, ty lithauerne samlade sig
på andra sidan Wiprek-floden, der denna faller ut
i Weichseln. Wiprek är en liten flod, som flyter i
nordlig och vestlig riktning till Weichseln, och just
i vinkeln mellan dessa båda floder låg den lilla byn
Golumbo, der Carl Gustaf segrade öfver Czarnecki
vid sitt tåg söderut den 8 Februari. Platsen är af
strategisk betydelse, och nu är der uppförd en stark
fästning med namnet Iwangrod. Ställningen kunde
här blifva den samma, som vid Sandomir, isynnerhet
om Czarnecki lyckades öfvervinna markgrefven och
sedan vände sig mot konungen. Det förra inträffade
verkligen. Den 28 Mars blef markgrefven slagen vid
Warka, men Czarnecki, som öfverallt utspred, att han
lemnat den svenske konungen efter sig som en besegrad
fiende och måhända äfven sjelf var af den åsigten,
isynnerhet som Lubomirski och Sapieha borde kunna
sköta denna lilla här, -- Czarnecki gick vesterut till
Posen, som han började belägra.

Härigenom underlättades väl Carl Gustafs framtågande,
men faran var i alla fall tillräckligt stor. För att i
tid bereda öfvergången öfver Wiprek skickade konungen
Rutger v. Ascheberg förut. Det var en tapper och
bepröfvad krigare, bekant sedan trettioåriga kriget,
och hade under tåget söderut inlagt stora förtjenster
samt i Jaroslaw blifvit utnämd till öfverste.
Han skulle nu bemäktiga sig ett pass, hvarigenom
den svenska hären skulle blifva mästare öfver
floden Wiprek och obehindradt kunna öfvergå den
samma. Ascheberg kom lyckligt och väl till ort
och ställe, men fann här liksom vid San alla båtar
bortförda till norra stranden, der de bevakades af
en fiendtlig styrka.

Ascheberg betänkte sig icke länge. Han frågade sina
bussar, om ingen ville våga försöket att simma
öfver floden och skaffa öfver ett fartyg. Fyra
ryttare anmälde sig genast, två smålänningar och två
finnar. De sutto af, och under ett häftigt skjutande
från de öfriga, hvarigenom fienden tvingades att draga
sig tillbaka till en skog, summo de fyra karlarne
öfver, bemäktigade sig en pråm och en båt och kommo
med dem tillbaka till sin öfverste. Pråmen var så
stor, att den kunde rymma sextio ryttare, hvilka
genast foro öfver och skaffade fram icke mindre än
tjugufem pråmar och nio båtar. Med dessa slogs en
brygga öfver floden, och när konungen kom med det
öfriga rytteriet, kunde han obehindradt verkställa
öfvergången samt fortsätta sitt tåg till Warschau,
dit han anlände den 5 April. Hans här utgjorde då
4000 man.

Dermed var det äfventyrliga tåget till Jaroslaw
slutadt, ett tåg som höljer den svenska soldaten med
beröm. Hans kraft och mod i faran, hans uthållighet
och ordning under hunger, brist och nöd af alla slag,
-- detta står öfver allt beröm och bekräftade den då
rådande åsigten, att den svenska krigshären var den
första i verlden. Och konungen sjelf 
sparade sig aldrig. Man såg honom städse, der faran var
som störst, under det hans omfattande snille aldrig
för enskilthetens skull lemnade det hela ur sigte,
hvarken i smått eller stort. Men det var hans fel
att liksom Gustaf Adolf allt för mycket blottställa
sin egen person, hänvisande som denne på försynen,
när man sökte afråda honom derifrån. »Det vådligaste
i detta krig är den fara, för hvilken konungen
oupphörligen blottställer sin person» -- skref den
franske ministern till sitt hof. Han hade ock haft
tillräckligt tillfälle att se och erfara detta vid
de många små strider, som föreföllo under tåget från
Jaroslaw till Sandomir. Det säges till och med,
att konungen dessa bekymmersamma dagar icke varit
afklädd på sexton, ja tjuguett dygn.

Czarnecki och Polen fingo snart veta, att både den
svenske kungen och den svenska hären voro vid lif. De
planer, som Carl Gustaf uppgjort i afseende på Polen,
blefvo väl aldrig utförda, men de närmaste följderna --
hopandet af fiender i ett stort förbund mot Sverige,
medförde ingen annan verkan, än att en af dem fick ett
slag, som sent kunde glömmas, och skänkte Sverige de
rika landskap, hvilka utvidgade dess område i söder
till sin af naturen utstakade gräns.

Det minnet har Carl Gustaf fästat vid sitt namn,
och ur ren fosterländsk synpunkt tål det väl
att ställas vid sidan af Gustaf Adolfs bragder,
hvilka derutinnan intaga ett högre rum, att
de tillhöra de verldshistoriska bladen om hela
mensklighetens framåtskridande och utveckling.

St.



Höstqvällen.

Träden skaka sista lofven af;
Högt mot klippan stänker grågrönt haf;
Svaneflockar ila öfver fjärd,
Liksom sökte de en bättre verld.

Blomman jordats vid naturens bröst; 
Ingen fågel höjer mer sin röst: 
När allt skönt kringom hans hjerta dör,
O, hvad skulle det ha' toner för?

Solen gömmer sig för jordens ö,
Syns ej stråle genom molnen strö,
Leker ej med böljorna på elf,
I hvars famn hon fordom glömt sig sjelf.

Blek och härjad nu naturen står, 
Har i vissnadt bröst ej hopp om vår, 
Gömmer brodden i sitt djup likväl ... 
O, natur, så lik du är min själ!

Anna A.



Våra småfåglar.

En bland de för civilisationen hedrande idéer, hvilka i
våra dagar mer och mer göra sig gällande i lagar och
seder, är onekligen den om skydd för djuret. Våra
husdjur äro ej längre ostraffadt en lekboll för
illasinnades nycker eller ett mål för en omensklig
vrede: lagen söker äfven härvid gifva frihet, i
det den binder det otamda sjelfsvåldet. Öfverallt
kan dock lagen ej nå. Det finnes förhållanden, inom
hvilka en lagstiftning skulle vara praktiskt fåfäng,
emedan i de flesta fall icke någon tillämpning skulle
kunna äga rum. Under sådana omständigheter måste saken
uppbäras af de enskiltes medvetande om det rätta eller
det nyttiga. Till dylika förhållanden räkna vi det
om småfåglars skydd. Att härvid verka mycket genom
lagstiftning, tro vi vara omöjligt; deremot hoppas
vi af allt hjerta, att de på flere ställen i vårt
land bildade »föreningar för småfåglars skydd» skola
verksamt bidraga till det önskade ändamålet, dels
genom den upplysning de meddela om sakens verkligen
stora ekonomiska betydelse, dels genom ingifvande af
kärlek till naturen, då hvarje blott för nöjes skull
företaget utrotningskrig mot de vingade skarorna
af sig sjelft måste upphöra. 

Men måhända finnes det
någon, som i sitt sinne frågar: hvarför skall man då
skydda dem? Ack, min vän, om du befinner dig på ett
kalt berg, och, hvart du än skådar, endast ser den
liflösa materien, känner du dig då ej glad, om du
ock skulle se

-- -- -- en mossväxt blott,
Som fått så skön, så ljuf och herrlig lott
Att mildra med ett lätt och lent behag 
Den stela klippans allvarsamma drag.

Huru skönare förefaller dig ej skogen, parken,
trädgården -- hvarest allt talar om lif, om
utveckling. Och dock, huru oändligt mycket af
sitt behag skulle ej allt detta förlora, om en
ständig tystnad rådde i naturen? Hör fågeljublet en
morgonstund och säg, om du ej i din mån vill bidraga
till de lofsägande varelsernas skydd?

Men saken kan äfven ses från en mindre hög, men mera
nyttig synpunkt: våra sädesfält, våra träd behöfva
dessa flitiga insektsamlare, för att ej allt emellanåt
dåliga skördar, odugligt virke och tomma fruktträd
skola påminna jordbrukaren, skogshushållaren och
trädgårdsodlaren, att uti naturens hushållning intet
är öfverflödigt.

Då förföljelserna mot småfåglarne äro af mångfaldig
art, kunna medlen till deras skydd ock vara
många. Låtom oss fästa oss vid några af dem.

Först och främst bör man motverka och, der man det
kan, rent af förbjuda gossars plundringståg mot
fåglarnes ägg och ungar. Dylika samlingar äro till
väckande af ungdomens intresse för naturvetenskapliga
studier af föga värde, enär de gifva ringa tillfälle
till det som dock i all naturhistorisk forskning
är hufvudsaken: observationen. Ingenting är
derför vanligare, än att gossen ledsnar vid sin
äggsamling och byter eller rent af kastar bort
den. Med rätta yttrar derför en författare: »han --
äggsamlaren -- skall utan tvifvel finna mera nöje
och tillfredsställelse uti att undersöka fåglarnes
lefnadsvanor ute i naturen, att lära sig igenkänna deras
sånger och locktoner, att taga reda på, huru de bygga
sina bon och uppföda sina ungar, samt att för öfrigt
utforska det egendomliga i hela deras väsen.» 
Holmgren, Om konstgjorda fågelbön och deras inbyggare.

Att man bör, så vidt möjligt är, motarbeta det råa
nöjet att, utan något ändamål, skjuta på småfågel,
eller söka hämma handeln med
»kramsfågel» -- en fullkomlig öfverflödsvara -- är
en klar sak. En ihärdig förföljelse mot kattor och
skadliga roffåglar är deremot till stor fromma för de
skyddlösa små. Vill man dessutom skaffa sig glädjen
af att vara omgifven med skaror af glada sångare,
kan man lätt vinna detta ändamål genom utsättande
af konstgjorda fågelbon, om hvilka kan läsas i den
of van anförda lilla boken. 

Sedan vi nu betraktat
förhållandet mellan insekt- och
fågelverlden från en sida, låtom oss äfven se det från
en annan, som är i hög grad intressant. Fåglarne äro
nämligen insekterna ej blott till skada, utan äfven
till nytta.

Måhända har mången af våra läsare förundrat sig
öfver, att man i skogen ytterst sällan träffar döda
småfåglar, ehuru ju många af dem måste dö en naturlig
död, d. v. s. af sjukdom. Närstående bild torde
åskådliggöra orsaken härtill. Vi se en fågel,
kring hvilken en skara insekter svärma. Hvad vilja
de honom? Jo, några ärna lägga sina ägg på den döde,
att deras larver der sedermera måtte få sin näring;
andra ämna anställa kalas på den
smakliga anrättningen; andra, slutligen, tänka
begrafva honom, och det är med de sistnämda, vi vilja
sysselsätta oss.


En begrafning i skogen.


Dessa så kallade dödgräfvare äro skalbaggar och
synas på teckningen, dels vandrande på fågelns
stjertfjedrar, dels krypande in under vingen. Till
färgen äro de svarta med breda, gula tvärband på
ryggen. De äro nattliga djur,
hvilka om dagen framkomma endast då de genom sitt
starkt utvecklade luktsinne fått kännedom om ett dödt
djur. De komma snart
--   kort   efter de   första spyflugorna, hvilka
kunna      anses som förkunnare af dödens seger
--    och   börja genast    undersöka såväl den döda
kroppen som      marken. Större   djurkadaver förmå
de ej handtera och ej heller kunna de   begrafva
i hård mark.   Då arbetet      skall börja, krypa
de under liket och flytta det något från stället,
om marken   ej    är lämplig; derefter börja de
gräfningen och undankasta    med bakbenen    den
lösa jorden. Genom detta förfarande   bildas en   vak
rundt omkring      den döda    kroppen och ett tomrum
under den,  uti hvilket den slutligen     sjunker ned.
Grafven göres   af   dödgräfvarne    nästan  eller
fullkomligt      fotsdjup.      Genom att    fylla
den med  den  uppgräfda    jorden undandraga  de sitt
byte lik plundrarnes     ögon och   lägga   nu sina
ägg på det
samma. -- Så måste då slutligen fågeln sjelf tjena till
näring åt medlemmarne af den verld, mot hvilken han
under sitt lif så ihärdigt kämpat.


Ett besök i Thorshavn.

Bland reseberättelser från främmande länder och
skildringar af dessas egendomligheter hafva vi äfven
trott oss böra meddela en beskrifning af Färöarne och
deras hufvudstad, hvilka väl förtjena att blifva kända
af flera, än dem som äro i tillfälle att besöka dem. I
närstående teckning visas en utsigt af Thorshavn,
och för att våra läsare skola kunna närmare orientera
sig på stället, vilja vi erbjuda en vägvisare, som
för några år sedan besökt dessa öar och som berättar
derom:

Efter att hafva passerat förbi klipporna Stora och
Lilla Timon, befunno vi oss inom den hästskoformiga
bugt, som bildar inloppet till Thorshavn. På högra
sidan höjer sig stranden, brant och klippig, här och
der genombruten af egendomliga urholkningar, i hvilka
vattnet lyser fram från motsatta sidan och genom
hvilka några rödaktiga fiskarsegel ses styra ut till
hafs. I fonden, hopträngd mellan klippväggar, skulle
väl Thorshavn vara belägen. Förgäfves försäkrar man
mig dock, att der finnas mer än trehundra hus; jag
riktar min kikare åt detta håll, men ser ingenting
annat än de kala bergen, några rödbruna fiskarsegel,
som glida fram öfver fjorden, och myriader fåglar,
som skriande omgifva ångaren.

Men vi närma oss stranden, och nu varseblifver jag
på en kulle till höger en byggnad af timmer, framför
hvilken dannebrogen svajar från en flaggstång; till
venster visar sig en annan ganska täck byggnad,
öfverst prydd med ett kors. -- Jag fortfar att
speja och upptäcker vidare några gröna kullar,
sammanträngda, liksom för att värma hvarandra; en hvit
rök synes uppstiga från jorden, intet tvifvel mer:
det är Thorshavn.


Utsigt af Thorshavn från sjösidan.


Sådan är den första yttre anblicken af Färö-gruppens
hufvudstad. Lägg till dessa detaljer en genomträngande
fisklukt, som genast sticker er i näsan, för
att stanna qvar under åtta dagar, och ni har det
totalintryck, jag vid ankomsten dit erfor.

Om bord på vår ångare »Arcturus» befann sig den
nyligen utnämde amtmannen på Island; och knappt
befunno vi oss på ankargrund, förrän vi sågo en båt
med danska färgerna sticka ut från land och närma
sig. Det var ögruppens guvernör,
som kom for att lyckönska sin kollega. Denne till
sitt yttre aktningsbjudande embetsmän åtföljdes af
åtta roddare. Så snart båten lagt till, förvandlades
roddarne till en hedersvakt, som med dragna sablar
paraderade, för att gifva högtidlighet åt de båda
embetsmannens sammanträffande. Vid midnattstiden
sågo vi sedan samma personer patrullera på Thorshavns
ödsliga gator. De voro de mångsidigaste menniskor vi
någonsin sett, dessa tjensteandar, ty i sina åtta
personer representerade de öns hela krigsmakt till
lands och vatten, tjenstgjorde såsom tullbevakning
och stadspolis samt användes dessutom i en mängd
andra vigtiga värf.

När guvernören kom ombord, var jag redan rustad att
med bössan på axeln gå ut på upptäcktsfärd. Efter en
hastig presentation lät jag landsätta mig. Men, väl
kommen på det fasta, kände jag mig temmeligen oviss,
åt hvilket håll jag skulle rikta mina steg. Jag
passerade på måfå genom en öppen port, derifrån
upptäckte jag en annan, som frestade till nya
upptäckter, och i ett nu befann jag mig utom staden --
i fall man får gifva detta namn åt en planlös
sammangyttring af jordkulor.

Efter en timmes vandring hade jag uppnått spetsen
af det berg, som reser sig bakom Thorshavn, och från
denna höjd hade jag en förträfflig öfverblick af hela
ögruppen.

Den arkipelag, som vi känna under namnet Färöarne,
består af tjugufem öar, af hvilka blott sjutton
äro bebodda. Klimatet är jemförelsevis mildt,
till och med under vintern, för hvilken lyckliga
omständighet öborna stå i skuld hos Golfströmmen,
som med sitt ljumma vatten helt och hållet omsluter
ögruppen. Kornet mognar någon enda gång på de trenne
mellersta öarne; hafren är eljest det sädesslag,
hvartill öarnes bebyggare äro hänvisade. Fårafveln
bedrifves på Färöarne i jemförelsevis stor
utsträckning. De flesta öarne äro långsträckta;
gå från nordost till sydvest, och ligga parallelt
bredvid hvarandra, endast skilda genom mycket smala
sund, som likna floder eller kanaler. I dessa injagas
hvalfiskarne från öppna hafvet och dödas sedan med
harpuner eller andra vapen. Detta sätt att fånga
hvalfiskar lyckas i allmänhet ganska bra.
Nedstigande från min höjd befann jag mig snart i ett
riktigt fågelhus, hvars invånare visade helt liten
rädsla, men hvilket förtroende jag lönade på en ifrig
jägares föga menskliga sätt.

Försedd med ett mycket rikt jagtbyte återvände
jag snart till staden, der jag klappade på porten
till pastorshuset och blef vänligt mottagen. Huset
herbergerade redan ett par engelsmän, med hvilka jag
gjort ressällskap på »Arcturus».

»Här finnes ännu en säng för er», sade värden.

Jag misstänkte väl att detta var hans egen, men
låtsade om ingenting; -- så egoistisk kunna resor göra
en menniska!

Vår värd uppmanade oss att, medan qvällsvarden
tillreddes, besöka ett nationelt dansnöje, som just
pågick. Vi följde uppmaningen och begåfvo oss till
anvisadt ställe.

Gatorna i Thorshavn äro ytterligt trånga. Byggnaderna
utgöras af ett slags blockhus, täckta med
tjocka torftak, på hvilka några gula klockblommor
nicka. Väggarne försvinna under ändlösa girlander af
olika slag på garn uppträdd fisk, som på detta sätt
torkas och redes för vinterbehofvet.

Det är nära midnatt, men likväl alldeles
ljust. Åtskilliga stadsbor röra sig ännu på
gatorna, så att man har tillfälle att studera deras
utseende. Karlarne äro af medelmåttig växt och magra,
men synas härdade genom hårda ansträngningar. Nästan
alla hafva kort, krokig näsa, väderbiten hy, tjocka
och framstående ögonbryn; under hakan framsticker
vanligen en skog af yfvigt, ljusrödt skägg.

Drägten består af svart eller mörkgrönt kläde
med hornknappar och utgöres af en kort kavaj med
uppstående krage, lång väst och byxor med knappar
nedom knäna, när icke yllestrumpan drages upp
utanpå byxorna. Hufvudbetäckningen består af ett
slags mössa af brunt bomullstyg med insydda röda
ränder. Fotbeklädnaden är den isländska skon: ett
hudstycke, hopsydt öfver foten och bakom hälen samt
fasthållet medelst remmar.

Qvinnorna äro likaledes småväxta, men smidigt
och kraftfullt byggda. De hafva ingen annan
hufvudbonad, än sitt långa, vackra hår, som benas
midt öfver hufvudet och sedan fritt nedhänger
öfver skuldrorna. De bära tricoter samt en kort och
otvunget nedfallande yllekjol, som räcker nedom knäet
och fasthålles öfver höfterna af en bred gördel;
ett lifstycke utan ärmar lemnar de muskulösa och
välbildade armarne alldeles nakna. Ett bländhvitt
linne sticker fram vid skuldran och knäppes öfver
armen litet nedom axeln; vidare, för att sprida litet
glädtighet öfver denna temmeligen allvarliga kostym,
bära de en bröstduk af bomull, som lägges i kors
öfver barmen och alltid är af mycket lysande färg.

Vi anlände till gillestugan, ett större timmerhus,
hvarifrån hördes på långt håll ett underligt sorl. Vid
ingången satt en qvinna. Det var dörrvakterskan. Hvar
och en gaf henne vid inträdet en eller två torra
fiskar, dem hon kastade i en bredvidstående tunna. Som
vi icke hade dylikt mynt, gåfvo vi hvardera en dansk
silfverslant och försmådde att mottaga några sillar,
som man bjöd oss tillbaka på 
inträdesafgiften. För denna frikostighet höll man oss räkning,
såsom vi sedermera fingo se.

Från det första rummet, hvari vi inträdde, ledde en
dörr till ett nästan mörkt rum; det var derifrån det
underliga ljudet kom, och vi tyckte oss deri kunna
urskilja fottramp och en af dessa slags melodier,
som inlogera sig i örat, liksom fisklukten i näsan,
och lika envist stanna qvar. Vi stodo nu på tröskeln
till rummet och kunde då och då känna beröringen af
rockar och kjolar, men med ögonen var det omöjligt
att få något redigt begrepp om den sjungande och
stampande massan derinne. Jag blef ganska nyfiken
att få se någon af de varelser, som utgjorde en liten
bråkdel af detta kaos, och denna önskan fick jag snart
tillfredsställd. Det frikostiga sätt, hvarpå vi betalt
vår inträdesafgift, hade väckt värdarnes lifliga
erkänsla, och man eklärerade derför balsalen för
vår skull. Lyset bestod af några temmeligen sömniga
dankar af skälfett, hvilka smetades fast vid väggen;
men ljuset från dem var tillräckligt för att låta
oss få en föreställning om det hela,

I ett litet rum af ungefär tio fots bredd och
tolf fots längd röra sig femtio personer i sitt
anletes svett. Hållande hvarandra i händerna
bilda de en kedja, sammansatt af män, gubbar,
qvinnor och barn. Kedjan kretsar sakta omkring en
medelpunkt, och takten uppehälles genom häftiga
stampningar, beledsagade af visor, som alla gå
i polkatakt. Ansigtena äro dystra och allvarliga;
svetten droppar från pannan; man skulle snarare kunna
tro, att allesamman äro inbegripna i någon sträng
botgöring, än att de öfverlemna sig åt ett kärt nöje.

Under otaliga svårigheter hade vi lyckats arbeta oss
fram till ett hörn af rummet, der vi kunde uppmärksamt
följa det sällsamma skådespelet. Småningom började
sången och danstakten få någonting hänförande. De
dansandes blickar lågade, kinderna purprades,
tonerna ljödo allt sällsammare. I ett nu kände
äfven jag mig gripen af denna hvirfvel af menniskor;
jag gaf ena handen åt en ung flicka, den andra åt
en groflemmad hvalfiskfångare och deltog i det
allmänna svettbadet. Jag ämnade blott göra en tur
kring danssalen -- och som vi veta, var den icke
stor --, men jag bortfördes i sådana oförutsedda
slingringar, att en god qvarts timma åtgick för att
genomlöpa spiralens alla bugter, innan jag nådde min
utgångspunkt. Man försäkrade mig, att en sådan dans
brukar fortsättas flera timmar utan uppehåll!

Före vår afresa påföljande dag, gjorde vi ett besök
hos amtmannen och gladdes af att återse hans lifgarde
i ännu en ny skepelse. Manskapet hade nu aflagt
både exercis- och sidogevär och tjenstgjorde såsom
betjenter. Halfva styrkan passade upp vid amtmannens
bord; de fyra andra voro säkerligen kommenderade på
handräckning i köket.

Om aftonen gingo vi åter om bord på »Arcturus» för
att fortsätta färden till Island. Ankaret lyftes,
ångan släpptes på och snart låg Färögruppen bakom
oss som en liten mörk punkt, hvilken äfven inom kort
alldeles försvann från oceanens blanka spegel.



Dagen.

Jag vet en morgonstund.    Den är 
Så ljuf, så mild, så blid, 
Då himlen sig i purpur klär, 
Och inga vindars strid 
Och inga åskors vilda dån 
Förkunna farors hot,
Då daggen hänger i de strån, 
Som burit elfvans fot.

Då stjernorna, som klara stått, -- 
De ljusen i Guds sal -- 
Bortblekna, och då månen gått 
Sin väg bak skog och dal,
Och dimman ligger som en ull 
På vattnets blåa sköt,
Hvaröfver solen strör sitt gull, --
Det guld, som aldrig tröt.

Då verlden vaknar upp och ser
Sig nymorgnad omkring,
Och ögat strålar, munnen ler,
Och fröjdas hvarje ting,
Då liflig hvarje åder slår,
Octi spritter hvarje nerv,
Och gladt och lätt hvart väsen går,
Att sköta dagens värf.
Du lifvets morgonstund, hur skön,
Hur ljuf, hur blid du är!
Då barnets oskuldsfromma bön
Den skära drägten bär,
Då minnet af det landet, som
Var andens hem förut,
Står klart och än ej småningom
I tiden plånats ut.

Hur lugn du är, hur full af frid,
Din himmel huru ren,
Med famnen såsom verlden vid
Och i förklaringssken!
Om glädje sjungs i hvarje topp,
Om lust på hvarje gren,
Om lycka hviskar hvarje knopp
På åkerns gröna ren.

Jag vet en middagsstund.    Den käns 
Så qvalmuppfylld och qvaf, 
Då solen med sin stråle bräns, 
Som förr blott värma gaf; 
Och blomman vissnar ned uti 
Den mull, som henne närt, 
Och hennes fägring är förbi,
Den morgonen beskärt.

Men bränner icke solens glöd
Från fästet, kopparsmidt,
Och bådar blytung missväxtnöd,
Som likväl händer tidt,
Och kommer ej den heta flägt
Med öknens yrda sand,
Den hvirfveln ur sin hvila väckt,
Att qväfva minsta grand;

Så skockar sig den ena skyn
Den andra till, och snart
Ett åskmoln står vid himlens bryn
Och skjuter fram med fart,
Orkanen det i manteln har
Till skada och förderf,
Och blixten ur dess händer far
Att sköta dödens värf.

Dock stundom middagsögat ser
Med kärlek i sin blick,
Och himlen lik en moder ler,
Som huld bland barnen gick,
Och endast lätta skyar gå
Med vänlig skugga fram,
Och stilla regn från blad och strå
Bortskölja stoft och dam.

Men svettig mödans panna är,
Och trött blir flitens arm,
Och foten vandrar med besvär,
Sig häfver andfådd barm,
Och skuldrans börda kännes tung,
Och vägen tyckes lång,
Och pulsen slår ej mera ung,
Alltmer blir verlden trång.

Jag vet en aftonstund, då lugnt
Det blir å sjö och land,
Då vågen, hvilken slog så tungt
Och vältrade mot strand,
Sig lägger slumrande och tyst,
Och vattnets spegel står
I rodnad, utaf solen kysst,
Förrän till sängs hon går.

Då vinden, hvilken framfor sträng
I skog från topp till topp
Och härjande på blomsteräng
Bröt neder knopp för knopp
Och i sin kraft var hård och vred,
Nu, att få hvila ut,
På dimmans bolstrar somnar ned
I dalens famn till slut.

Hur tyst och stilla är allting,
Ej ens ett darrgräs rörs,
Blott trastens sångton nejden kring
På luftens vågor förs,
Den är en minnets efterklang
Ifrån hans morgondikt,
Då starkast honom känslan tvang
Och hjertat mest var rikt.

Och dagens fackla lyser röd,
Dess låga flammat ut,
Och återskenet af dess glöd
Sig minskar hvar minut;
Hän till sitt ursprung småningom
Går ljusets klara ström,
Att drömma der, hvarifrån han kom,
Igen sin morgondröm.

Och budskap från en högre verld 
Förnimmas fler och fler; 
Hur gladt ifrån sin himlafärd, 
Hur vänligt de se ner! 
Hur deras ögon stråla klart: 
Ett ord är hvarje blick, 
Som ofta och som underbart 
Till menskoanden gick.

Du lifvets ljufva aftonstund, --
När dagens vexling nått
Sitt slut och verldens vida rund
Sin skymningsdrägt har fått,
När englahufvu'n skymta fram
Från ändlöshetens rymd,
Den blicken, djup och allvarsam,
Ej mera finner skymd --

Hur huld breds ut din himlafamn,
Att slutas deruti,
Hur lugn hon är din djupa hamn,
Att färdas in deri!
Mildt klingar minnets harpoton
Och hoppets englaröst
Att söfva oron, skänka ron
I ofta stormigt bröst.

Claës Joh. Ljungström.



Dalkarlsbergs grufva.

Bland   de   många   och   rika
jernmalmsfyndigheter,   för hvilka   Nora   socken
i   Örebro   län   från  äldre tider varit  bekant,
intager   Dalkarlsbergets gamla odalfält ett  bland
de främsta rummen såväl i afseende på riklig 
tillgång af malm, som dennas godartade
beskaffenhet. Beläget en och en half mil från Nora
stad, i socknens södra del, helt nära gränsen mot
Kihls och Vinteråsa socknar, der de så kallade
Kihlsbergen bilda en tvär öfvergång från bergslagen
till Nerikes bördiga och tätt befolkade slättbygd,
har Dalkarlsbergets gruffält varit bearbetadt sedan
långliga tider tillbaka. Man känner ej med visshet
när malmbrytningen der började, men det är mer än
sannolikt att grufdriften var i gång redan i slutet
af fjortonde århundradet.


Dalkarlsbergs grufvor.


Vid Dalkarlsberget, liksom vid andra af ålder brutna
gruffält, finner man, jemte talrika spår af ett
tidigt arbete, äfven många sorgliga vittnesbörd
om det planlösa sätt, på hvilket bergsmännen sökt
göra sig bergets skatter till godo, och som bäst
illustreras af det kända uttrycket: »rika föräldrar,
men fattiga barn». Denna regel, som här i landet
vunnit en så beklagansvärdt vidsträckt tillämpning
och hvilkens ruinerande följder ännu icke, tyvärr,
blifvit till fullo eller på långt när insedda, denna
regel, som endast förutsätter att lefva för dagen,
utan tanke på framtiden, står nämligen tecknad i
outplånliga drag vid Dalkarlsberget i dess många
mer och mindre betydliga grufvor och skärpningar,
som nu ligga öde och igenrasade i följd af fordna
dagars uteslutande på rof bedrifna malmbrytning.

Lika litet, som man kännar tidpunkten, då
Dalkarlsbergets malmer började brytas, lika
litet känner man omfånget af det fordom bedrifna
arbetet. Att detta emellertid, betraktadt ur
synpunkten af den tidens förhållanden, icke varit så
obetydligt, framgår bland annat af den uppgiften i
gamla urkunder, att långt före sextonde århundradets
ingång bergsmännen från Nora och Lekebergs bergslager
der fyllde sitt behof af malm. För ortens bruksrörelse
var Dalkarlsberget sannolikt af lika stor, om icke
större, betydelse under den tiden, då det först med
kraft började bearbetas, som det under en sednare
period varit och ännu är. Anledningen till ett sådant
antagande är lätt funnen, då man betänker de stora
förändringar inom bergslagerna, som sednare tiders
ökade krafter och hjelpmedel åvägabragt.

Under vår så kallade historiska storhetsperiod,
det sjuttonde århundradet, då som höjden af manlig
idrott ansågs att med svärd i hand bryta sig väg
i lifvet och då ärans lager ansågs växa endast ur
det bloddränkta slagfältet, vattnadt af enkors och
faderlösas tårar, under denna storhetstid, hvarom
våra skalder sjungit och sjunga än i dag och omkring
hvilken våra häfdatecknare öfverbjudit hvarandra
att sprida den ljusaste och mest lockande dager, var
det emellertid något som blef åsidosatt, något som
sammankrympte och trängdes tillbaka till ett tvinande
och bortdöende lif. Det var landets näringar,
landets naturliga förvärfskällor, som qväfdes
och sinade ut under tyngden af stormakts- och
eröfringspolitikens omsorger, hos dem, i hvilkas
ärelystna sinnen trådarne till gamla Sveriges öde
spunnos.

Glansen af denna period, hvars traditioner ännu här
och der dyka upp eller med förkärlek bevaras, försvann
lika hastigt som den börjat, och då dess sol i blod
gick ned i början på sjuttonhundratalet låg Sverige
sargadt, utarmadt och
hjelplöst  såsom   det  förr  ej   varit och såsom
det, vill Gud, aldrig mer skall blifva.

Väckt liksom ur en, af glänsande drömmar genomväfd,
orolig sömn började svenska folket, som förlorat sina
bästa armar, sina spänstigaste krafter på främmande
folks jord, se sig omkring i eget land och påtänka
utvägar att återställa, så vidt möjligt, de lidna
skadorna. Då kommo åter de naturliga förvärfsmedlen
till heders. Ty om än landet ännu länge fick lida af
alla de olater, som ett långvarigt krigstillstånd
alstrat, om än folket ännu länge trycktes af
oerhörda bördor, dels anbefallda af nödvändigheten,
dels af våld från deras sida, som alltför mycket som
segerherrar vant sig att befalla, men alltför litet
lärt konsten att sjelfva vara ett lagbundet samhälles
första laglydiga medborgare och väga sina syften
på rättvisans och icke på maktens vågskål, så var
dock detta ett mindre och småningom aftagande ondt,
som icke hindrade den allmänna uppmärksamheten att
stadigt hafva i sigte de fredliga värf, som utgöra
föremål för vetenskaper, konster och näringar. 

En tid
af förhoppningar randades sålunda och efterträdde
den förlamning, som krigets namnlösa olyckor
framkallat. Äfven den så länge till dvala dömda
bergsbruksrörelsen, då liksom nu för landets välstånd
af största betydelse, blef i sin mån delaktig af det
lif, som inom alla näringsgrenar småningom uppspirade,
och ganska många voro de gamla öde gruffält,
som ånyo började bearbetas i än det ena, än det andra
af rikets malmdistrikter. Och släggornas återskall
i schaktens djup och milornas rökhvirflar i de
ensliga skogarna, vattenhjulens brus i strömmarna,
bälgarnes pustande i hyttorna och smedjornas tunga
hammarslag voro ojäfviga vittnesbörd om den växande
lifaktighet, som inom de olika bergslagerna började
utvecklas.

Lif och rörelse blef det äfven på Dalkarlsberget,
sedan under mansåldrar intet nämnvärdt der blifvit
uträttadt. Dess rikedom var alltför betydlig och
malmen alltför jernrik och godartad för att få
ligga gömd och glömd. Redan omkring 1720 brötos der
ånyo några grufvor, men först vid medlet af samma
århundrade började malmbrytningen att bedrifvas
på fullt allvar. Ortens bergsmän, i förening med
åtskilliga kapitalstarka bruksägare, rengjorde då
flera af de igenrasade grufvorna och började arbeta
i dem. Kort derefter förklarades malmfältet för
odalfältDet vill säga, att inga särskilta utmål för någon
der befintlig grufva mera skulle meddelas, utan hela
fältet inneslutas i gemensamt utmål, der icke heller
något intrång af främmande inmutning var tillåtet., hvarjemte de många grufägarne anbefalldes
att fördela sig på vissa grufvelag -- hvilket allt,
i förening med andra bestämmelser, åsyftade att
åstadkomma en mera planmessigt ordnad brytning.

Dessa välbetänkta åtgärder hade dock ej påräknad
verkan. Det gamla rofferisystemet hade bland
grufägarne blifvit traditionelt. Hvarje grufvelag
-- sedan sådana omsider blifvit bildade -- gjorde
sig nu skyldigt till samma glömska af framtiden,
som förut hvarje enskilt, och frågan var blott att,
när brytningsturen kom, taga det mesta möjliga och
lemna dett minsta möjliga åt efterkommande. Man ville
lefva för dagen och låta morgondagen sjelf sörja för
sina behof. Följden 
uteblef ej länge. Grufstalp eller ras började åter
höra till ordningen i Dalkarlsberget, och vid detta
ovanligt rika malmfält förekom ej sällan -- malmbrist!

Ändtligen år 1825 blef det fullt klart för grufägarne
att de hade gemensamma intressen att bevaka och
att enhet och öfverensstämmelse i anordningarne för
brytningen voro absolut nödvändiga, såvida den dyrbara
egendomen ej skulle blifva värdelös såsom slutligen
oåtkomlig. Sagde år förenade sig nämligen de olika
grufvelagen till ett enda bolag, och från denna tid
inträdde en ny sakernas ordning vid Dalkarlsberget,
der nu grufdriften, fullt betryggad för kommande
tider och
slägten, bedrifves med stor fördel för ägarne, hvilka,
sedan de med gemensamma krafter grepo verket an,
utan kännbara uppoffringar kunnat tillgodogöra sig
nyare tiders uppfinningar for underlättande dels
af sjelfva brytningen, dels af malmuppfordringen
m. m. Malmbrytningen sker nu under ledning af en
härför särskilt anställd styresman, förnämligast
i sju grufvor, hvilka hafva ett djup af omkring
sjuttio à etthundra famnar. Dalkarlsbergsmalmen
undergår till största delen inom Nora, Carlskoga och
Lekebergs bergslager sin första förädlingsprocess,
för att sedan, efter många förvandlingar, i tusentals
former och på tusentals olika sätt träda i menniskans
tjenst.



En sagokrans från Thüringen.

Dröj vid Wartburg, Thüringens mest glänsande smycke,
stanna en  stund och lyssna till den präktiga
riddarborgens   åldriga   sagor,   dess
mystiska legender  och oförgätliga   historiska
minnen, hvilka i en rik garnering, likt slingerväxter,
ringla   sig   kring   de nära tusenåriga murarne. Låt
Saga tala, medan hon lyfter en flik på slöjan,
som höljer längesedan förgångna århundraden.
Dessa sagor, hvilka svärma omkring som fjärilar
bland blommor, opålitliga ofta, men sköna dock.
Följ den vingade skaran öfver fantasiens   skiftande
fält, medan  du slår dig ned utmed ringmurarne  vid
Wartburg och skådar omkring dig. -- Hvarthän   ditt
öga   når, hvilka vexlande  bilder af doftande ängar,
vaggande sädesfält och susande skogar,   som i sin ram
innefatta Nesse- och Hörselflodens silfverspeglar --
se huru en genomskinlig rök höjer sig  från  röda
tegeltak,     halfdolda bakom de gröna löftäcken, 
som terrassformiga    trädgårdar
breda omkring sig. Det är staden Eisenach, som här ter
sig för dina blickar och som lägrar sig tätt utmed de
bergafsatser, hvilka högst upp krönas af Wartburgs
branta klippväggar; detta Eisenach (förut Isenah,
Isenaha, YsenacEisen, jern., som bär sitt namn efter de smedjor,
hvilka här hade sin plats.


Wartburg.


Men tillbaka i tiden!

Sceneriet är icke fullt som nyss, ty bergets spets
bär ingen borg, men vid dess fot resa sig groftimrade
boningshus. Det är en stad, som man kallar Isenah. På
dess gator tåga glänsande skaror af väldiga skepnader
med hjelm och brynja, efter hvilka mången tärna från
»höganloft» kastar blyga, förstulna blickar. Framåt
skynda dessa lysande följen, framåt mot kung Günthers
residens. Hvilket buller och bång, hvilka dånande slag
på blanka sköldar. Det är en festlighet som skall
firas vid Thüringens stolta hof. Se huru hirdmän
och svenner följa kung Günther och hans dotter, den
sköna Chriemhilda, som sväfvar fram vid hans sida,
öfver den med vilddjurshudar belagda borggården, för
att möta en gäst, en främling, hvars hiskliga hufvud
med förtärande gorgonblickar fängslar allas ögon,
fjettrar allas tankar -- se huru Günther nu räcker
Chriemhildas hand åt detta vidunder, denne 
Hunniske eröfrare, denne blodtörstige Attila, »Herrans
gissel», som på sitt härnadståg mot Gallien stannat
här, för att fira sitt biläger. Kring denne kannibal
trängas nu Tysklands furstar, för att egna honom sin
hyllning, hvarefter de blanda sig i detta bröllopståg,
lysande af armringar, perlstickade mantlar och
guldsömmade slöjor. Hvad? Bruden bleknar! Ja, hon
jemte det lysande följet är bleknadt och försvunnet!

En trehundraårig dimma af glömska lägrar sig öfver
denna bild. Då går kristendomens ljus upp öfver
Nessedalen. Tyst! Te Deum klingar från det rika
Petersklostret, och öfver stadens gator vandra munkar
och fredliga borgare.

Men   hvilket   dån --    hvilka    härskri bryta
freden och störa de andliga  sångerna i  den   stilla
dalen? Framåt   störta  väpnade    riddare    med
sina knapar på pansrade      hästar     och ställa
sig upp under den   tappre    hertig Burckhardts
banér. Hör, svärdsegg hamrar mot stålfasta rustningar,
se,   kring hästhofvarne kastas upp yrvindar af
sand. Tappre thüringar,  viken ej för hunnerna! Låten
blodet rinna i strömmar, blott eröfrarnes horder
liksom nu förjagas och tillintetgöras!    Thüringarnes
seger är afgjord och natten sänker sig stilla öfver
slagfältet.

En ny tidernas sol går upp. Jagthorn skälla genom
dalen. Hvilket lustigt lif, fullt af nöjsamma
mödor och äfventyr! Ja, den unge grefven af
Thüringen, Ludvig, gör godt skäl för sitt tillnamn
»springaren»! Se huru han skyndar förbi Isenah, i det
han med en stengets vighet ilar uppför det närbelägna,
branta berget. Nej, den väldige hjorten skall icke
undslippa honom! Hvad nu? Hvarföre stannar grefven
på bergets topp? Hvarföre följer han ej sitt rof? Så
står han orörlig, medan hans hänryckta blickar hänga
vid Nessedalen, som breder sig ut nedanför honom i
vexlande skönhet och sommarglans. Och han ropar gladt:
»Wart Berg, du sollst mir ein Burg werden!»"Vänta 
berg, du skall bli' mig en borg!". Dessa
hans ord blifva handling, och många tusen händer
fälla träd, som i vagnar forslas uppför berget.

Nu vandrar herr Ludvig på bergsplatån, han betraktar
och vänder på stockarne, men hans panna är tankfull
och molnhöljd. Han har nyss mottagit ett budskap
från herrarne
till Frankenstein, som förklarat honom, att de anse
det höga berget som sin egendom. Plötsligen höjer
Ludvig sitt hufvud, hans ögon blixtra och öfver
munnen leker ett leende. »Jag skall öfverlista
dem, vänta blott till dess det blir natt!» mumlar
han. Och då, hvilken rörelse bland buskar och snår,
öfver stock och sten! Det är mörkt och man skönjer
knappt Ludvigs höga gestalt, der han nu vandrar
i spetsen för en trupp af mång hundrade män, som,
bärande korgar på sin rygg, under tystnad omsider
nå bergets topp. »Låt tömma korgarne», befaller
han, »här har jag nu jord från mina ägor och efter
detta lyster det mig se den i ögat, som kan säga,
att borgen ej blir uppförd på min egen grund.» Och
Ludvig står med murslefven i sin hand och lägger
den första stenen till Wartburgs borg, hvarefter han
pådrifver byggnadsarbetet med all fart. Herrarne till
Frankenstein förgrymmas då öfver att Ludvig ej afstått
från sitt företag och klaga vid Tysklands landsrätt
öfver sina kränkta rättigheter. När Ludvig spörjer
detta, sammankallar han sina vänner. Se, huru han nu
åter står på bergsplatån, omgifven af tolf riddare,
deras svärd blixtra, de sänka dess spetsar i jorden
och svärja: »så sannt mig Gud hjelpe, uppföres borgen
på Ludvigs af Thüringen egen grund och botten!» Och
så, efter få år, resa sig de stolta tinnar, som bära
namnet Wartburg efter de hänryckta ord Ludvig yttrat,
då han för första gången nådde bergets topp.

Nu lefver Ludvig i sin kära borg i fröjd och gamman,
jemte sin gemål, den undersköna Adelaide. Och år
förrinna. Hvad är det för en ande, som då så oroligt
börjar irra omkring på borgen? Se, hans anletsdrag
ha' likhet med den unge, käcke borgherrn, men nu så
bleknade, förstörde. Tänker månne Ludvig »springaren»
derpå, att han mördat Pfalz-grefven Fredrik för att
sedan äkta hans gemål? Ja! Och till hvad pris som
helst måste nu denna gerning försonas. Priset blir
den sköna Adelaide. Hör hennes suckan och klagan,
då hon lemnar sin gemål, för att sedermera inträda
som abbedissa i Scheiplitz' kloster. -- Men får
den oroliga anden nu lugn? Nej, de mörka tankar,
som framkallats af den mörka gerningen, fortfara
att drifva sitt spel. Då -- bort med den furstliga
purpurn! I munkens tysta cell inträder Ludvig och
der finner han ro i döden.

Efter honom följa trenne Ludvigar, som söka med
klokhet styra sitt land och göra sig älskade af
sitt folk, de bygga kyrkor och kloster i Eisenach
och efter lyckliga fejder med mäktiga grannar föra
de rika skatter till borgen.

Då den siste af dessa grefvar dör utan bröstarfvingar,
tillträdes Wartburg af hans bror Herman I,
Pfalz-grefve af Sachsen. Det är en tapper furste,
som lika väl förstår handtera svärd, som luta,
och han samlar omkring sig Tysklands mest firade
skalder. Der sitta nu dessa berömda minnessångare
kring »det runda bordet»; se bardernas inspirerade
blickar, hör flödande improvisationer -- en poetisk
täflingsstrid är för handen. Inom skrankorna hafva
redan trädt Heinrich von Ofterdingen, den store
diktaren af »Nibelungenlied» och Heinrich vom
Veldeken, den »dygdige skrifvaren». Ofterdingen
sjunger om Leopold af Österrike och Veldeken om
landtgrefve Herman. Reinhard von Zwetzen och Wolfram
von Eschenbach äro skiljedomare. Hvilka gnistrande
ögon, hvilka upphettade ansigten kring detta runda
bord, hvilka väldiga knytnäfslag mot dess skifva! I
fullt raseri resa sig alla. Ja, den öfvervunne
skall lemnas åt bödeln! Det är ej längre en täflan,
det är en strid på lif och död. Ett »sångarkrig» --
ned med den besegrade! Skarprättaren är beredd, hans
snöre hänger redan från borgens tinnar. Eschenbach och
Zwetzen, fram med er dom! -- Veldekens vänner, hvarföre
gån j afsides, frukten j att Ofterdingen skall vinna? -- 
Det synes åtminstone så på deras dystra miner, som
de söka dölja under en lismande mask, då de framkomma
med ett förslag om att icke skiljedomarnes ord, utan
ödet må afgöra mellan sångarne. Alla gå in härpå: --
Tärningar kastas, hör hur de skramla och falla mot
ekbordet! Lif eller död! -- Ofterdingen skall hänga! --
»Spelet är falskt!» ropar skalden af Nibelungenlied,
men Veldekens vänner skynda att gömma tärningarne. Då
störtar Ofterdingen fram till landtgrefvinnan Sophies
knän och bönfaller, att, innan man verkställer domen
öfver honom, de först måtte höra hvad den mångkunnige
mäster Klingsor, från det aflägsna Ungern, kan hafva
att säga. Ofterdingens sångarbröder hafva ingenting
att invända häremot, så vida han innan år och dag
står med undermannen i deras krets. Och innan den
utsatta tiden förrunnit är den firade ungerske
sångaren, så erfaren i alla menskliga vetenskaper
och magiska konster, Ofterdingens gäst. Då uppflammar
striden ånyo med samma häftighet. Klingsor är på sin
skyddslings sida och vandrar på Wartburg, täflande
med Wolfram von Eschenbach i djupsinniga gåtor. Med
hvilka allvarliga blickar betraktar icke Klingsor de
stridande, förgrymmade parterna, ett ögonblick synes
han tveka att finna ord, för att tygla denna sinnenas
babyloniska förbistring, för att rädda sångaräran. Då
glider ett leende öfver hans tunna läppar och han
står med den utsträckta trollstafven i sin hand,
frammumlande mystiska, obegripliga ord. Hastigt höljes
salen i det djupaste mörker, genom luften far ett 
hväsande ljud, slottet darrar på sina grundvalar och
de bestörta sångarne falla till magikerns fötter. Men
mörkret delas, en gestalt, liknande en eldslåga,
står midt ibland dem, och Klingsor frågar: »Höge
Nasion, mäktige ande, hvad har du att befalla?» -- Då
börjar anden i bittra ord utfara mot tidens laster
och dårskaper, han tadlar isynnerhet de andliga
och verldsliga herrarnes missbruk och förvillelser
och slutar att säga: »Hvad är det som kullstörtar 
lagar, som drifver menniskor i fejd? Är det ej
afundens djefvulska känsla? Allt ifrån Evas tid har
den herrskat i verlden -- dock, för att kämpa mot
den skänktes oss gåfvan af sången. Sök derför att
rena ert hjerta och genom den fatta gudomens mål,
som är kärlek!» De bäfvande sångarne se nu huru den
lågande gestalten långsamt upplöser sig i en ljus,
blåaktig dimma, sakta, underbara toner dallra
genom luften, ett sken, som af en morgonrodnad,
skimrar genom salen och dagen står åter i sin fulla
glans. Då sluta sig barderna bröst mot bröst och
borgen återskallar af eviga vänskapslöften och eder
om att gemensamt samverka till konstens stora mål. Så
slutades »sångarkriget på Wartburg». Men Hermann I
stannar på sin borg, omgifven af skalderingen. Väl
drager landtgrefven en och annan gång ut i härnader,
framkallade af hans vankelmod, en svaghet som något
fördunklar Hermanns namn, hvilket lyser så klart på
sångens sagomkransade arena. Men midt under dessa
sitt lands förvecklingar tänker han på ett förslag,
som mäster Klingsor framkastat för honom. Och så tåga
en dag präktigt rustade riddare ut genom Wartburgs
murar. De äro sändebud från landtgrefven och draga mot
Pressburg, för att anhålla om ungerska konungadottren
Elisabeths hand för hans elfvaårige son Ludvig. Genom
Klingsors bemedling blef det älskliga barnet, som
blott sett fyra somrar, med stora högtidligheter
öfverlemnadt åt sändebuden. Kostelig att skåda är
barnabrudens morgongåfva: tusen fullvigtiga mark
silfver, badkar och vagga af samma metall, och rara
klenoder och skimrande smycken.

Och nu öppnas åter borgens portar: den unga bruden
och hennes följe hålla sitt intåg. Se den främmande
konungadottren med sina ljusa lockar och mildt
strålande ögon. När folket i Eisenach betraktar
henne, tänker det på den heliga madonnans englar. Hör,
salarne på Wartburg genljuda af de trolofvades lekar,
skämt och sång, se huru Ludvig leder sin Elisabeth
till dans. -- Men hvarföre sitter hon nu så tankfull
vid det hvälfda bågfönstret, hvarföre blicka hennes
ögon sorgsna i fjerran? Gråter hon månne Hermann
I:s dödliga frånfälle? Ack, bättre vet hon, han
är ju salig i himmelrik! Nå, kanske gör det hennes
unga hjerta ondt, att den blifvande svärmodren ej
är henne huld och derföre gerna skulle vilja sända
henne åter till sitt land igen, eller att svägerskorna
ej tåla höra beröm öfver hennes blygsamma väsen och
gudfruktiga sinnelag? Nej -- de bittra utfall hafva
halkat förbi hennes milda själ, likt uddlösa pilar,
utan att såra. Elisabeth tänker blott på «hjertevännen
kär» -- månne han ej längre älskar henne? Men hon får
det lugnande svaret från den unge fursten, som folket
kallar »den helige», i det han
med handen visar på ett högt berg: »Och om detta
berg än blefve förvandladt till purt, gediget guld,
så skulle alla dess skatter inte kunna förleda
mig till otro mot min älskade Elisabeth!» En kort
tid härefter tågar ett ståtligt brudfölje ifrån
borgen och ned mot Eisenach, der i Georgskyrkan de
furstliga älskande förenas med oupplösliga band,
och gästamåltider, torneringar och baler fira de
ungas smekmånad. Hvilken god och mild landtgrefve
det nu herrskar öfver Thüringen, hvilket ideal af
kristlig ödmjukhet och qvinliga dygder vandrar det ej
vid hans sida! Hör hur hon, knäböjande framför den
korsfästes bild i Mariakyrkan, med tårslöjade ögon,
säger: »Huru måste icke den stackars flickan blygas
inför den törnekrönte öfver sina fåfänga smycken!»
Och hon lyfter diademet från de gyllene lockarne;
och bär aldrig mera furstliga prydnader. Se, huru
hon inträder i de torftigaste kojor och der mättar
de hungriga, kläder de nakna, vårdar de sjuka;
dessa hennes åtgöranden vill väl hoffolket förklena,
men landtgrefven svarar med ett godmodigt leende:
»Låt blott min Elisabeth göra hvad henne lyster,
endast hon lemnar qvar åt mig Eisenach och Wartburg,
så är jag rik nog. Emellertid råkar han i svåra
penningbryderier; då vandrar Elisabeth genom Hallthal,
hon bär en korg, full af bröd, under sin veckiga
mantel. »Hvad bär du der? frågar Ludvig temmeligen
barskt. »Jag bär rosor till staden!» svarar Elisabeth
förskräckt. Och se, brödet har blifvit doftande
rosor, medan ett sken, liknande ett gyllene krucifix,
sväfvar öfver hennes hufvud och hon faller till sin
gemåls bröst, höjande mot honom de milda, tårfulla
ögonen. -- Detta så lyckliga äktenskap, så fullt af
ädla sympatier och heliga sträfvanden, blir dock
snart upplöst; ty på det korståg, Ludvig företager,
skördas han af döden. Hör Elisabeths suckar, då detta
sorgebud når henne, hör huru hon utbrister: »Nu är
verlden död för mig, jemte det hvad deruti är!» -- Se
huru denna blott tjuguåriga enka jemte sina barn nu
vandrar bort ifrån Wartburg, detta stumma vittne till
hennes kärlek och lycka. Det är hennes svåger, Henrik
Rospe, hvilken vill rycka till sig regeringstömmarne
och som på detta sätt förskjuter henne. Huru erfar hon
ej under denna sorgfulla tid sanningen af det gamla
ordspråket »otack är verldens lön». De menniskor,
hon gjort godt, öfvergifva och fly eller bespotta
henne, och en gammal qvinna, hvilken hon som sjuk
vårdat, stöter ned henne i gatsmutsen och begabbar
henne. Ändtligen finner hon en fristad i klostret vid
Marburg, der den heliga Elisabeth vid tjugufyra år
slutar sitt strängt ascetiska lif. Med Henrik Raspe
utslocknar, efter 117 års regering, den ursprungliga
thüringska landtgrefvestammen.

Hvilka strider det nu kämpas vid Wartburg och
Eisenach! Hvilka blodiga fäktningar! Hvem skall vinna
tronen -- blir det Henrik »den upplyste», eller Henrik
»barnet», för hvilket hans moder Sophia, den heliga
Elisabeths dotter, så modigt kämpar? Se huru hon
sjelf med egen hand slår den väldiga stridsyxan
mot Eisenachs stadsportar! Nej, denna kämpande
qvinna dukar under och landet tillhör Henrik »den
upplyste». Snart ledsnar dock Henrik »den upplyste»
vid Wartburg och han lemnar dess besittning åt sin
son Albrecht, med tillnamnet »den oartige», eller »den
vanartade». Och nu, hvilket muntert lif det herrskar
i den gamla borgens salar! Skrammel af tärningar,
klang af silfverbägare och muntra sånger. Se, huru
borgherrens blickar under de lysande banketter hvila
på denna sköna qvinna, med blottade axlar och armar,
svällande purpurläppar, nattsvarta ögon. Se, huru hon
vänder sig i dansen med en drottnings stolthet och en
nymfs förföriska grace, hör hennes melodiska stämma,
då hon halfhögt svarar Albrecht några undvikande ord
på hans passionfulla böner om genkärlek och tro. --
Hvem är hon då? Det är Kunigunda von Eisenberg,
Albrechts gemåls undersköna hoftärna, och att
landtgrefven älskar henne, det är ej längre någon
hemlighet, det veta alla, till och med den bleka
qvinnan, som så tyst och sorgsen sitter i högsätet,
den lagvigda hustrun, modren till furstearfvingarne,
Margaretha, dottren till kejsar Fredrik II. Tyst,
hör dessa smygande steg i korridoren, midt under den
djupaste natt! Hvem är detta hvitklädda spöke, som
synes så darra inför sig sjelf -- se huru det nalkas
landtgrefvinnans
sofrum, det står nu framför hennes säng och handen är
hotande utsträckt mot den sofvande, ädla damen. »Nej,
jag kan inte strypa henne», mumlar skepnaden, »jag
är visserligen blott en fattig åsnedrifvare, men
Kunigunda von Eisenberg får välja andra verktyg
till att utföra sina mörka gerningar.» Och nu
väcker han den sofvande qvinnan och på knä erkänner
han sitt rysliga uppsåt. Huru fort rustar sig icke
Margaretha till en skyndsam flykt. Men barnen! Ack,
de slumra så ljuft och modren betäcker dem med
oräkneliga kyssar. »Hvad nu? Hvarföre skriker du,
min lilla Fredrik?» Se, hans kind är blodig! I en
sinnesförvirrande smärta har Margaretha bitit honom
-- ärret härefter bär han för hela lifvet, och det
skänker honom tillnamnet »med den bitna kinden». Men
bort, skynda dig, Margaretha! Hör du ej det sakta,
förrädiska ljudet af släpande siden, vet du då ej
att Kunigunda vakar! Från en svigtande repstege,
som hastigt blir fästad vid fönstret till den för
lönnmordet lejde åsnedrifvarens rum, nedstiger
nu den darrande och snyftande kejsardottren i det
förfärliga djupet. Icke nöjd med att hafva förjagat
landtgrefvinnan utsår nu Kunigunda tvedrägt mellan
Albrecht och hans söner, tvedrägten leder till ett
härjande krig, då grefven tager sina söner till fånga
och håller dem i strängt förvar. Efter Kunigundas
död blir dock en fullständig förlikning dem emellan,
men först efter många stridigheter lyckas det Fredrik
»med bitna kinden», som efterverlden också kallar »den
glade» och »käcke», att fatta regeringstömmarne och
blifva herre öfver Thüringen, der han sedan regerar
i fred och välsignelse.

Under hans son och efterträdare Fredrik »den
allvarlige» öfvergår Thüringen många landsplågor,
såsom pest, öfversvämningar och jordbäfningar. Fredrik
är en klok och tapper furste, som blir vald till
romersk konung, en värdighet, som han med ädel
sjelfförsakelse dock afslår. Denne Fredrik följer
ännu några furstar. Med den tredje i ordningen af dem,
Fredrik »den enfaldige», utslocknar den sista grenen
af den thüringska landtgrefliga ätten. Nu förbleknar
småningom den gamla sagans poetiska färgspel,
denna skiftande glans, som lyst öfver Eisenachs och
Wartburgs murar. Tiderna förändra sig, och man börjar
betrakta den gamla borgen som en minnesvård öfver en
försvunnen herrlighet. Landets beherrskare träda
allt mera sällan under det gamla taket, och deras
salar och gemak blifva stilla och öde.

Men tyst, hvad är det för en sång, som ljuder der
nere i Eisenach? Det är blott några skolungdomar,
som sjunga för att få en skärf till sitt dagliga
uppehälle. Se gossen, som står så nedslagen framför
den förmögna fru Ursula Cottas port. Väl må han
vara sorgsen -- hans far har ej råd att bekosta hans
studier, och rikare slägtingar bekymra sig ej om och
ha' visat bort honom. Då träder fru Ursula ut till
honom: »Kom, Mårten Luther, hos mig skall du få ett
hem, -- säger hon, sedan hon hört hans klagan, i det
hon för gossen in med sig. Och der växer nu Mårten
upp från gosse till yngling. Se, huru fru Ursula
yfs, då hon hör sin skyddslings lättfattlighet och
rena seder berömmas, och hvad hans muntra lynne 
och godlynta väsen förkortar för henne den långsamma
tiden, isynnerhet då han sjunger eller spelar luta
och flöjt.

Men ynglingen slutar sin lärokurs i Eisenach och
kommer ut i den stora, vida verlden. Hvilka underbara
ord han der talar; ord som strida mot gamla kyrkliga
bruk och plägseder; ord som förkasta den präktiga
aflatshandeln, med hvilken man kan friköpa sig
från hvarje generande synd och brottslig handling;
ord, kraftiga som ljungande svärd, och för hvilka
påfvedömet darrar på sina grundvalar. Hela den
kristliga verlden kommer genom honom i andligt
uppror. Man ifrar lika mycket för som mot hans
lärosatser, vid hvars förfäktande Luther sjelf råkar
i verklig dödsfara, och hotad från många håll tänka
nu hans vänner på att rädda honom.

Se der for Luther på vägen från riksdagen i Worms,
der han nyss på en gång så lugnt och modigt inför
prester, furstar och kejsare försvarat sina theser;
på denna färd kommer han också till Eisenach, der
man önskar höra honom predika, hvilket dock den
försigtige kyrkoherden afböjer. Luther färdas nu
vidare och tager vägen genom Thüringerskogen,
för att besöka sin slägt i Möhra, der han dock
blott dröjer en dag; och nu är han stadd på resa
jemte sin broder Jakob och vännen Amsdorf. Vid den
ödelagda kyrkan i Glissbach nära borgen Altenstein
förnimmes plötsligen bullret af galopperande hästar. I
samma ögonblick spränga med yrande hastighet väpnade
ryttare fram på löddriga hästar. Se, deras ansigten
äro maskerade och i händerna svänga de hotande
klingor. »Hallå, kusk, håll inne dina hästar!» Nej,
han lyder inte, han kastas till marken. Hvar är
Amsdorf? Han släpas åt sidan -- Och Jakob? Se der,
huru han förfärad löper till skogs! -- »Dig ha' vi
nu fast, kätterske munk!» Och de väpnade lägga tunga
händer på Luthers skuldror, slita honom våldsamt ur
vagnen, kasta en ryttarkappa öfver hans skuldror och
sätta honom upp på en ledig häst och försvinna med
sin fånge i skogen.

»Hvar är Luther?» Denna fråga sväfvar på allas
läppar. Är det grefve Wilhelm af Henneberg, en fiende
till den nya läran, som fångat honom? Är han mördad
af papister? Är
det hans vänner i Frankrike, som bestyrt om hans
bortfärd? -- En romersk katolik erkänner: »vi ha'
nu, som vi önskat, sluppit Luther. Men folket är
så uppbragdt, att jag fruktar det vi sjelfva mista
lifvet, om vi icke leta efter honom med brinnande
facklor och åter framskaffa honom.» Höga och
låga, nära och fjerran, fiender och vänner, alla
sysselsätta sig med Luthers underbara bortförande
och hemlighetsfulla öde. 

Då vandrar i Wartburgs
salar en medelålders man, hvars på en gång eldiga och
milda ögon hvila så tankfullt och längtande på detta
grönskande och herrliga fjerran, som öfverallt breder
sig ut omkring bergen. Det är »junker Jörgen», en
gäst till borgfogden Berlepsch, och som jemte honom
och adelsmannen Burkhard Hund, herre till Altenstein,
samjt tvenne svenner sent en qväll kommit uppför den
i klippan uthuggna branta vägen vid Wartburg. Denne
junker Jörgen, med sitt rika hår, putsade skägg och
vapensmyckade, ridderliga drägt, är en mäkta lärd
herre, och i tornkammaren, der
han har sitt ensliga, undangömda rum, ser man
honom ständigt sysselsatt att studera eller göra
skrifna anteckningar, och han sänder omkring bref,
som han daterar »från fåglarnes rike, från luftens
regioner». En dag hör man honom säga till Berlepsch:
»Hvilken djup hjertesorg känner jag icke att sitta
här i overksamhet, då jag så väl vet kyrkans nöd. Jag
känner mig sjuk både till kropp och själ. Huru skall
jag väl kunna härda ut på denna förvisningsort,
detta Patmos, denna öken. Man skall kalla mig feg,
för att jag här håller mig dold, och dock säger jag,
att jag hellre skulle vilja bli' lefvande bränd,
för att främja Guds ords sanning. O, Gud lär mig ett
sätt, på det att jag till din ära må kunna begagna
denna eljest bortkastade tid!» Det var emellertid
inga tomma ord att junker Jörgen kände sig sjuk både
till kropp och själ. De få vänner, som besökte honom,
uppmanade derför till rörelser i fria luften, och
efterkommande detta råd, ser man nu junkern tåga ut
på jagt. »Jag skall känna detta nöje för hjeltar»,
säger han småleende; men berättar vid hemkomsten,
att förföljda harar och uppskrämda åkerhöns blefvo
för honom bilder af stackars själar, hvilka papisterna
förföljde. Men icke nog med jagter, han ströfvar nu
också omkring i det sköna Hellthal och gör, följd af
en sven, besök i åtskilliga kloster. Dock hvad nu,
junker Jörgen, j sätten ifrån er svärdet och begynnen
bläddra i klosterböckerna? »Det är ingen riddersman,
han ser ut som en förklädd munk, och bedra' mig inte
mina ögon, så är det Marthin Luther, han och ingen
annan», mumlar en novis, som ser honom i klostret
Reinhardsbrunn. Men junkerns följesven hör detta och
säger i en likgiltig ton: »nu må vi bryta upp, ty j
veten ju nog, att vi skola vara hemma på bestämd tid.»
Hvarpå han jemte junkern skyndar mot Wartburg. Ja,
der på borgen var nu Luther, der hade han funnit den
fristad, som hans vänner utsett åt honom, och som
genom det listiga sätt, hvarpå de röfvade bort honom,
så länge förblef ett hemligt gömställe. Och skyddad
i detta väldiga »fågelnäste» skrifver han nu



Skådespelare och danserskor vid Mikados hof.

en bok »om missbruk med messor», samt en skrift
»mot klosterlöftena om fattigdom, kyskhet och
lydnad». Bland annat hör man honom säga: »det
fordras mycket, för att sätta sig upp mot lång vana
och menniskors fördomar, höra deras smädelser och
fördömelser med tålamod och stå orubblig mot slika
stormvindar och böljor. Jag känner hvarje dag hos mig
sjelf, huru svårt det är, att slita mig lös från det,
som satt sig fast i samvetet, fastän det blott är
mensklig vana.» Och så erkänner han sig kämpa mången
inre strid. Se huru han sitter i sin tornkammare,
med hufvudet grubblande stödt emot handen, han känner
hvilken svår uppgift han åtagit sig, han kallar det
en börda, som nästan 
öfverstiger hans krafter. Och sägnen förtäljer om yrande
hvirflar af grinande afgrundsandar, som skaka mot
honom behornade i hufvuden, medan eldslågor fladdra
omkring dem, högt upp i tak. -- Se detta smygande
lejon, som nalkas honom! »Nej, bort du lede satan!»
Och Luther griper bläckhornet och slungar det mot
frestaren, som vill narra hans själ på villovägar --
Och än i dag visas rummet för denna strid. -- Men nu
fattar Luther pennan, Kristus med sitt allena säkra
ord gör hans hjerta ej längre bäfvande, och han
börjar och fortsätter sitt heliga värf utan tvekan,
detta stora verk till Guds ära: öfversättningen af
Bibeln, denna eternell, den skönaste och herrligaste
blomma i sagokransen från Thüringen.

Sigurd Winge.



Japanesiska teaterförhållanden.

Skådespelarekonsten   i   Japan   framstår   på
ett   för   den samma särskilt utmärkande  sätt.
Som  goda spekulanter
företaga sig japaneserne konstresor i likhet med
våra sceniska artister. För detta ändamål har
det bildat sig i Japan en »komediantförening»,
som engagerar konstnärer för resor till Amerika
och Europa. Yankeerna vilja emellertid vara med
om förtjensten, och på detta sätt har t. ex. en
företagsam man, en hr Gilbert från Nya-England, gjort
en resa till Yeddo, för att som impressario uppgöra
kontrakt med »berömda artister». Yankeen förkunnar
i tidningarne: »Det har lyckats herr Gilbert att
engagera den kejserliga-kungliga Hofskådespelaretruppen, 
hvilken står under den stora drakens beskydd. Till
detta företag har han erhållit tillåtelse af hans
excellens premierministern, fursten El Kura Schawo,
med det uttryckliga vilkor, att föra dessa artister
till Paris.» 


Musikanter vid Mikados hofkapell.


Men utom dessa kringresande gycklare af
hvad namn och slag som helst, har Japan en folkteater,
der borgerliga skådespel och feerioperor bjuda en
vexlande motsats till Mikados, den japanska kejsarens
hofteater, hvilken är en bland de
sällsammaste   i sitt  slag;   ty  på  denna skådebana
äro roller, drägter, prydnader  och scener en gång
för alla oföränderligen
fastställda, påminnande på detta sätt om den så
kallade klassiska tragedien i Frankrike, som alltid
hade en »madame» Phädra, en i peruk och paradvärja
uppträdande Agamemnon och en oemotståndlig Achilles
med skor och höga klackar. Dessa från gamla tider
karrikerade gestalter, hvilkas uppträdande och
betydelse man så väl kände till i Europa och som
ägde en slags motsvarighet i antikens kothurner
och stereotypa masker -- eller Italiens arlequiner,
pierroter och colombiner, och för att anföra ännu
ett exempel från närmare håll, dessa i Holbergs
stycken städse återkommande karakterstyper. Men den
Japanesiska scenens masker äga icke den konseqvens
och den begriplighet, som de nyss anförda. Der kan
man t. ex. få se en gubbe stödd på en krycka, på
denna bitter en grön papegoja -- en fågel främmande för
Japan; eller huru en hjelte förföljer en giftig orm --
också detta djur är främmande för landet. De hjelmar,
sköldar och svärd, dessa skådespelare bära, påminna
ej heller om dem, som de gamla nationella
heroerna, Mikados krigare, burit. -- På detta sätt
insvepta i mystiskt dunkel, med främmande och lånade
sinnebilder, uppträda aktörerna der, mången gång,
utan den ringaste sammanhållning eller klarhet.

Musikanterna vid hofteaterns kapell behandla fem olika
instrumenter, nämligen flöjt, herdeflöjt, sjömussla,
trumpuka och gongong. -- Dessa fem instrumenter hafva
en slags helig karakter, och man förtäljer:

Det gafs en tid, då den store gudomen, från hvilken
verlden får ljus och värma, vredgades vid att se
menniskorna barbariska och grymma, hvarföre den gömde
sitt sken i hålor, som ligga vid Oceanen. De straffade
och bedröfvade menniskorna sökte med musikens toner
beveka solen att återvända, och man spelade så skönt
på dessa fem instrumenter, att mörkret försvann från
jorden och solstrålarne återväckte verlden till nytt
lif.



Skogsbäcken.

(Höstbild.)

Du lilla bäck, som lika muntert snackar! 
Jag trott, du längese'n dig larmat trött; 
Hvem är, du pratar med, din lilla stackar', 
Se'n alla blommor dött?

Jag rundt omkring ser frusna trän och stubbar, 
Der hvarje lif for höstens vindar flytt: 
Du pratar för dig sjelf som gamla gubbar, 
Som blifvit barn på nytt.

Du yrar, snälla vän! och sorglöst glömmer, 
Att sommarn flytt med sina solskensdar: 
Har du på solen sett dig blind och drömmer, 
Att du har henne qvar?

En snöstorm kom och skogens barn förskräckte: 
»Kennst du das Land, wo die Citronen blüh'n?» 
Dit flydde nyss vårt hela sångarslägte 
Med fart igenom skyn.

Nu vilda djuren sig i kulor skydda 
Och masken borrar sig i jorden ned 
Och myran timrat upp sin vinterhydda
Och tagit upp sin ved.

Den gamle Bore hvar som helst oss hittar, 
Har vattuskräck och tål ej någon vak. 
Du sätts i glasskåp, der hvar pojke tittar 
Och skrattar på din bak.

Gå ej för länge bara här och mullra: 
Du vet ej ordet af en vacker dag, 
Förrän från fjellen snölaviner kullra, 
Som bli' din sarkofag!

Fly, om du kan!   Du hinns ändå omsider, 
Och dödens flägt i nordanvinden känn! 
Gud vare hos dig!  Dröm om bättre tider, 
Tills det blir vår igen!

E. S-dt.



Småbitar ur lifvet och naturen i Norrland.

Af Daniel Åslund.

Medelpad.

II.

Folket och dess lefnadsförhållanden.

Medelpads befolkning, som vid 1815 års slut utgjorde
19,679 personer, hade 50 år senare ökats till 40,430 --
alltså på 50 år mer än fördubblad --, ehuru utspridd
på en temmeligen försvarlig areal af 54 qvadratmil,
hvaraf följer att hvarje qvadratmil lemnar rum för
748 menniskor, och hvarje person har ett svängrum af
nära 32 tunnland. Man kan således icke med skäl säga
att Medelpadingarne äro trångbodda. Likväl bör här
märkas, att de egentliga kontingenterna af odlade
ägor och bebyggda byar befinna sig efter ådalarne,
då deremot undantagsvis några större byalag finnas
spridda inåt skogarne.

Med undantag af det vestliga Medelpads socknar, af
hvilka en och annan ursprungligen blifvit befolkad
af finnar, leda de fleste sina anor från den grå
fornålderns dunkla tidehvarf, hvarom de ättehögar,
stenkummel, offerlundar och runskrifter, som öfverallt
förekomma, bära vittnesbörd.

Medelpads befolkning, numera utan tecken till
originalitet, befinner sig på en viss grad af
upplysning och icke så ringa hyfsning i skick och
åthäfvor. Några lemningar efter fordna dagars enkelhet
i klädedrägt spårar man endast undantagsvis. En
främling, som en helgdag genomreser vissa, att
icke säga de flesta, af provinsens socknar, skulle
tro sig förflyttad till en bygd af idel herrar och
patroner. Huru skulle han också kunna taga denna
kyrkvall, uppfylld af trillor, droskor, karioler
och moderna giggar och hvimlande af kavaljerer i
kastorhattar från herr Sundberg, klädeskläder à la
sista modjournalen från herr Barthel samt fysiologiska
skodon ... eller
dessa damer i siden, bombasin, nettelduk och
himlen vete allt hvad de heta dessa grannlåter,
någon gång i bomullskläder, krinoliner, hvita
strumpor och tyg- eller blankläderskor ... hur'
skulle främlingen, säga vi, kunna tro, att detta är
veritabel Medelpads-allmoge? Från detta totalomdöme
måste vi likväl, sanningen likmätigt, undantaga
den äldsta befolkningen, som med en viss heroisk
ihärdighet motsatt sig den yngre tidsandans impulser
i här ifrågavarande fall.

Med den förfinade smaken i klädedrägt håller likväl
den i byggnadsväg icke rätt jemna steg. Boningshusen
uppföras visserligen med pomp och ståt, merendels
två våningar höga, men utan symmetri i planen och
noggrannhet i utförandet. De stora och ljusa rummen i
nedra våningen prydas väl med glacerade kakelugnar
och franska tapeter; men himlen bevare oss från att
derefter bedöma deras trefnad och behaglighet! Det
synes bäst, när blåsvädret spänner tapeterna som
svällande segel, och det kännes derjemte från väggar
och golf, när termometern inom fönstret visar samma
grad, som den derutanför. Hvad den öfre våningen
vidkommer, får den i de flesta fall stå oinredd
i mansåldrar, sommartiden bebodd af svalor och
tjenstefolk, vintertiden af snödrifvor. Uthusen äro
sporadiskt strödda kring hufvudbyggnaden, liksom
på måfå, utan eftertanka och plan, hvadan, om eld
utbryter i ett hus, de andra på den gården svårligen
kunna räddas. Detta förhållande, som, med några vackra
undantag, karakteriserar byggnadssättet på Medelpads
landsbygd, borde länge sedan hafva framkallat en
någorlunda tidsenlig förordning härutinnan; ty utom

det vådliga i detta sätt att hopgyttra gårdarne
i större byalag, får smaken och blicken för det
prydliga af denna osed högst gemena örfilar. Allt
detta oaktadt, och der husen äro rödfärgade och
inbäddade i barr- eller löflundar, taga de sig likväl
icke så illa ut: det blir ett pikant virrvarr i rödt
och grönt och kommer en att erinra sig den gamla
bilden af ett fat kräftor med dill emellan. Men der
husen äro askgrå i klunga ... buuh! ...

Hufvudnäringen är åkerbruk och boskapsskötsel. Den
handhafves med icke så liten insigt, ehuru allmogen
i allmänhet är särdeles trög att tillgodogöra sig
de erfarenheter i detta fall, som den nyare tiden
eröfrat sig. Praktiska egendomsägares och måhända
äfven landtbruksskolornas och länsagronomernas
läror och föredömen hafva i viss mån fördelaktigt
inverkat på allmogens begrepp och öfvertygelser
härutinnan. Synnerligen i hvad jordens utdikning
vidkommer hafva sundare åsigter utbredt sig bland den
jordbrukande befolkningen. Likväl återstår härutinnan
mycket att önska. I vanliga fall föder den sjelfägande
Medelpadsbonden sig sjelf och sin familj ganska godt
på sitt hemman; inom vissa socknar är han i tillfälle
att till afsalu hålla både spanmål och foder, hvilket
allt, i förening med de biförtjenster han har att
påräkna af sin skog, förutsatt att han äger en sådan
af någon betydenhet, borde vara egnadt att sätta
honom i ekonomiskt oberoende. Att detta icke alltid är
händelsen, derom vittna ej blott kronobetjeningens
utmätningsrapporter, som förete bedröfliga fakta
äfven från de mest sädesproducerande bygder, utan
äfven den utvandring till »det förlofvade landet» på
andra sidan oceanen, som i betänklig grad tillväxt.

Och här äro vi inne på det på en gång ömtåligaste
och mest oroväckande   bland allmogens
lefnadsförhållanden.     Om den   stora hopen
af utflyttande egentligen   skulle   utgöras   af
mindre jordägare  och löst folk, vore måhända derom
mindre att   säga;   men  när  sjelfägande  bönder,
till   hvad  pris  som helst,   realisera  fast   och
lös   egendom och mången gång på vinst  och   förlust
lemna  fädernejorden,   så  är   detta -- det måste
vi   väl   medgifva --   ett   ganska   oroväckande
tidens tecken.

Det skulle föra oss utom planen för dessa utkast att
här ingå i en detaljerad utredning af orsakerna till
detta onda
-- ty ett ondt måste vi alltid kalla denna
utvandringslusta --; vi inskränka oss derföre till en
enkel antydan af hufvudorsakerna härtill. Och dessa
äro, enligt våra och andra med landets förhållanden
hemmastadda personers omdömen, i främsta rummet de
kolossalt tillväxande krono- och kommunalutskylderna,
hvilka på de sista decennierna framkommit som tistel
i vanhäfdad åker; vidare tro vi, och detta med skäl,
att vid sidan af denna tistel låter allmogen ohejdadt
frodas detta lyxens och vällefnadens efsinggräs, 
Efsing, pl. efsingar, kallas de öfverblifna ändarne
af varpen till en väf, som frånklippes sedan den
blifvit utväfd.
som smyger sina rötter i den norrländska yppighetsandans 
fruktbara jord och förhindrar några skördar af
välstånd och oberoende. Se der tvenne medverkande
orsaker till ett förhållande, som icke borde
ifrågakomma inom en i många afseenden så lyckligt
lottad provins, som Medelpad. I förbigående måste vi
likväl från detta omdöme undantaga Attmars socken,
hvarest det alldeles egna förhållandet äger rum,
att någon pantauktion hos sjelfägande bonde icke
förekommit på hundrade år; och när för ett par år
sedan ortens kronobetjent erhöll ordres att en sådan
auktion förrätta, reste han till fordringsägaren
och tog honom på det ömma, medelst dessa kraftord:
»förstör ej Attmars historia!» Och det lyckades.

Bland binäringar intaga försäljning af skogseffekter,
körslor åt trävarupatroner, biträden vid flottningar
i de många vattendragen, lax-, strömmings- och
sikfiske samt någon tjärbränning och kolning de
främsta rummen. Den lösa befolkningen, bestående
af infödingar, norrmän, vermlänningar, finnar
och smålänningar, svärmar sommartiden mellan
lastageplatserna, sågverken och flottningsarbetena,
som bromsar i solbaddet. På hösten och under
högvintern drifver den kring landet och bettlar
eller utbjuder med dåsig uppsyn sina armar åt hvem
som helst. Mången familj från andra provinser kommer
så småningom kommunerna till last och, som sten på
denna börda, händer icke sällan att de inflyttade så
kallade »löshästarne» (ogifta arbetare) åstadkomma
ganska obehagliga förvecklingar inom familjelifvet.

*

Efter denna kortfattade öfversigt af folkets
lefnadsförhållanden, öfvergå vi till ett par mer och
mindre romantiserade skizzer ur lifvet på landsbygden
och kanhända också en liten bit från det rörliga,
lefnadsfriska Sundsvall.               

(Forts.)



I höstens dag.

Hör, hör hur höststorm ryter
allt mer och mer! 
Han trädens stammar bryter
och slungar ner;
från sommaren han rycker dess stolta krona, --
mordengeln lik, han intet skall här förskona.

Den lund, så herrligt löfvad,
der nyss du gick, 
står snart, all glans beröfvad,
inför din blick;
och blomman, som gaf fägring åt gröna vallen, 
der ligger bruten, vissnad, i stoftet fallen.

De kulna dagar stunda,
du ser det nog. 
Hur var det annorlunda,
när majsol log:
i luftig rymd sjöng lärkan de glada toner 
och lyfte själen saligt till högre zoner.

Hur glad från ängens tufva
du blomstret bröt! 
Med hvilka känslor ljufva
din krans du knöt!
Hur vänligt hördes bäckens små vågor hviska! 
Hur slogo lifvets pulsar med slag så friska!

Inunder rika lindar 
i grönan loft, 
hvad milda sommarvindar,
hvad ljufligt doft!
Allt är förbi ... du går, som i dödens gårdar, 
bland skogens nakna stammar -- de sommar'ns vårdar.

*

Så höres sörjande den veke klaga, 
som blott igenom minnets fjerrglas ser, 
och märker ej hur äfven solen ler 
emellan höstmoln, som hvarandra jaga.

Huld, som en fader, dagens kung ju sträcker
ännu mot oss sin gyllne spira ut;
dess milda makt skall aldrig nå ett slut,
-- hvad är det då, som så ditt mod förskräcker?

Se denna rika skörd, som nyss blef skuren, 
är den ej mognad utaf samma sol, 
som nu tycks mattas invid kylig pol: 
Guds verk och hvila se uti naturen!

"I höstens dag."


"Den första tanken."
Efter en oljemålning af Gustav Süss.

Du skådar, mulen, trädets nakna yta, 
du mins det rika löfverk, som det bar; 
var trygg: sin kraft det äger ännu qvar, 
än lifvets safter i dess ådror flyta.

Stå ej lik sorgen vid den svarta båren: 
dödt är ej det, som du såg lefva nyss; 
-- ack, det blef rördt af liemannens kyss, 
blott för att slumra till den nya våren.

Träd ut i qvällen, se hur månen klara 
vidt ikring land och sjö sitt skimmer strör, 
se stjerneverldarne der ofvanför: 
det höga eviga, det underbara!

Naturens vexling må din fröjd ej hämma, 
hur än i ljus, i mörker den sig klä'r, 
och hör du stormen våldsamt brusa här, 
märk der en ton utaf verldsandens stämma!

Bakom en förlåt, bak' ett fängselgaller 
i jordelifvets dunkla rum vi stå; 
det skymda ljuset först vi skåda då, 
när fängslet brytes och den förlåt faller.

Ur höstens sådd det gyllne ax framträder, 
och fram ur natten dagen åter går: 
ur hösten födas skall på nytt en vår 
med solig blick, med festligt gröna kläder.

Maximilian Axelson.



Två scenens heroer.

Såsom det är fallet på så många ställen och i så
många förhållanden: att man i brist af en närvarande
verklighet måste hålla till godo med minnet af en
förfluten -- sålunda är det bland annat äfven fallet
med Englands dramatiska konst för ögonblicket. Under
det att den engelska scenen icke för närvarande är
i stånd att utföra den klassiska repertoiren i en
anda, som är den värdig, och medan den i farcen eller
den lägre komedien icke är i besittning af något
namn, som hunnit synnerligen långt utöfver Englands
gränser, lefver den bättre delen af allmänheten i
erinringen om de stora konstnärer, hvilka på sin tid
hafva spridt en glans öfver den engelska teatern,
så att den strålat för alla såsom ett mönster till
efterbildning. De stora skådespelarnes lefnad och
framställningskonst göras gång efter annan till
föremål for noggrann undersökning och sorgfällig
skildring, och sålunda hafva t. ex. under loppet af
de sista åren utkommit tvenne utförliga biografier
öfver David Garrick och Edmond Kean, den engelska
scenens lysande dubbelstjerna, från hvars två klot
konstens strålande skimmer faller lika lysande och
lika oförgängligt, medan för öfrigt de krafter,
hvilka styrde deras banor, voro så olika, att den
ene blef lika excentrisk och orolig, som den andre
var säker och fast.

Garricks lefnad, med hvilken vi i dag skola
sysselsätta oss, var i sjelfva verket präglad af
en sådan harmoniens skönhet, som det blott faller
på få konstnärers lott att lefva under. Redan
tidigt i barndomen lät kallelsens röst höra sig,
och hans blifvande bestämmelse yttrade sig då
såsom en ovanlig liflighet och en sällsynt gåfva
att berätta och framställa det, som hade gjort
intryck på honom. Den goda skolundervisning, han
åtnjöt, utbildade hans medfödda sinne för poesi och
gaf honom smakens supplement till den omedelbara
begåfningen. Sålunda se vi, att han redan som ung
man, då ban till provisorisk lefnadsställning valt en
vinhandlares yrke och i den afsigten, som man sagt
om honom, »fått sig en källare med tre fat ättika»,
-- att han redan då nästan uteslutande umgås med
skådespelare, att han med tillhjelp af detta intima
förhållande har fritt tillträde bakom Drurylanes
och Conventgardens kulisser, att han fått en farce
antagen på den förstnämda teatern och har en annan
nästan färdig i sin pulpet, att hans penna ständigt
öfvar sig på små kritiska notiser, och att slutligen
hans sceniska talent är så erkänd, att han en afton,
då skådespelaren Woodward i anledning af opasslighet
icke kunde utföra början af sin roll, fick tillåtelse
att spela första akten i hans ställe och gjorde det så
fulländadt, att ingen, då sednare Woodward fortsatte,
anade att han hade haft någon suppleant.

Det kunde ju icke vara tvifvel om, att sådana anlag
och en så säkert bestämd själsriktning skulle bryta
igenom alla hinder, så mycket mera som Garrick
allt tydligare fattade den mission, som var honom
förbehållen, och hvars uppgift var att rensa teatern
från den konventionella och monotona deklamation,
hvilken gestaltat sig till en stereotyp form i
tragedien och den högre komedien. Att allmänheten
var mogen
för att tåla en genomgripande förändring och se
denna konstiga onatur aflöst utaf naturens realism,
hade visat sig kort förut, då Garricks vän Macklin i
Februari 1741 hade gjort mycken lycka som Shylock,
oaktadt han utförde den på ett helt annat sätt än
hittills, i det han förändrade den från en komisk
roll -- den föregående traditionella uppfattningen --
till en tragisk.

Den reform, för hvars riktighet och nödvändighet
Garrick hade fått ögonen öppnade, och som han kände
sig kallad att verkställa, är emellertid blott ytligt
betecknad genom den utsago, att den skulle afskaffa
den deklamatoriska replikframsägelsen och sätta
det naturliga uttrycket i stället. Häruti ligger
nämligen den långt djupare och långt mera afgörande
bestämmelsen, att det är skådespelarens uppgift att
fördjupa sig i rolen, att förvandla dess tankar till
sina egna oeh återgifva dem såsom en sjelfframbragt
produkt, kort sagdt, att resignera gent emot alla
deklamationens frestelser, i motsats till den gamla
skolans lag, hvilken såg konstens kulmination i
det rhetoriska och betraktade den dramatiska versen
som en lysande klädnad, hvars färger skulle spela i
ljuset, och hvars tyg skulle betäcka individualitetens
former med sina mjuka veck. Att detta var Garricks
uppfattning af reformens natur, visade han vid sin
första debut i »Richard den tredje», ty det som strax
slog publiken vid denna framställning, var just det
ovanliga, att skådespelaren helt och hållet försvann
bakom kungens skepnad, att rösten icke användes till
att frambringa sjelfständiga effekter, utan just gaf
det noggrannaste uttryck för den sinnesstämning den
skulle tolka. De yttre medel, af hvilka Garrick var
i besittning till lösningen af denna uppgift, voro
i en sällsynt grad harmoniska: en välformad figur,
något under medelhöjden, en intelligent klar blick och
en klangfull stämma, hvilken, utan att vara stark,
dock var så distinkt, att dess finaste modulationer
kunde förnimmas till och med i den aflägsnaste vrå
af huset. Dessa medel styrdes nu säkert mot målet af
den inre uppfattningen af uppgiften och understöddes
icke minst af de iakttagelser, som Garrick med aldrig
tröttad uppmärksamhet hade gjort genom att ständigt
se rollen utförd af medelmåttiga skådespelare.

Så ovanligt det nya fenomenet var, så slog det dock
strax hela åskådarkretsen med sanningens öfvertygande
kraft. Garricks framgång var fullständig och steg
för hvarje afton han uppträdde, antingen det var i
den Shakespearska repertoiren eller i de moderna
komedierna, ty för begge rollfacken hade han en
lika afgjord begåfning. »Denne unge man har aldrig
haft sin like såsom skådespelare och skall aldrig få
någon medtäflare», sade Pope, efter att hafva sett
honom två gånger, och Garrick underlät icke att låta
detta och dylika yttranden gå vidare till sin ärbara
familj, hederligt borgarfolk, hvilka hade varit nära
förtviflan då de hörde, att David hade öfvergifvit
sin säkra borgerliga ställning för att slå in på
gycklarens farliga och föga ansedda väg. Han gjorde
dem i sina bref upprepade gånger uppmärksamma på,
att man dock hade känt åtskilliga aktningsvärda
skådespelare, att »mr Pitt,
hvilken räknas för den störste talaren i underhuset,
låtit säga mig, att jag är den bäste skådespelare
han sett», att han blifvit inviterad till middag af
lord Halifax och lord Chesterfield, och att prinsen
af Wales hade varit på teatern för att se honom. Då
han nu tillika kunde meddela sina bekymrade bröder
och systrar, att han på samma gång förtjenade bra med
penningar -- hvilket icke var så märkvärdigt, då han
under första säsongen uppträdde etthundratrettioåtta
gånger för utsåldt hus -- lyckades det honom att
lugna dem, och de började småningom vänja sig vid den
tanken, att de hade en bror, som var skådespelare.

Några få år efter sitt första uppträdande arrenderade
Garrick Drurylane-teatern och uppträdde från denna
stund på en gång såsom skådespelare och direktör,
sålunda verkande med dubbel kraft för fullbordandet
af sin uppgift. Han engagerade de bästa krafter,
hvilka voro att få, emedan, som han sade, »de
skickligaste konstnärer verka bäst i förening»,
och han valde en repertoire, hvilken efterhand
kunde afleda publikens smak från pantomimen och
farcen, hvilken hittills hade beherrskat den -- och
i våra dagar åter synes hafva undanträngt de ädlare
konstnjutningarna. Då man förebrått Garrick, att han
icke tvekade att göra förändringar i Shakespeare,
så bör man icke söka orsaken härtill i någon dålig
smak hos honom, utan deremot hos publiken. Få män
i England kände nationalskalden bättre än Garrick;
han var andligen beslägtad med honom, hade bättre
än någon annan tolkat hans djupaste tankar och
ådagalade äfven på andra sätt sin entusiasm för
den store skalden; han samlade sålunda med sann
bibliomani alla originalupplagor af Shakespeare och
de äldre dramatiska författarne, en samling, hvilken
nu utgör en af British Museum's vigtigaste litterära
skatter. Det var tvärtom af hänsyn till publiken,
som Garrick måste lämpa de fordringar, som han sjelf
hade mest lust att fullkomligt tillfyllestgöra. Han
måste så småningom vänja åskådarne vid den skald, som
så länge hade varit nedsjunken i oförtjent glömska.

Garrick hade den tillfredsställelsen att
se sina sträfvanden krönta med lycka i alla
riktningar. Drurylane åtnjöt ett anseende, som ingen
engelsk teater förr eller sednare kunnat berömma
sig af; direktören blef efterhand en välmående
man, såg sig omgifven af nationens bäste män från
litteraturens, politikens och de förnämas verld
och var på många sätt dessa sina utmärkta vänner
till hjelp med råd och dåd. Från plågoandar var
han emellertid lika litet fri som någon annan
teaterdirektör i verlden, och hans yttrande: »Jag
har rönt mycket liten tacksamhet vid teatern»,
hvilade på en bitter erinran om de svårigheter af
alla slag, som de i egen inbillning åsidosatta
skådespelarne, förnärmade skådespelerskorna och
förorättade författarne lade i vägen för honom.

I dessa vedervärdigheter hade han i sin husliga lycka
en tröst, som kunde komma honom att glömma större
sorger än dem. Den vackra och allmänt beundrade
dansösen Eva Maria Weigel hade 1746 blifvit hans
hustru, och dermed hade ett förhållande börjat, som
intill dess sista stund mera liknade förhållandet
mellan ett ungdomligt förälskadt par, än mellan
stadiga äkta makar. I dessa två kraftigt kännande och
ädelt inspirerade själar vissnade aldrig kärlekens
första blomma, och ännu i mrs Garricks sista lefnadsår
-- hon dog 1822, nittioåtta år gammal -- genomträngde
dess doft hennes tankar.

Ett vittnesbörd härom finnes i den ofvannämda
biografien öfver Edmond Kean. Den gamla mrs Garrick
var en af den store konstnärens ifrigaste beundrare,
emedan han påminde henne om »Davi», och hon visade
honom sin beundran på det sätt, som hon måste
anse för det mest hedrande, i det hon till Keans
uppträdande som Richard skickade honom de juveler och
andra reqvisita, som Garrick hade burit, då han hade
spelat samma rol sjuttio år förut. Då Kean var till
middag hos henne, sattes med mycken högtidlighet en
gammaldags stol åt honom, och hon anvisade honom plats
i den med de orden: »Det var min Davids älsklingsstol,
hans stol;
tänk på det, sir.    Ni är den enda person, som jag
anser värdig att sitta i den.»

Det ligger mera i detta lilla drag, än man måhända
vid första ögonkastet observerar. Det ligger
nämligen deri en protest mot det jemt och ständigt
återkommande åskådningssätt, hvilket har sitt populära
uttryck i den satsen: »Gud vet, om de skådespelare,
som våra fäder omtala med så mycken hänryckning,
också verkligen hafva varit så stora konstnärer. Om
man såge dem nu, skulle de måhända icke göra någon
lycka, och man skulle då upptäcka huru mycket tiden
förändrat sig, och huru mycken del beundran för de
gamla dagarne har i de äldres svärmeri för deras
samtida på scenen.»

Ja, väl förändrar sig tiden och dess smak med den,
men det behöfves icke mrs Garricks nittioåtta år för
att med ett ögonvittne bekräfta den satsen, att den
sanna skådespelarkonsten måste hafva samma ideal
i alla tider, så visst som menniskan, hvilken är
föremål för dess framställning, väsendtligen förblir
sig sjelf lik genom alla modifikationer. Då vi derföre
tänka på de bästa skådespelare, som vi hafva sett,
kunna vi också bilda oss en idé om Garricks konst,
ehuruväl den ligger mer än ett århundrade borta från
oss. Och denna metod är väl också den säkraste för
att frambringa en någorlunda träffande bild af en
konstnär, hvars verk är försvunnet med det ögonblick,
då det skapades, och blott ofullkomligt kan fasthållas
i sina konturer genom samtidas berättelser, till och
med om dessa samtida äro så skarpsinnige iakttagare
som Hogarths berömde kommentator, Lichtenberg, hvilken
skildrar Garricks personlighet i ett bref till en
vän med dessa ord: »Hvad är det, som gifver denne
man hans stora öfverlägsenhet? Orsakerna äro många,
och mycket har han att tacka sin egendomligt lyckliga
organisation för. I sin hela gestalt, i sina rörelser
och sätt att föra sig har Garrick något, som jag blott
anträffat två gånger förut och i en ringare grad hos
de fransmän, jag känt Då Garrick uppträdde i Paris, sade fransmännen
med en förlåtlig sjelfkänsla:  "Ce M. Garrick était
fait pour vivre parmi nous", och de trodde sig hafva
del i hans berömmelse, emedan han härstammade från
en fransk familj., men som jag aldrig funnit
hos de engelsmän, jag sett. Om han t. ex. vänder sig
emot någon med en bugning, så är det icke hufvudet,
icke axlarne, icke fötterna eller armarne blott, som
utföra rörelsen, utan de verka alla tillsammans i en
så harmonisk förening, att den samlade verkan blir
af en högst behaglig natur. Blott han står på scenen,
ser man blott honom och honom allena. Han går och för
sig bland de andra skådespelarne såsom en menniska
bland marionetter. Der andra skådespelare i rörelsen
af sina armar och ben komma sex eller flere tum längre
åt sidan, än som är vackert, griper han det rätta på
ett hår med en beundransvärd fasthet och säkerhet. Man
känner sig sjelf kraftfull och elastisk, då man ser
kraften och elasticiteten i hans rörelser. Utan att
vara fysionomist kan hvar och en på hans ansigte
se det ljusa, vänliga sinnet afspegladt och på hans
lifliga, glänsande och ofta skälmska öga igenkänna
den fina iakttagaren och själfulla mannen. Då han
ser allvarsam ut, göra vi det också, då han rynkar
ögonbrynen, göra vi det samma; i hans lugna skratt
och i den vänliga min, hvarmed han i sina afsides
repliker synes taga publiken till sin förtrogne,
är det något så intagande, att man måste komma honom
till mötes med hela sin själ.»

Ännu till sitt sextionde år förtrollade Garrick
sin publik med dessa herrliga förmögenheter; men
tilltagande sjuklighet och öfvertygelsen om det
rätta i att frivilligt afgå från scenen, framför att
låta långsamt och motsträfvigt aflägsna sig derifrån
genom krafternas gradvisa aftagande, bestämde honom
för att anmäla sin sista föreställning den 10 Juni
1776. Icke blott från hela England, utan från hela
Europa hade åskådare strömmat tillsammans för att 
öfvervara denna sista föreställning, hvars inkomst
Garrick med sin vanliga gifmildhet hade bestämt för
teaterns understödskassa.

Efter styckets slut framträdde han och tilltalade
publiken med de orden:

»Det har varit skick och bruk hos personer i min
ställning att framsäga sitt farväl i en epilog. Jag
hade samma
afsigt och tänkte öfver saken, men jag kände mig
lika litet i stånd att skrifva en sådan epilog, som
jag nu skulle vara i stånd att framsäga den. Rimmets
klang och diktens språk skulle blott illa passa till
mina känslor nu.

Detta ögonblick är mycket pinsamt för mig; det är icke
mindre än en skilsmessa för evigt från dem, hos hvilka
jag träffat den största välvilja, och från det ställe,
der jag njutit denna välvilja i förening med deras
gunst. (Här svek rösten honom, och han höll upp, tills
tårarne hade lättat honom.) Jag vill gerna medgifva,
att mina efterträdare kunna hafva mera skicklighet,
än jag haft, men jag tviflar på, att de mera
ihärdigt än jag skola sträfva efter eder gunst och
lägga större vigt på den, än fallet varit med eder
ödmjuke tjenare.» 

Härpå drog Garrick sig långsamt tillbaka; hans öga 
hvilade oafvändt på det fyllda huset, hvars
bifallsrop voro blandade med snyftningar och det allt
öfverröstande ordet: »Farväl! Farväl!» Slutligen --
slutligen måste han med en kraftansträngning slita
sig lös från den syn, som fängslade honom, och lemna
scenen.

Han dog två och ett halft år derefter och blef
under ett aldrig förr skådadt deltagande begrafven
bland Englands andra store män i Westminster.

(Forts.)



Brödfruktträdet.

Fjerran i Söderhafvet, der vågorna slå mot evigt gröna
stränder, der blommorna alltid dofta och himlen jemt
är blå, der tyckes menniskan af naturen vara bjuden
att lefva utan sorg och njuta utan bekymmer. Här,
der naturen slösar med sina rikaste växtformer,
har man en lefvande påminnelse om Darwins åsigt,
att menniskan är ett barn af tropikernas sol och
att man under vändkretsen har att söka platsen för
mensklighetens vagga. Denna yppiga växtlighet erbjuder
allt som fordras för lifsuppehället, och menniskan
behöfver endast stå på första trappsteget af sin
sjelfverksamhet för att här kunna tillfredsställa
sina behof -- bananen, pisangen, cocospalmen och
mångfaldiga andra trädsorter lemna de rikaste skördar,
utan att kräfva minsta ans eller vård.

Brödfruktträdet intager dock hedersrummet bland
söderhafs-öarnes rikedomar. Utan någon tillredelse
lemna dess frukter ett af de bästa näringsmedel vi
känna, och, ehuru det numera ej förekommer i vildt
tillstånd, lemnar det dock så godt som sjelfsådd 
skörd. En individ, som här planterat tio
brödfruktkärnor under sitt lif, kan anses hafva
fullgjort sin pligt både mot det närvarande och
efterkommande slägtet ungefär lika fullständigt som en
åkerbrukare hos oss, som plöjt och arbetat, svettats
om sommaren och frusit om vintern för att spara något
icke blott för sig, utan äfven för barn och barnbarn.


Brödfruktträdet.


Det egentliga brödfruktträdet finnes i mångfaldiga
arter utbredt från Moluckerna öfver Celebes och Nya
Guinea till nästan alla af Stilla Oceanens öar. På
Otaheiti, drottningen ibland dem, uppnår trädet
sin högsta fulländning och är här, under mer än tre
fjerdedelar af året, fullsatt med frukter. Stammen
täflar med ekens i reslighet och styrka, men delar
sig redan några fot från marken och utbreder en
stor, grenrik krona. Bladen äro ända till fyra
fot långa, handdelade samt tjocka och läderartade;
frukten oval eller klotrund, köttig som en melon
och varierande såsom denna i storlek. 

När frukten
är fullmogen, antager den en grön färg; en gulaktig
mjölksaft tränger genom skalet och blir i tjocka
droppar hängande utanpå; nu insamlas den efter som
behofvet kräfver och kan utan vidare anrättas. Stundom ätes den
rå, men vanligtvis kokas den såsom potatis eller redes
till en slags pudding. I sednare fallet omvecklas
frukterna med blad och stekas i en särskilt gräfd 
grop eller ock i ugn. Härvid rostar sig skalet,
svartnar och bildar en hård skorpa utanpå; det
inre blir mjukt och hvitt samt liknar inkromet i
färskt hvetebröd, under det smaken mera närmar sig
potatisens.

Men brödfruktträdet är äfven nyttigt på andra
sätt. Den fullmogna stammen är hård och brunfärgad
såsom mahogny samt användes med fördel till
byggnadsvirke. Medan den ännu befinner sig på roten,
aftappar man den en tjock mjölksaft, som lemnar ett
starkt fågellim; bladen äro tjenliga till taktäckning
och äfven till omslag kring födoämnen som böra bevaras
friska; hanhängena brukas såsom sköre. Taheitiern vet
äfven att begagna sig af de fina trådarne innanför
barken och väfver deraf ett tyg, som i mjukhet,
finhet och styrka lemnar ingenting öfrigt att önska.

Brödfruktträdet spelar sålunda en vigtig rol i
infödingens lif, och det ligger en viss betydelse
i den religiösa saga som förmäler att den store
verldsanden har sin bostad i trädens kronor och
derifrån ser sina barn till godo. Intet under
då, att taheitiern fröjdas öfver besittningen
af brödfruktträdet och och beklagar hvarje
land, som saknar denna symbol af en rik och
välsignelsebringande natur.



"Den första tanken."

En af nutidens målare, som, särdeles genom den bild vi
här förut, sid. 305, med träsnidarens hjelp framlagt
för våra läsare, fästat en allmännare uppmärksamhet
vid sig, är den 1823 i Rembeck födde Gustav Süss. Han
studerade 1850--51 i Düsseldorf och grundade der
en egen atelier, deri han hufvudsakligen behandlade
mera godmodiga
ämnen. I sina originella djurbilder visar
han en sällspord förmåga af karakteristik och
naturtrogen uppfattning af de minsta detaljer samt
öfverhufvudtaget ett i allo fulländadt utförande.

Vår bild är så uttrycksfull, att vi anse någon vidare
text alldeles öfverflödig -- öfverlemnande åt läsarens
fantasi att sätta sig in i de stackars nykomlingarnes
i kycklingverlden djupsinniga funderingar.



Ett vattenfall i Altai.

Om Hög-Asiens stepper och bergskedjor icke erbjuda
några fängslande bilder af en yppig växtlighet,
så hafva de deremot en rikedom på vidsträckta
scenerier af underliga, vildt majestätiska
klippformationer. Altai, eller det kinesiska
Kin-schan, som sträcker sig till sjön Baikal
och bildar den nordöstliga gränsen för asiatiska
höglandet, utgör en sammanhängande bergskedja, här
och der tandad af söndersplittrade klippspetsar,
käglor och pyramider, som resa sig till flera
tusen fots höjd. Klippornas olika form och färg,
gletscherna med deras moräner, snötäckta platåer och
stora dalsänkningar, fyllda af mörk barrskog, gifva åt
dessa berglandskap en månggestaltad skönhet. Men der
är tyst, dödt och högtidligt. Endast några få månader
af sommaren lifvas höjderna af jagande kirgiser och
kalmuckiska herdar, som drifva sina hjordar upp på
de betesrika bergterrasserna. I September draga de
sig ned åt de varmare trakterna vid Baikal och lemna
rum för de talrika hjordar af renar och elgar, som
kringströfva norrifrån, flitigt förföljda af sin
fiende, den siberiska vargen.

Uppifrån Altais toppar och platåer, der steppvindarne
samla massor af snö och is, komma otaliga strömmar
och floder, som leta sig slingrande vägar bland
bergen. Härunder hejdas de ofta af klyftor och
bråddjup och bilda katarakter, sådana som den, hvaraf
vi här lemna en afbildning.


Vattenfall vid Kara-Tau i Altaibergen.


En färd i dessa trakter erbjuder naturligtvis
svårigheter af alla slag, och den engelske resanden
Atkinson, af hvilken vi hafva vår teckning, var nära
att med lifvet få plikta för sin åtrå att undersöka
fallet på närmare håll.

Efter hans egna anteckningar skildrar en berättare
tilldragelsen sålunda:

»Den väg, som vägvisarne valde, var ganska farbar, men
erbjöd icke synnerligt af intresse; deremot lofvade
sig Atkinson vackrare partier högre upp; han företog
sig derföre jemte sina kosacker och några kirgiser
att söka en väg längre uppåt
bergen. Vägvisarne beskrefvo svårighetenra i ett
sådant företag och omtalade ett stort vattenfall,
som skulle stänga vägen åt detta håll; men målarens
nyfikenhet blef härigenom snarare ökad än minskad. Han
tog vägen åt vattenfallet. Efter flera timmars
mödosam klättring anlände sällskapet till den sökta
katarakten, hvaraf dånet redan på långt håll tjenat
till vägledning. Det var ett af de betydligaste
vattenfall, som Atkinson någonsin sett. En betydande
vattenmassa störtade sig i ett enda bredt svall
öfver en lodrät klippvägg af sexhundra fots höjd. Det
sönderpiskade vattnet trängde sig sedan fram mellan
klipporna och bildade ännu tvenne fall af sammanlagdt
lika stor höjd. Nedanför fallet framilade vattnet i
form af en massa snöhvitt skum och försvann derpå i
en smal, svart klyfta.

Här var det naturligtvis omöjligt att komma öfver;
man red derföre ett stycke ofvanom fallet och vågade
der en öfvergång på det minst forsande stället. Alla
ryttarne bildade en sluten kolonn, hvar och en
hållande sidokamratens tygel i handen. Så red man
steg för steg genom
den kalla, strida floden. Midt i strömmen halkade en
af hästarne och föll. Ryttaren hängde sig fast vid den
närmaste kamraten, och med förenade krafter lyckades
de åter få hästen på benen. Några steg längre fram
hände det samma med en andre, en tredje; alla blefvo
fullkomligt genomvåta och tackade innerligen Gud,
att allt aflopp utan olycka. Hade kolonnen brustit,
skulle samtliga ryttarne haft den säkra utsigten,
att göra en tur utför vattenfallet, och ingen menniska
skulle sedan varit i stånd att finna ett spår af dem.»


En faders testamente till sina döttrar. 

IV. 

Sysselsättning.

Våra föräldrar (om undantag är här icke fråga) plantera
i vår själ dygdernas brodd; deras ömma omsorg,
understödd af religionens läror, bidrager till
utvecklingen deraf, men på oss sjelfva beror det
hufvudsakligen, om den skall bära frukt; ty menniskans
uppfostran börjar med vaggan och slutar först med
grafven.

I vår barndom anställa vi föga betraktelser, ännu
mindre öfverlägga vi; småningom inträda vi dock
i betraktelsens och öfverläggningens ålder; och
denna ålder, mina älskade barn, hafven j numera
uppnått. Redan har erfarenheten af lifvet visat
eder, att hvarje dag medför nya lärdomar och nya
iakttagelser; redan hafven j haft tillfälle anmärka,
att ingenting i och för sig är likgiltigt och att, om
vi också i afseende på välbefinnandet äro underkastade
inverkningar af den yttre verlden, de intryck dock
visa sig starkast af alla, hvilka vi erhålla af våra
vanor. Dessa vanor hafva sitt ursprung i våra dagliga
sysselsättningar, och det är derföre vigtigt att
undersöka arten af dessa sysselsättningar och hvari de
hufvudsakligen bestå, ty endast en sådan undersökning
och dess lärdomar kunna skapa den största möjliga
fullkomlighet och den renaste tillfredsställelse.

Arbetets betydelsefulla lag är gifven för mannen så
väl som för qvinnan; ur uppfyllandet af de pligter,
som den pålägger oss, vinnas lefvande och rena
njutningar för själen. Detta veten j redan, mina dyra
barn, emedan en förståndig moder ifrån eder tidigaste
barndom bemödade sig att hos eder inplanta kärlek till
arbetet och sinne för ordning. Men j hafven ännu icke
erfarit nödvändigheten af att reglera detta arbete,
och j anen således icke det mäktiga inflytande, som
denna omständighet utöfvar på själen, sinnesarten
och de andliga förmögenheterna.

Svärmiska hufvuden hafva uppställt den satsen,
att qvinnorna icke mindre än männen äro danade
för de vigtigaste intellektuela och vetenskapliga
sysselsättningar och att de skulle kunna, i fall håg
derför icke fattades, täfla med männen inom området
för de abstraktaste vetenskaperna, litteratur och
konst, ja, till och med på det politiska fältet. Till
stöd för dessa åsigter hafva de framhållit de
undantagsvis förekommande exempel, historien i denna
riktning kunnat visa, utan att besinna, att de i
bevisningen blott förmått stödja sig på undantagen.

Den allsmäktige Guden har emellertid i sin oändliga
vishet ordnat det så -- och detta genomgår hela
skapelsen -- att
mannens och qvinnans verksamhet äro väsendtligt
skiljaktiga. Deras kroppsbyggnad och organisation äro
i fullkomlig öfverensstämmelse med beskaffenheten af
deras tydligt anvista sysselsättningar, och endast
utomordentliga omständigheter skola tillkomma och
rubba den naturliga ordningen, för att qvinnan, som
står i jemnbredd med mannen så länge hon förblifver
uteslutande inom sitt eget område, skall med framgång
kunna uppträda som en värdig medtäflarinna till
honom. Måtte den gode Guden bevara eder från att man
någonsin skulle få anledning räkna eder till sådana
undantag!

Menniskor med så kallade positiva grundsatser vilja
å andra sidan, att qvinnan, utom omsorgen för sitt
hushåll, blott skall sysselsätta sig med sina barns
rent fysiska uppfostran, liksom om en moder icke vore
kallad att grundlägga och leda äfven deras första
moraliska bildning och aldrig borde smaka frukten af
kunskapens träd.

Åter andra fordra, slutligen, att qvinnan blott skall
egna sig åt de konster, som höja sällskapslifvets
behag, på det hon derigenom må blifva mera fängslande
och intagande. Hvad de älska hos henne, är hennes
skönhet, hennes ungdom, hennes talanger; en qvinna,
som icke äger något af dessa företräden, är i deras
ögon fullkomligt värdelös. -- Och likväl åldras
qvinnan, liksom hvarje varelse; ja, hon åldras till
och med vida tidigare än mannen. Värderar man nu hos
henne blott den ungdomliga fägringen, och är hon sjelf
nog tanklös att fästa ett hufvudsakligt värde derpå,
hvad skall det då blifva af henne -- under de långa
år af förbiseende och förgätenhet, som skola följa
på denna så hastigt försvinnande ungdom?

Bestyren i lifvets yttre förhållanden äro mannen
förbehållna; sysselsättningarne i den inre, husliga
kretsen tillkomma qvinnan. Hennes pligt som husmoder
bjuder henne att draga försorg derom, att ordning
och renhet, frid och trefnad må herrska i det hem,
hvars herrskarinna hon ensam är. Hennes pligt i detta
afseende är allt för maktpåliggande och tager allt
för mycken tid och omtanke i anspråk, för att hon
samtidigt skulle kunna med något hopp om framgång
egna sig åt vetenskaperna, hvilka äfven uteslutande
fordra och behöfva all tid och alla krafter. Och
uti denna omständighet isynnerhet igenkännes den
uppfostran, som jungfrun har erhållit, och den, som
hon sjelf tillegnat sig, sedan hon uppnått den ålder,
då sinnesriktningen och verksamhetsarten för hela
lifvet bestämmas.



Mitt ideal.

Om vi vore tvenne vågor, Anna, 
Jemt i insjöns vik vi skulle stanna, 
Kyssas invid blommig strand; 
Pryda oss med tusen perlor klara, 
Uppå neckens sång den underbara 
Lyssna uti qvällsols brand.

Anna, om vi såsom blommor stode, 
Ack, bredvid hvarann', vi då förstode 
Kärleks ljufva blomsterspråk:
Källans sorl och vindens milda susning 
Hjertat röra skulle med förtjusning 
Långt, långt bort från men'skors bråk.

Anna, om vi tvenne dufvor vore, 
Strax till furuskogen vi då fore, 
Byggde der vårt lilla bo;
Kuttrade om kärlek hela dagen, 
Gjorde då och då en tur till hagen -- 
Ack, hvad fröjd, hvad salig ro!

Om vi vore tvenne lärkor bara,
Upp mot skyn vi genast skulle fara,
Sjunga om vår kärleks vår;
Högt i ljusa, blåa rymden svinga,
Ack, hur skönt vår sång der skulle klinga, --
Hjertats ton, som upp till himlen går!

Ej som dufvor, lärkor, blommor, vågor 
Vi få älska, -- kärleken i lågor 
Evigt dock skall flamma varm:
Uti blommans kalk jag ser ditt öga, 
Lärkans sång din röst är i det höga, 
Vågens skum din hvita barm!

Hermios.


Ett vänligt råd till fruarne,

af ett fruntimmer.

Håll måtta i allting!

Mången gång får man höra männerna klaga, att deras
fruar med färdighet spela piano, flytande tala franska
och engelska, ja, understundom, skrifva »små söta
bitar» -- men icke göra sig den mödan att se till uti
köket, taga reda på att köttet blir mört, steken brun
och ärterna mjuka.

Huruvida denna klagan icke understundom är
oberättigad, vilja vi här ej undersöka; men
säkert är, att en hustru, som väl besörjer sina
husliga åligganden, sköter sina barn och styr
sitt tjenstefolk, gör sin man mera verklig nytta,
än den, som använder hela sin tid på öfvande af sina
talanger. Genom dem kan hon väl skaffa sig beundran af
främmande, men aldrig af sin man. Det finnes annat,
som för hemmet är af mycket mera värde, ja för det
goda förhållandet derinom lika vigtigt, som solskenet
för blomman.

Ett oeftergifligt vilkor for att kunna med ringa
arbetskrafter hålla ett stort hushåll i godt skick
är ordning och punktlighet. Jag menar dermed icke
allenast, att hvarje sak måste hafva sin bestämda
plats och efter hvarje begagnande genast sättas
tillbaka på det ställe, man tog den, utan jag menar
ock, att allt måste ske på bestämd tid, så att icke än
det och än det företages -- något som alltid har till
följd att i sjelfva verket ingenting uträttas. Ännu
värre är det om hustrun under mannens frånvaro för en
bok eller ett nytt musiknummer glömmer sitt arbete,
och först sedan mannen
hemkommit med brådska och väsen företager det, han
med skäl kunde fordra redan vara undangjordt.

Till ett annat bedröfligt fel gör mången fru
sig saker, då hon skyller sin egen glömska och
vårdslöshet på tjenarne. Genom denna orättvisa
behandling framkallar man hos dem dåliga känslor,
och mången hustru har i en af tjenarne väl anlagd hämd
fått röna frukten af sin brist på rättskänsla. Strid
med tjenstfolk är i de flesta fall öfverflödig och
en husmoder vinner lättast genom saktmod uppfyllelse
af billiga fordringar.

Man må icke tro, att jag vill göra qvinnan endast
till mannens hushållerska, hvilken icke har rätt till
ädlare sträfvanden i lifvet. Jag vet, att qvinnan ock
äger ett förstånd, som behöfver odlas; men det är dock
endast på lediga stunder, då allt i huset är ordnadt,
som hon har rätt, att, efter väl uppfyllda pligter,
egna sig åt högre nöjen. Endast den obillige mannen
kan klaga öfver en hustru, som så handlar.

Mången fru undrar öfver, att hennes man så föga
uppskattar de talanger, hvilka fästmannen så varmt
beundrade; men må hon ihågkomma, att det är först då
allt omkring honom är ordnadt, lampan brinner klart,
en munter brasa flammar i kakelugnen, inga häftiga
ord ljuda från köket, inga ångor af vidbränd mat
strömma genom rummen, inga skrikande, smutsiga eller
trasiga barn pina ögat, som mannen kan befinna sig i
den stämning, att han med glädje hör sin fru sjunga
en bekant sång eller lyssnar till hennes omdöme om
en ny bok.



Från flydda dagar.

Af Sofie Bolander. 

(Forts. fr. föreg. häfte, sid. 288.)

Vid återkomsten till fäderneslandet hade Herman Gyllenpik
träffat Martina vid sin moders sida och igenkänt
henne, hvars skönhet sedan länge gjort på honom ett
så djupt intryck och hvars drag utgjorde grundtypen
för den afbildning vi sett honom på sin sjukbädd i
Paris med så varma känslor betrakta. Han hade åtföljt
sin mor till Medevi, hvars helsokälla vid denna tiden
nyss blifvit upptäckt af Urban Hjärne och stod i stort
rop för sina välgörande egenskaper samt blifvit en
samlingsplats under sommarmånaderna för hela den
förnäma verlden, och der bland helsoreglorna den
ingalunda lemnades åt glömskan, att nöjet befordrar
kroppens välbefinnande. Han såg Martina der i den
talrika samlingen af landets mest högättade döttrar
utan gensägelse vinna skönhetens pris. Han hade icke
ett hjerta känslolöst för dess makt, minst då den,
såsom här, var förenad med behagets tjusningskraft;
men hans föreställning om betydelsen af anornas värde
var så stor, att den bannlyste hvarje tanke på en
förbindelse, som icke i detta angelägna fall uppfyllde
allan rättfärdighet; hvarför han, lugn bakom denna
sköldborg, blundade för faran af den säkerhet, hvaråt
han hängaf sig, intill dess Adolfs ankomst gjorde
ett slut derpå. För Gyllenpiks öga uppgick nu ljus,
der mörkret förut herrskat. Det gifves mellan vissa
själar en andlig telegrafledning, som på osynliga
trådar, från hjerta till hjerta, öfverför meddelanden,
som de knappast vilja tillstå för sig sjelfva; och på
denna väg lärde både Gyllenpik och Martina känna, att
de älskade och voro älskade af hvarandra, men på samma
gång de oöfverstigliga hindren för deras förening. Var
den förre stolt, var den sednare det icke mindre,
och genom denna sympati uppstod ett förhållande,
som blef ett nytt band dem emellan. Hermans aktning
och beundran öfver den själsstyrka, hvarmed Martina
bar hopplösheten af en kärlek, som han dock märkte
hade bemäktigat sig hela hennes väsende, stegrade
hans passion till den grad, att mer än en gång hans
bättre känslor tillhviskade honom, att en i
ordets verkliga bemärkelse ädlare brud skulle han
aldrig kunna hemföra till sina förfäders gamla
familjegods, äfven om hennes stamträd sänkte sina
rötter till den aflägsnaste forntid. Tanken på
grefvinnans okufliga högmod och fruktan att en sådan
förbindelse skulle blifva en orsak till hennes död,
måste dock för alltid binda hans tunga, och farhågan
att förråda sina känslor i modrens och Adolfs närvaro
gjorde hans afsked från Martina nästan onaturligt
kallt. Likväl, då han ledsagat henne till vagnen
och efter den sista handtryckningen hviskade ett:
»Lef väl!» öfvertygades Martina af darrningen i hans
stämma och smärtan i den blick, hvarmed han betraktade
henne, att hennes hjerta icke var det enda offer,
som blödde för familjestoltheten och bördshögmodet.

Med djupt deltagande hade hon sedermera tid efter
annan hört berättelserna om de förluster och olyckor
hvaraf grefvinnan drabbats, då slutligen Österbom
kom att för henne uppdraga den sorgliga skildring,
som vi redan känna. »Och under allt detta ensam,
ensam, utan ett henne ständigt omgifvande godt och
ömsint sällskap?» sade Martina.

»Ja, ser nådig fröken, det är det värsta af allt»

»O, jag ville ...»

»Hvad ville ni?»

»Jag ville, om det vore grefvinnans önskan och jag
förmådde något göra att förskingra henne ...»

»Komma till Åkertuna?   Säg, ville ni det?»

»Gerna, vid första ord af grefvinnan.»

»Beror det på det, så kommer ni aldrig. Jag har
verkligen, för att tillstå min djerfhet, fördristat
mig tala om något sådant, men det blef onådigt
upptaget och jag fick att veta, att jag icke förstår
mig på sådana saker; men se, nådig fröken, jag förstår
inte så illa hvad det är som häktar. Högmodet, nådig
fröken!» tillade han halfhviskande. »Derpå hänger
det!»

»Jag förstår icke, Österbom.»

Typer ur det moderna sällskapslifvet.
(Zoologiska karaktersbilder utan text.)

»Inte att ju icke nådig grefvinnan, som är en så
förnämlig person, har allt skäl att vara stolt af
sig; men det gör, att hon fruktar, att sätta sig
i förbindelse hos er, om hon bad er komma; och se,
det går inte an för henne, det.»

»Inte annat? Hon skulle då hafva glömt den tacksamhet,
som jag är henne skyldig?»

»Förlåt, nådig fröken, att jag är så näsvis, att jag
tilllåter mig en erinran till er! Det är nu på tredje
året sedan ni lemnade Åkertuna, ni har kunnat glömma
mycket derunder; ni var dessutom helt ung då ni var
der, och i ungdomen lägger man inte så noga märke
till egenskaperna hos de menniskor, man lefver med;
ni skulle annars inse sanningen af hvad jag sagt och
att det inte är tillständigt för grefvinnan Agathen
att hafva gälde- men väl skuldenärer.»

Kontrasten mellan den tafla som Österbom uppdragit
och de förhållanden, hvarunder hon sett grefvinnan,
var för stor, att den icke skulle väckt hennes
deltagande, äfven om inga andra skäl dertill bidragit,
huru mycket mer nu, då dessa förefunnos i vördnadens,
tacksamhetens och kärlekens varma känslor. Hon kände
ett oemotståndligt begär att förmildra den stackars
grefvinnans lidanden genom ett dagligt umgänge och
kärleksfulla omsorger, och en tanke flög pilsnabbt
genom hennes själ: »Österbom», sade hon med betänklig
min, »jag vet, att ni är er matmor tillgifven och
jag vågar sålunda tala i förtroende till er, då det
rör hennes intresse.»

»Ni kan lita på mig, nådig fröken! Till tjenarens
pligter hör äfven den att kunna tiga. Annars fick
verlden för mycket att veta.»

»Nå väl, tror ni att grefvinnan i sin närvarande
belägenhet skulle vilja mottaga någon till sitt
sällskap, om hon trodde sig dermed beskydda eller
förbinda den samma?»

»Derom är jag fullt öfvertygad. Hon skulle på den
punkten känna sig i sitt fordna esse, och det skulle
nog lyfta upp humöret en smula. Men detta kan ju icke
komma i fråga med afseende på er, nådig fröken?»

»Icke att så förstå, men ...» och hon hejdade sig.

»Men? ... Ingen främmande kan blifva henne så
i tycket, som ni. När ni rest, så saknade hon er
verkligen. Jag märkte det på många tecken, fast hon
icke ville låtsa derom.»

»Kanske är det en förflugen, en overkställbar tanke,
som jag hyser, men med er kännedom om förhållandena
och er trohet, skall ni kunna råda mig.»

»Mycken heder!» sade hofmästaren under en af sina
siratligaste bugningar.

»Som det är omöjligt att under mitt eget namn förebära
sådana vilkor, som skulle tillvinna mig hennes bifall,
skall jag nödgas använda ett främmande, och under
föregifvande att tillhöra någon af dessa familjer,
som genom reduktionen blifvit utarmade, söka ett
beskydd hos henne; men om hennes blindhet skyddar
mig för att blifva upptäckt, skall jag icke löpa fara
att förrådas af alla husets tjenare, som känna mig?»

»För det kan ni vara ganska lugn, nådig fröken. Utom
kammarjungfrun och mig tillåter hon ingen af sina
tjenare tala med sig, och hvad den förra angår, är
hon lika gammal på stället, som jag, och lika bekant
med nådig grefvinnans lynne, samt skulle lika mycket
som jag finna det nöjsamt å hennes vägnar att se er
omgifva henne.»

»Ni uppmanar mig,  då ni kanske borde afstyrka mig.»

»Jag besvarar endast de frågor, ni gör mig, och det
efter bästa förstånd, på mitt samvete.»

»Men ännu återstår en svårighet! Ack, det är som när
barn bygga korthus, ju närmare de komma spetsen,
ju lättare ramlar det.»

»Förstår jag er rätt, nådig fröken, så torde ni mena
svårigheten att under ett främmande namn blifva
grefvinnan rekommenderad och sedan reda er med
slägtskapen?»

»Er förmodan är så träffande och välgrundad, att den
öfvertygar mig om urskiljningen af ert omdöme och
ger mig förtroende för edra råd.»

»Men om så är, skall jag måhända kunna få komma er
till någon tjenst. Jag vågar då bedja er anförtro åt
mig bemedlingen hos nådig grefvinnan, hvad den första
saken angår, och i sednare fallet anmoda er antaga ett namn
af möjligaste korta slägtregister, då hon icke skall
göra sig mödan att forska djupt deri.»

Martina tackade honom för de goda råden, anbefallde
saken åt hans tystlåtenhet och framför allt att
hålla den hemlig för grefvinnans syster, samt sade
sig vidare vilja bereda sig derpå.

Martina vacklade icke i sitt beslut. Hon stannade
icke ett ögonblick med sina tankar vid jemförelsen
af det lif hon förde och det hon valde att gå
till möte. Hängifven åt en känsla, den hon icke
förmådde besegra, men hvars hopplöshet hon bar i ett
under ståndaktig tystnad blödande hjerta, fann hon
försakelsen af en verld, hvars förströelser hon föga
värderade, ringa emot det värfvet, att kunna utöfva en
dotters pligt mot den, åt hvilken hennes känsla bjöd
henne att egna en dotters ömhet. Ehuru sålunda fullt
öfverens med sig sjelf om det steg hon var beredd
att taga, ville hon äfven vara det med sin broder,
på hvars sympatier för allt rätt, godt och ädelt hon
icke tviflade.

Adolf var i hög grad mäktig af ädla känslor
och förmådde således erkänna dem hos andra. Han
uppskattade till deras fulla värde, så väl dem han
funnit hos sin fordne fiende, som hos hans mor,
men han kände sig icke benägen för ett närmande till
någondera och åhörde Martinas förslag under en tyst
undran öfver ödets skickelser, som tycktes vilja genom
en kedja af vänliga förbindelser liksom utplåna intill
sjelfva spåren af det gamla grollet.

Det inom sig slutna och af studier upptagna lif,
som han fört, hade från honom aflägsnat många af
småsinnet dikterade och af vanan hyllade begrepp om
de konventionella formerna för det passande eller
icke passande, och den lycka han njöt vid sidan af en
maka, hvars förstånd var lika klart som hennes hjerta
var godt, hade hållit hans varmt för deltagandet i
andras lidanden, hvarföre vid Martinas meddelande
många stötestenar gingo honom obeaktade förbi,
hvilka i mången annans ögon skulle varit stora nog
för kullstjelpandet af hela förslaget.

Då hon slutat sade han under det han noga betraktade
henne: »Ditt förslag, min syster, kommer från den
renaste själ och det bästa hjerta, och jag vore
icke värd det förtroende du lemnat mig, om jag kunde
tvifla derpå; men innan vi vidare börja orda om dess
verkställbarhet, låt mig få bedja dig lägga handen
på ditt hjerta och fråga om du ej blottställer dess
lugn?»

Martina rodnade, teg några ögonblick och sade derpå:
»Det vore en ovärdig förställning mot en broder,
så öm och god som du, om jag låtsade mig okunnig om
din mening. Men jag ber dig betänka, att grefvinnans
son är rest, för att icke på tvenne år återkomma.»

»Hoppet har vingar, som ej stäckas af tid och
afstånd. Jag ber dig blott: tag dig tillvara för
faran!»

»Den skulle då komma väl sent», anmärkte Martina.

»Vårt hjerta är en farlig advokat!» genmälde Adolf,
leende. »Gyllenpik är en karl som lätt blir farlig för
en ung, känslig qvinna. Jag sade mig det med bäfvan
under den tid du måste lefva i hans sällskap. Måtte ej
ensligheten och påminnelserna af de döda tingen väcka
till lif en känsla, som ovärdigt skulle föraktas!»

»Är det endast detta du fruktar, så var lugn,
min bror! Ett års erfarenhet och mer än tvenne års
eftertanka ha' lärt mig känna både den, om hvilken
du talar, och mig sjelf.»

»Nå väl», sade Adolf, »jag har nu uppfyllt hvad mina
broderliga pligter af mig fordra och anser mig för
öfrigt ej hafva rättighet att bestämma öfver ett
handlingssätt, som har sin grund i så ädla och rena
motiver, som ditt.»

»Mitt hjerta sade mig detta! Du lägger då inga hinder
i vägen för mig?»

»Tvärtom åligger mig att lemna dig allt det biträde
du af mig kan anse dig behöfva, och jag ber dig endast
betänka dig på i hvilka stycken jag kan vara dig till
tjenst.»

»Nu återstår mig blott Malins bifall, och ingenting
skall störa den tillfredsställelse, som mitt beslut
skänker mig», sade Martina med glädje.
Malin var sjelf allt för öm och finkänslig för
att icke fullt uppskatta de bevekelsegrunder,
hvaraf Martina lät sig ledas, och som hon äfven
efter sitt giftermål fortfarit att vara sin älskade
beskyddarinnas flitiga sällskap och anlitade förtrogna
vid utdelandet af hennes välgerningar, hade hon till
dess fulla vigt lärt skatta den lycka, som man vinner
genom befrämjandet af andras, hvarföre Martinas
förslag icke mötte något motstånd hos henne.

Sedan Martina sålunda vunnit det bifall till sitt
förslag, som hon åstundade, och från Österbom hunnit
inhämta framgången af hans bemedling hos grefvinnan,
följde Adolf henne till Åkertuna, föregifvande till
hemlighetens bevarande, att han ämnade begifva sig
till en slägtinge i Norrland, för att der tills vidare
qvarstanna.

Det var en bedröflig jemförelse mellan grefvinnan på
Åkertuna, sådan hon nu var, och sådan Martina lärt
känna henne. Denna ädla och ståtliga dam, af hvilken
en gillande blick var en smickrande hedersbevisning
och inför hvars ögon alla sträfvade efter priset af
hennes bifall, satt nu i mörkrets skugga, gömd för
en verld, hvars prydnad och stolthet hon varit.

Vid Martinas inträde räckte hon mot henne sin hand,
hvilken hon fattade och förde till sina läppar,
under det hon försökte framstamma några ord, som
hennes tårar qväfde.

»Jag vet», sade grefvinnan, »att ni behöfver mitt
beskydd och jag besparar er upprepandet af de
anledningar, som förmått er komma att söka det, Det
är ingen skam i dessa tider för den ena att behöfva
den andras hjelp, sedan reduktionen hotar att bringa
oss alla till tiggarstafven.»

»Att erhålla den af er hand, nådiga grefvinna, måste
alltid räknas för en heder.»

Detta svar framkallade en ljusning på grefvinnans
dystra ansigte och hon sade: »Jag tviflar icke på
att ni skall göra er värd min välvilja, under hvilka
förhållanden ni här skall äga det skydd, som är en
ung flicka i er lefnadsställning af nöden, ehuru det
icke kan ske under omständigheter, som i öfrigt passa
för hennes ålder och behof af glädje.»

»O, min glädje skall blifva att ... att ... söka visa
min tacksamhet för den godhet ni täcks visa mig.»

»Ert namn, min fröken, det vill säga ert förnamn,
det vid hvilket ni är van att benämnas?»

»Märta.»

»Märta ... Martina ... Jag skall måhända stundom
komma att förvexla ert namn med detta, emedan en
ung fröken Segerhjelm med detta namn varit i mitt
hus. Skulle Martina Segerhjelm vara er bekant?»

»Nej. Men om hon lyckats tillvinna sig ert bifall,
önskar jag ingenting högre, än att i det fallet kunna
likna henne.»

»Jag hoppas, att det äfven må kunna falla er till
del», sade grefvinnan, nöjd med denna sin skyddslings
första inträde.

Martina, eller som hon här kallade sig Märta, fann
innan kort, att hennes närvaro åstadkom det afsedda
inflytandet på grefvinnans enslighet, så att denna
blef henne mindre tryckande och någon gång lemnade
insteg åt en mindre dyster sinnesstämning. Genom sin
tillmötesgående uppmärksamhet tillvann hon sig hennes
bevågenhet och genom den milda andan af sitt väsende
mildrade hon den skärpa, som eljest insupes under
känslan af oförtjenta lidanden.

En dag, då grefvinnan satt försänkt i smärtan af
sin närvarande belägenhet och minnet af fordna
lyckligare tider, och talade med Martina derom,
inträdde Österbom och lemnade henne ett litet paket,
hvilket ett ilbud från hufvudstaden aflemnat,
hvarefter det begifvit sig på återvägen, utan att
invänta något svar. Grefvinnan lät Martina öppna det,
för att undersöka dess innehåll, hvilket befanns vara
ett juvelsmycke, som Martina igenkände från fordom,
då hon sett det blixtra på grefvinnans bröst.

Grefvinnan tog det, öfverför det noga med fingrarne
och lade det med en suck ifrån sig.

»Hvilket dyrbart smycke», sade Martina.

»Det har förlorat sitt värde», svarade grefvinnan
bittert.

»Stenarne tyckas hafva det renaste vatten och stråla
med den klaraste glans.»

»Ack, fördunklade genom minnet af en nådegåfva!»
Och en suck följde dessa ord.

Martina förstod, att en för hennes stolthet
betungande känsla blifvit uppväckt, och sade ej ett
ord mera. Men i tysthet gissade hon utan svårighet
smyckets historia. Efter en stunds tystnad bad
hon Martina gifva sig ett skrin, förvaradt på ett
hemligt ställe i hennes chiffonier. Martina lydde. Hon
kände skrinet, det var hennes juvelskrin. Grefvinnan
bar nyckeln dertill på ett band vid sin hals. Hon
öppnade det och nedlade smycket under det hon sade:
»Jag skattar mig lycklig att icke mer komma i behof
att bära dig!» hvarefter hon gaf skrinet till Martina,
att åter sätta det på den plats, der hon tagit det.

Martina kände sig liksom böjd i stoftet inför en
stolthet, tillgänglig för sådana sår, och då hon måste
sucka öfver den törnehäck, den så ofta uppreser på
kärlekens gebit, kunde hon icke neka sin beundran
åt de blommor af renare fägring, som sträckte sina
kalkar derofvan.

Genom vanans makt och den förströelse, som Martinas
sällskap skänkte henne, började grefvinnan finna sin
ensamhet mindre tung och att någon gång låta sina
sammanpressade läppar beröras af leendets vingfläkt,
då Österbom en dag inträdde med ett bedröfvadt ansigte
och sade: »Ett bref till nådig grefvinnan.»

»Från   min   herr  son?    Österbom känner ju hans
stil?»

»Ack, nådig grefvinna, inte från herr grefven!»

»Hvem skulle eljest tillskrifva mig i min blindhet
och min enslighet?»

»Jag rädes ...»

»Hvad då?    Ingen sorgepost, vill jag hoppas?»

»Sigillet är Stora Kommissionens.»

»Stora Kommissionens?» upprepade grefvinnan och
hennes läppar bleknade. »Jaså! Gif fröken Märta
brefvet! Hon skall läsa det för mig. Österbom kan gå.»
Österbom lydde. Märta öppnade brefvet. Det innehöll
en kronofordran på 32,000 riksdaler.

»Åter och åter dessa kronofordringar», utbrast
grefvinnan. »Det finnes för dem inga gränser, intet
slut! 32,000 riksdaler, och detta sedan allt är taget,
hvad vi af gods och egendom hafva haft både i Lifland
och här! Allt, utom detta Åkertuna. Ack, vore ändå
Herman här! Men att reda mig ensam och i mörkret! ...»
Hon lutade hufvudet i handen och blef länge sittande
försänkt i djupa tankar.

»Finnes då ingen räddning att söka, ingen nåd att
åberopa?» frågade Martina.

»Räddning eller nåd? Har din egen slägt rönt
någondera? Du känner icke konungen.»

»Skilnaden mellan eder och min slägt är för stor
att någon likställighet skulle förefinnas. Om min
utarmas, faller blott ett ungträd vid skogsbrynet,
men med eder ett af dessa hägn, som skydda eken och
hindra den att splittras af stormen.»

Grefvinnan log bittert. »Eken vill ej veta af dessa
hägn. Han vill suga safterna från deras rot, att
dermed stärka sig sjelf; vill se platsen afröjd
omkring sig, för att ensam och oinskränkt herrska
på den samma, och förkrossa allt, som närmar sig
omfånget af dess krona. Ungträdet vid skogsbrynet
räddas af sin oskadlighet, för den närmaste grannen
gifves ingen nåd. Från denna stund är jag icke mer
ägarinna af Åkertuna.»

En snyftning förrådde Martinas känslor.

»Gråt icke, Märta!» sade grefvinnan. »Med
rekommendationen af mitt beskydd skall du nog finna en
passande plats och dertill en gladare och angenämare,
än denna.»

»Det är icke tanken på mig sjelf, som frampressar
mina tårar ...»
»Jag förstår», afbröt grefvinnan, »tanken på mina
tjenare och understödstagande, som jag icke mera kan
försörja; men de skola ej glömmas vid ett blifvande
köpslut.»

*

Detta nya, oväntade slag verkade på grefvinnan som
en elektrisk stöt på en domnad lem. Den naturliga
spänstigheten i hennes lynne återtog sin kraft, och
med hela klokheten af sitt förstånd och den säkerhet,
som vanan att handhafva ekonomiska angelägenheter i
den större omfattning, som benämnes affärer, skänker,
öfverlemnade hon sig nu åt anordnandet af de mått och
steg, som måste föregå egendomens försäljning. Hon
lät gifva order till fogden om uppsatser på dess
beskaffenhet och afkastning, om uppgörande af
inventarieförteckning m. m. och sträckte sin omtanka
till alla detaljer, som tillhörde de förberedande
åtgärderna för försäljningen.

Märta var härvid hennes öga och hennes hand; Österbom
utdelaren af hennes befallningar och bud. Under
allt detta öfvergafs hon icke ett ögonblick af den
värdighet, som var henne egen. Icke ett ord af klagan
eller klenmod undföll hennes läppar. Hon böjde sig så,
som den starke böjer sig för den starkare -- utan knot
och utan trots. Det låg i hennes undergifvenhet en
ädelhet, som vittnade om mera än en nödvändighetens
dygd, och öfverförde den på grunden af en gudsfruktan,
som hyser vördnad för en högre makts skickelser
och tillförsigt till Dess barmhertighet äfven i
motgångarnes och pröfningarnes stunder.

Det var icke nog för Martina att stanna vid
deltagandets känsla för den börda som nu lades på
grefvinnans skuldra, hon ville ock göra ett försök
att förmildra den, och beslöt, med förtröstans
fasta mod, att vända sig åt ett håll, derifrån
ingen tillbakavisades ohörd. Hon skref till sin
svägerska, Malin, med begäran, att hon ville anropa
den välgörande drottningen, att hos konungen utverka
löfte om befrielse från utbetalningen af kronans
fordran hos grefvinnan. Hon afmålade med en pensel,
doppad i sanningens färger och förd med hela styrkan
af hennes känslas ingifvelse, den i mörkret sittande
ensammas belägenhet.

Under de förberedelser, vi omtalat, motsåg Martina
med hoppfull väntan hvarje postdag som inträffade,
då Österbom en dag inträdde och, med darrande
knän afläggande sin siratliga bugning, berättade
med knappast hörbar röst, att länsmannen anländt,
för att med fullmakt af Exekutionskommissionen taga
egendomen i mät Se Fryxells berättelser 17 del., 
111 sid., rad. 17 nedifrån och följande..

Vid denna underrättelse sjönk blodet från grefvinnans
kinder, hennes läppar stelnade och hennes händer
knöto sig krampaktigt. »Också detta!» sade hon, då
i det samma länsmannen med sitt följe inträdde och
utan vidare omsvep förklarade att han var kommen för
att uppskrifva hvad här var till finnandes.

»Öppna fönstren», befallde grefvinnan.

Nu framträdde Martina till länsmannen och sade:
»Som ni ser, tål inte nådig grefvinnan vid detta
oväntade uppträde, hvarföre ni torde uppskjuta det
till en annan gång, då grefvinnan hunnit hämta och
bereda sig.»

»Kongliga Exekutionskommissionens order tål inga
uppskof.»

»Låt karlen veta», sade grefvinnan till Österbom,
»att han inom mitt hus ej har någonting att befatta,
emedan jag icke ämnar afyttra någonting af hvad
der finnes.»

»Mina order lyda på löst och fast», sade länsmannen
med myndighet.

»I himlens namn gif tid! Några dagars uppskof! Neka
ej denna bön! Af mensklighet!» bad Martina.

»Skulle vi af mensklighet lyssna till alla böner,
som göras oss, ginge det åt fanders med både våra
och kronans fördelar. Nej, här måste saken ha' sin
gång! Allt hvad jag kan göra är att lemna respit här
inom hus, medan förrättning företages der ute.»

Med dessa ord lemnade han rummet, hvarefter grefvinnan
sade: »För mig in i ett annat rum, der luften icke
är förpestad!»

Der sjönk hon ned i en stol, der hon förblef stilla
och orörlig, ehuru det syntes, att inom henne
upprörda känslor svallade. Martina kunde trott henne
frånvarande för den yttre verlden, om hon icke sett
henne emellanåt lyssna efter de förhatliga steg,
som hon väntade äfven här skulle förfölja henne. Då
efter en stund det välkända ljudet af Österboms gång
hördes i rummet utanför, reste hon sig upp, räckte ut
sin hand och sade: »Låtom oss fly! ... fly i mitt
eget hus, jagad af orättvisan och våldet! Jag vet
hvad ni har att säga», vände hon sig till Österbom,
då hon hörde dörren öppnas, »det är slutadt derute
och man skall börja här.»

»Inte ännu.»

»Hvad har ni då att säga?»

»Ett bref till nådig grefvinnan», och Österbom kastade
en bedröfvad blick på Martina, i det han visade på
ett stort sigill.

»Åter ett olycksbud?» Och grefvinnan rätade upp
sig, som hade hon velat samla hela sin spänstighet
för att mottaga det. På hennes vink aflägsnade sig
Österbom och Martina bröt brefvet. Grefvinnan väntade
förgäfves. Martina stirrade på papperet. Hon trodde
icke sina ögon. »Läs!» sade grefvinnan. »Jag är beredd
på allt!»

»Martina samlade sig. Brefvets innehåll var en
från vederbörande embetsverk utfärdad liqvid
för den omtalade kronofordran hos grefvinnan
Agathen. Grefvinnan lät Martina läsa och åter uppläsa
det, liksom behöfde hon genom ett flerfaldigt
upprepande öfvertyga sig om sanningen af hvad hon
hört. Derpå sänkte hon sitt höjda hufvud, sjönk på
knä och, sträckande händerna mot himlen, sade hon,
under det en snyftning bröt fram ur hennes bröst:
»Herre, du vet hvar hjelpen finnes och tiden då den
bör komma! Lofvad vare din godhet!»

»Konungen är nådig», sade hon, då hennes första
rörelse hunnit lägga sig, »han känner icke den
hårdhet, som hans tjenare öfva! En handling, en enda
handling, sådan som denna, skall försona mycket af
den skuld han samlar öfver sig!»

Grefvinnan kände sig nu tryggad i besittningen af
sitt Åkertuna, som var henne så kärt, såsom ett arf af
hennes fäder, och der alla föremål voro, så att säga,
inmängda med minnena af deras makt och rikedom.

Med lutad panna och sammanknäppta händer stod Martina
på något afstånd och betraktade henne med blickar,
i hvilka glädjen lyste genom tårar, då dörren öppnades
och ett lätt rop undföll henne.

»Är någon ny olycka å färde?» frågade grefvinnan och
reste sig.

»Min mor!» ljöd med sakta röst en vacker manlig stämma.

»Herman? ...   Min son? ... Nej, det är icke möjligt!»

»Jo, det är det! Det är verkligen han. Måtte blott
icke öfverraskningen af min oväntade återkomst bekomma
er illa!»

»Det är som lyckan ville förkrossa mig! Men frukta
icke! Skulle den, som burit så mycken motgång,
sakna kraft att bära medgången? Nej, var utan oro,
men säg mig hvarifrån du kommer och hvad som fört
dig hit?»

»Då jag kom till Wien, för att gå i österrikisk tjenst
i kriget mot turkarne, yppade sig förhållanden, som
ändrade mina afsigter och läto mig finna större fördel
vid att vända mig till Frankrike och inträda i dess
tjenst under Condés eller Turennes fanor. Emellertid,
innan jag för detta ändamål afreste från Wien, fick
jag höra talas om att der uppehöll sig en person, som
med skicklighet öfvade den nyss uppfunna konsten att
bota blindhet medelst stick i ögat 
Så kallades på den tiden operation af starr. 
och derför gjort
sig bekant i flera af Tysklands större städer. Sedan
jag fullt gjort mig förvissad om riktigheten häraf
uppsökte jag och föreslog honom en resa hit till
Sverige, för att undersöka
om ni genom detta medel kunde återfå er syn, samt
beslöt, då han visade sig benägen dertill, att åtfölja
honom hit, för att bevittna och, som jag hoppas,
få beprisa lyckan af utgången.

Det dröjde ej länge innan den åtföljande läkaren eller
doktor Hauser, som han kallade sig, fick företräde och
lemnade ett hoppgifvande löfte om kurens framgång.

*

Emellertid hade grefvinnan, öfverväldigad af alla
dessa öfverraskningar, som så omedelbart efterföljt
hvarandra, icke märkt Martinas frånvaro, förrän
hon, återkommande till sin lugna jemnvigt, saknade
denna förekommande tjenstfärdighet, som om den icke
alltid lyckades bespara henne mödan att uttala sina
önskningar, dock alltid var färdig att komma dem till
mötes, och hon kallade på Märta.

»Fröken Segerhjelm lemnade rummet genast efter min
ankomst, kanske af fruktan att genom sin närvaro
störa våra förtroligare meddelanden«, sade Herman.

»Fröken   Segerhjelm?    Hvarifrån  tog du den
tanken?»

»Från henne, som jag såg här vid mitt inträde.»

»Martina Segerhjelm? ... I dag kan ingenting mera
förundra mig.»

»Och hvarföre skulle detta förundra er?»

»Emedan ... emedan ... jag har några ord att
säga Martina mellan fyra ögon. Behagar du tillsäga
Österbom, att han anmodar henne komma hit.»

Herman gick, och några ögonblick derefter inträdde
Martina.

»Det är en öfverraskningarnes dag i dag», yttrade
grefvinnan.

»Det är icke tid mera att förneka sanningen. Jag är
upptäckt, men, nådiga grefvinna, ni skall icke neka
mig tillgift för mitt bedrägeri!»

»Det är du, som gjort dig mig förbunden, då jag trodde
motsatsen. Jag är din gäldenär.»

»Säg icke så, eller ni kommer mig att rodna af
blygsel. Den tillfredsställelse jag känt öfver att få
dela er ensamhet har tusende gånger öfvervägt mödan
af mina små tjenster, och minnet af en ståndaktighet
och inre kraft sådan som den, hvaraf jag här skådat
exemplet, är en skatt för lifvet, som står högt öfver
hvad tacksamheten kan återgälda.»

Grefvinnan svarade icke härpå och Martina sökte
förgäfves att i uttrycket af hennes ansigte läsa
hennes tankar.

»Om ni från denna stund finner mig öfverflödig, kan
ingenting förhindra påskyndandet af min återresa.»

»Nej, Martina, nu är det jag som ber: stanna tills
mitt öde är afgjordt! Jag känner nu hur behöflig du
blifvit mig och att jag icke kan undvara dig.»

Martina fattade hennes framräckta hand och fuktade
den med en tår, som hjertats rörelse afpressade hennes
öga.

Några dagar derefter skulle det afgörande försöket
anställas. Sticket lyckades, och den första
ljusstråle, som föll i grefvinnans förmörkade öga,
belyste bilden af hennes son. Hon hann dock knappt
sträcka sina armar emot honom, förrän hon åter
befann sig i mörkret, der hon ännu måste tillbringa
veckor innan utgången blef förvissad. Denna tid
lemnade rum för många tankar och iakttagelser. Då
bindeln slutligen aflöstes och hon åter med seende
ögon skådade denna verld, hvars skiften af lycka
och olycka, höghet och förödmjukelse, glädje och
sorg hon i så rikt mått pröfvat, sade hon med en
röst, som kom ur djupet af hennes själ: »Jag skulle
betunga din jord, o Herre, med bördan af ett otacksamt
hjerta, om jag med den syn, du återskänkt mig, kunde
uthärda anblicken af något ansigte, på hvilket jag
satt sorgens stämpel. Nej, Herman; äfven med mina
förmörkade ögon läste jag ditt hjertas hemlighet; jag
såg, att du ville uppoffra hela ditt lifs sällhet för
hvad du ansåg vara din sonliga pligt. Men den kärlek,
som jag en gång ville förhindra, skänker jag nu min
välsignelse. Min ålderdoms stolthet skall blifva, att
icke se mig omgifven af andra än lyckliga menniskor,
och med en moders ömhet skall jag öppna min famn för
Martina.»

Det dröjde ej länge innan Martina med en dotters
kärlek tryckte sig till grefvinnans hjerta och kände
hennes armar i ett enda famntag omsluta sig och
Herman.

*

Moln och aftonsol.

Första Advents-söndagen, det nya kyrkoårets
begynnelsedag, var inne, då Malin Segerhjelm på
morgonen emottog ett bud från drottning Ulrika med
begäran, att hon måtte infinna sig hos henne innan
hon begaf sig till kyrkan. Då Malin kom, fann hon
drottningen sittande i en hvilstol, blek och som det
syntes nedstämd till lynnet, men helsande henne med
denna mildhet, som aldrig, hvarken under smärtans
eller sorgens stunder, öfvergaf henne. »Som du ser»,
sade hon, »är jag af opasslighet hindrad att deltaga
i den allmänna gudstjensten och höja min röst med
församlingens till den Högstes lof och åkallan af
hans hjelp samt offra en skärf till kyrkans båtnad,
hvarföre jag åt dig vill uppdraga detta sednare.»
Hon lade henne härvid några guldmynt i handen. »Bed
för öfrigt godt för mig och instäm ur mitt hjertas
djup i bönen för konungen, mina barn och riket, ja,
för alla dess inbyggare och äfven enkedrottningen.»

»För enkedrottningen?»

»Att hon icke älskar mig, är mig väl bekant; men vi
böra ju bedja äfven för våra ovänner?»

»Ja, att deras hjertan måtte förändras och dermed
deras lefverne.»

»Det vågar jag icke hoppas af henne, hvad mig
angår. Hennes hat, hennes missundsamhet mot mig
känna inga gränser. Det ena såret hinner ej läkas,
innan ett nytt är slaget. Hvarje kärlighetsbevis af
min gemål blir af henne motarbetadt. Hon skulle vilja
beröfva mig intill mina barn, om hon det kunde. Dock,
deras och mina vänners hjertan skall hon ej lyckas
att frånvända mig.»

En snyftning lät härvid höra sig, och Malin betviflade
icke att den ju framkallades af något nytt prof af
enkedrottningens småsinne eller bitterhet.

»Det blir mig svårt att bedja för den, som aldrig
tröttnar att såra ett hjerta, så ädelt och ömt som
edert», sade hon.

»Vore det blott mitt hjerta! Men min gemål blir
misskänd, klandrad och illa bedömd af främmande, och
detta är hvad som mest grämer mig. Danska ministern
...» Hon afbröt sig, liksom tvekande om hon borde
fortfara, hvarpå hon återtog: »Din osvikliga vänskap
är alltid den samma! Till dig vågar jag förtro
mig! Alltså, danska ministern, som i går hos mig hade
sin afskedsaudiens, lät mig förstå, att det kommit
till hans kunskap, att enkedrottningen sökt intala
konungen att jag, på ett honom förnärmande sätt,
använde mina penningar, då jag lät dem utgå till
understöd åt familjer, som blifvit lidande genom
reduktionen, på grund hvaraf han borde minska mitt
årliga anslag; samt att hon äfven sökt motarbeta en
hans plan, att begåfva mig med det af honom nyss af
grefve Stenbock köpta Karlberg, det hon sjelf önskar
äga, för att liksom vid Drottningholm, Ulriksdal
och flerstädes kunna lemna minnen af sin smak för
byggnadskonst och förskönande anläggningar; samt
slutade med att uppmana mig att kraftigt sätta mig
emot hvarje intrång i mina rättigheter, i hvilket
annat fall han anser sin pligt fordra, att till min
broder, konung Kristian, inberätta förhållandena.»

»Och för henne vill ni bedja genom mig? Ack, återtag
denna begäran, eller ni tvingar mig att med falskheten
på mina läppar tala till Gud!»

»Nej, till en sådan synd vill jag icke göra mig
skyldig! Måtte det nya kyrkoårets första högtid endast
samla uppriktiga och kärleksfulla böner inför Herran,
ur milda och försonliga hjertans djup!»

Här uppstämde klockorna från Storkyrkan sitt
högtidliga ljud, och bedjande Malin återkomma på
hemvägen från kyrkan, bjöd drottningen henne farväl.

Med förgråtna ögon kom hon efter gudstjenstens slut
tillbaka, och utan att söka dölja den sinnesrörelse,
hvaraf hon
var uppskakad, sjönk hon ned för drottningens knän,
fattade hennes händer och öfverhölj de dem med kyssar,
under det hon snyftade högt.

»Hvad har händt dig, Malin? Har någon olycka träffat
dig?» frågade drottningen.

»Mig? Vore det ingen annan! Ack, ers majestät, ert
hjerta skall brista, och dock, ni måste veta det;
det kan icke fördöljas. Gud ske lof, att ni sjelf
icke var i kyrkan!»

»Säg då hvad det är! Denna ovisshet är plågsammare
än den förfärligaste visshet.»

»Ni stod så lifligt för mina tankar; mitt hjerta var
så fullt af andakt vid den bön ni ålagt mig att för
er bedja, då ... ack, då ... i tur efter konungen
enkedrottningen nämdes, nämdes före eder ... Ack,
ers majestät, på en gång rycktes mitt hjerta både
från andakt och himmel och fylldes med bitterhet,
djup, hatfull bitterhet. Ni vet nu allt.»

Huru detta skulle träffa ett sinne, så gudfruktigt,
känsligt och samvetsömt, som drottningens, är lätt att
fatta. Hon blef sittande med sammanknäppta händer,
stel och orörlig. Ingen suck pressade hennes bröst,
ingen tår fuktade hennes öga. Hon satt som känslolös,
bedöfvad. Af detta slag kände hon sig djupare
förkrossad, än af allt hvad hon förut lidit. Intet
hade så som detta träffat hennes ömtåligaste känsla,
just den hvaraf hon hämtade sin kraft, sitt stöd
mot alla andra sorger. Malin nästan ångrade, att
hon bringat henne den smärtande underrättelsen, men
den kunde ju icke förhållas henne eller åtföljas
af ett varmare deltagande, än det, som kom ur
hennes hjerta. Vid detta brast också slutligen den
förstening, som tycktes fängsla drottningens väsende,
och lutad mot Malins bröst gaf hon sina känslor luft i
snyftningar och tårar. Malin stannade det återstående
af dagen vid hennes sida. Under den sömnlösa natt,
som följde derpå, framställde sig för Ulrikas upprörda
sinnen enkedrottningens beteende i hela styggelsen
af dess ursprungliga låghet, och mellan bön och
sjelfpröfning fattade hon det beslut, för hvars
verkställande hon bestämde den kommande dagen.

Hon anhöll då att hos enkedrottningen och i hennes
närvaro få ett samtal med konungen. Hon fann konungen
der före hennes ankomst. Vid hans åsyn trängde henne
tårarne i ögonen och ödmjukt närmande sig honom sade
hon: »Jag ber ers majestät att af dess egen mun få
erfara huruvida det är sant, hvad man berättat mig om
den förändring, som med gårdagen skulle hafva inträdt
i kyrkobönerna för det kungliga huset?»

»Ni torde icke böra ifrågasätta, att någon skulle
våga bedraga er», svarade konungen kärft.

Drottningen drog ett djupt andedrag, derpå sade hon:
»Det är då icke nog, att ni vid alla verldsliga
tillfällen sätter er gemål i andra rummet? Äfven
i Herrans hus, inför hans ansigte och församling
tränger ni mig undan närmaste rummet till er dyra
person. Edra undersåter få icke hafva mig i kärlek
närmast eder. I sina böner för sin kära öfverhet
skola de skjuta sin konungs gemål tillbaka för en
främmande ...»

»En främmande?» afbröt Hedvig Eleonora med darrande
läppar. »Liksom icke jag varit dessa undersåter bekant
förr än ni; liksom icke jag en gång kallat dem för
mina, och fört regementet öfver dem? Ni torde besinna
detta och återtaga er anklagelse.»

»Jag kallar främmande en hvar, som vill tränga sig
emellan en man och hans hustru. De äro icke två utan
en inför Gud; och hvar och en som vill söndra hvad
han har förenat är som det främmande knifsbladet,
som vill tränga mellan barken och trädet för att
lemna det att vissna och dö.»

Hedvig Eleonora blef blek om nästippen och råkade
i en häftig skakning. »Och ni tillåter er gemål att
föra ett sådant språk emot er fru moder?» sade hon
till konungen, hvarpå hon vände sig till Ulrika och
tillade: »Ni glömmer till hvem ni talar, och hvad ni
är skyldig min rang, min ålder och egenskapen af hans
majestäts, er herres och gemåls fru moder.»

»Nej, ers majestät, jag glömmer intet, intet intill
hvarje prof på köld och ovilja ni hyst mot mig från
den första stund jag satte foten på Sveriges jord;
intet, intill hvarje min rättighet till min gemåls
förtroende och kärlighetsbetyg, som er afund trampat
under fötterna; intet af den smärta, som pressat så
många suckar ur mitt bröst, så många tårar ur mina
ögon, och med minnet af allt detta tvekar jag icke
att i min gemåls åsyn säga, att utom er inblandning
i vårt inbördes lif hade mycket mellan honom och
mig varit annorlunda, och de bland hans undersåter,
som hålla den pligten helig, att ära en trogen maka,
varit besparade upptäckten af en fläck på den sol, som
förelyser dem med exemplet af så många sköna dygder.»

Den djupa känsla af liden oförrätt och den rättmätiga
förtrytelse, som framkallade dessa ord från den
milda drottningens läppar, gåfvo dem en kraft,
som förstummade sjelfva Hedvig Eleonora. Hon drog
efter andan, hon försökte tala; hon började den ena
meningen efter den andra, men, liksom förkastande
sina egna ord, utbrast hon slutligen, med ett rop,
så högt, att Armida började skälla dervid: »Det är
förskräckligt!» Derpå sjönk hon tillbaka i soffan
med näsduken för ansigtet, döf för allt det buller
Armida gjorde, och darrade i alla lemmar.

Konungen kände sig i högsta grad besvärad och
handfallen. Här var icke fråga om att reda sig hvarken
med svärd eller maktspråk, och andra vapen voro honom
främmande. Enkedrottningen satt orörlig, kippande
efter andan, Ulrika stod lugn och värdig, betraktande
sin gemål. »Jag dör!» ropade enkedrottningen, för
att påskynda ett afgörande slag i saken.

»I himlens namn, min gemål, sök att blidka min fru
moder!» sade konungen. »Ni ser hennes vrede och hvad
hon lider deraf.»

»Nej, ers majestät, jag skulle rodna inför honom,
som ransakar våra hjertan, och inför eder, om jag
kunde förmå mig till ett sådant skrymteri! Jag
har ingenting att blidka, ingen ursäkt att göra,
ingen godhet att påkalla, endast hat och ovilja
att påräkna. Att förlåta är min pligt, och om kraft
dertill skall jag anropa honom, som lärde att bedja:
'Förlåt oss, såsom vi förlåte dem oss skyldige äro!'»
Med dessa ord lemnade hon rummet.

Knappast hade hon tillstängt dörren, innan Hedvig
Eleonora reste sig upp med fulla lifskrafter och
sade:

»Och henne rosar folket som ett mönster af godhet
och mildhet! Och hon talar om den ära mannen bör
visa sin hustru, då hon åsidosätter den hon är
skyldig sin herre och gemål till den grad, att
hon på hans bekostnad söker tillvinna sig hans
undersåters hyllning! Eller hvad är det annat,
att med gåfvor öfverhopa dem, af hvilka han till
sitt rikes båtnad och väl återkräfver dess på dem
förslösade egendom? Ja, min herr son, var öfvertygad,
att hennes så kallade välgörenhet inte är annat än
lök på laxen af de känslor adeln mot er hyser och
att hvarje vän hon vinner ger er en fiende.»

Karl såg bekymrad ut, men teg.

»Och dertill låter ni etthundraåttatusen riksdaler 
Fyrahumdratrettiotvåtusen riksdaler  riksmynt,
enligt nu gällande mynt, drottning Ulrikas  årliga
anslag.    Fryxells berättelser ur svenska historien,
del. 19, sid. 62, noten.
årligen utgå af kronans medel, dessa, som ni i öfrigt
så sorgfälligt använder till landets fördel? Om ni
ännu har något förtroende till er moders ord, så ber
jag, att ni måtte besinna de råd, jag redan förut
gifvit er med afseende härpå, liksom på gåfvan af
Karlberg.»

»Jag ber ers majt icke hysa några tvifvel om min
sonliga vördnad för dess höga ord och råd! Och nu
vill jag låta tillkalla fröken Greta, emedan det
tyckes mig att ni behöfver hennes omsorger, för att
återvinna ert lugn och hämta er från er rörelse.»

»Greta?    Ni vet då icke hvad som händt henne?»

»Nej, derom har jag icke hört något talas.»
»Hon sjuknade i går i häftig feber, och är i dag
flyttad till södra flygeln, af fruktan att det kan
blifva den gängse, smittsamma rötfebern. Emellertid är
strängt förbud utfärdadt mot hvarje slags gemenskap
mellan denna slottsdel och den af oss bebodda, på
det vi, med Guds nåd, må blifva bevarade från faran
af en så dödlig sjukdom.»

»Måtte Gud nådigt derifrån bevara oss!» sade konungen
och lemnade rummet.

Då han passerade vaktsalen, varseblef han ett
fruntimmer, som vid hans åsyn gick honom med
säkra steg och värdig hållning till möte och sade:
»Lyckan gynnar mig, att jag här äfven träffar ers
majestät! Jag skall då på samma gång få nedlägga
offren af mitt hjertas tacksamhet för båda deras
majestäters fötter!»

Karl betraktade henne uppmärksamt och med förundran,
derpå sade han: »Grefvinnan Agathen, om jag ej
bedrager mig?»

Grefvinnan -- ty det var verkligen hon -- gjorde en
jakande åtbörd. »Föremålet för er nåd.»

»Haf godheten gifva mig den angelägenhet, som för
er hit, något närmare tillkänna, men dessförinnan»,
tillade han, då han såg en färgskiftning på hennes
ansigte och en svigtande lutning i hennes hållning,
»gif er tid att hämta er, och låt mig föra er in till
hennes majestät, min fru moder!»

»Jag önskar ingenting högre, och kunde ej träffa
det lyckligare, sedan jag förgäfves sökt företräde
hos ers majestät sjelf», sade grefvinnan och tog
konungens hand, som han räckt henne för att stödja
hennes vacklande steg.

Inkommen till enkedrottningen förde han henne till
en stol och sade: »Hennes majestät tillåter er utan
tvifvel att återhämta edra krafter, hvaraf ni synes
vara i behof.»

»Jag tackar!» sade grefvinnan i det hon lemnade hans
hand och återtog sin upprätta ställning. »Sorger
och bekymmer hafva väl försvagat mina krafter,
men tacksamheten återger mig dem inför mina höga
välgörares ögon! Försmå icke dessa tårar, som känslan
af ers majestäts nåd afpressar mig, denna nåd, som
gifvit lugn åt mina gamla dagar och utan hvilken min
återvunna syn ej skulle varit annat än det bortryckta
täckelset öfver min nöd och fattigdom.»

»Jag förstår er icke, min grefvinna», sade konungen
helt brydd. »Ni talar om saker, som jag icke känner.»

»Det är omöjligt! Men om så vore, tillåt mig
påminna er om eftergiften af den sista till mig
ställda kronofordran på trettiotvåtusen daler
silfvermynt, hvilkas erläggande skulle bringat mig
till tiggarstafven.»

Konungen blef i högsta grad förlägen och stammade
rodnande: »Eftergift, eftergift? ...»

»Eller hvad namn behagar ni gifva detta mig
tillställda qvitto på en skuld, som jag icke förmådde
betala, och för hvars utkräfvande man redan börjat
taga min egendom i mät? Dock, hvad gör namnet emot
handlingen, som i alla tider skall heta kungligt
ädelmod?! O, ers majestät, jag önskar, att ni ett
ögonblick kunnat känna tyngden af den börda, som ni
lyftat af min åldriga skuldra, och att ni kunnat
räkna suckarne af de många fattiga på Åkertuna,
hvilkas understöd torde upphört med en ny ägare,
för att er tillfredsställelse måtte vara så rik,
så fullbräddad som ni förtjenar.»

Konungen stod som på glödande kol, men grefvinnan
märkte det icke utan fortfor, vändande sig till
enkedrottningen:

»Och ni, nådiga drottning, hvilket prof på kunglig
frikostighet har jag icke af er emottagit? Detta
smycke, som ni först betalt och sedan låtit återställa
mig, skall aldrig af mina ögon skådas utan hågkomst
af ert ädelmod. Välsignelsen af sådana godhetsprof,
som jag af deras majestäter erfarit, skall förstumma
bitterheten af mången klagan bland landets barn och
bringa himlens frid öfver deras dagar.»

»Det fägnar mig, min grefvinna, att återse er i
Stockholm», sade enkedrottningen. »Er syster, fröken
Greta, har sagt mig, att ert tillstånd varit mycket
svagt. Jag hoppas emellertid, att ni icke haft någon
gemenskap med henne sedan er ankomst hit.»

»Frukta icke ett sådant brott mot den försigtighet
ers majestät låtit föreskrifva. Först sedan jag här
atbördat mig den skuld, tacksamheten lagt på mitt
hjerta, skall jag känna mig fri att uppfylla de
pligter jag i öfrigt äger.»

»Ni lugnar mig således i afseende på min farhåga
för smitta; men jag tillråder grefvinnan att äfven
för sin egen del iakttaga försigtighet!» sade Hedvig
Eleonora.

Grefvinnan betraktade henne förvånad. Hon visste icke
huru hon skulle tyda detta främmande och afvisande
bemötande af hennes tacksamhet, ej heller det
besvärade i konungens hållning. Sedan hon frågat sig
sjelf om den möjliga anledningen dertill, sade hon:
»Om betygandet af min djupa erkänsla synes komma
sent inför deras majestäter, är det emedan jag i
mitt mörker och min enslighet hvarken funnit en öppen
väg eller värdig tolk derför. Med min återvunna syn
är detta förändradt, och den första gång jag vågat
utsätta mina ögon för luftens inverkan har det skett
för att få hugna dem med mina höga välgörares åsyn.»

»Den välgerning, ni tillskrifver mig, är mig obekant»,
sade konungen och vände sig mot fönstret.

»Hans majestät konungen tyckes önska ett slut på
detta uppträde, tillönskande eder, liksom jag, all
lycka och välgång!» sade Hedvig Eleonora. »Men ännu
en gång: Akta er för att besöka Greta, om ni vill
undvika faran att blifva smittad och dö.»

Grefvinnan drog sig härvid stum och förvånad tillbaka,
utan att kunna förklara för sig orsaken till detta
oväntade bemötande.

Efter hennes bortgång blef Karl stående tankfull
och orörlig vid fönstret, tills han slutligen med
halfqväfd röst frampressade: »Min gemål! ... Det
är välsignelsen af din godhet, som skall förstumma
förbannelserna öfver mig! ... Nej, intet öre skall
fråntagas dig af det anslag jag åt dig bestämt! Förr
ville jag sjelf sakna medel till landets behof!» Och
med dessa ord lemnade han rummet och sin ingalunda
belåtna moder.

Förtrytelsen stod tecknad i hvarje hennes drag; men,
såsom läsaren lätt inser, var den af sådant slag,
att den måste sväljas   i   tysthet,   hvilket
gjorde  den  ännu bittrare.    Hade fröken Greta
nu än varit tillgänglig för hennes förtroende, så
hindrade dock beskaffenheten af det samma henne
från att nedlägga det i dennas sköte.   I denna
belägenhet lemna vi henne, för  att   i   stället
följa grefvinnan Agathen till Segerhjelm -- som vid
sitt namn nu fästat ryktets ära -- för att af honom,
såsom  Martinas  giftoman, formligen för sin son
anhålla   om hans samtycke till ägandet af hennes
hand -- en bön, hvilken icke rönte något afslag.

Af fröken  Greta, hvilken grefvinnan derpå besökte, blef
hon   till   fullo   styrkt i den  vaknade insigten
om sitt misstag 
rörande den kungliga gifmildheten.    Det fanns,
sade den förstnämda,   blott   en person,   som den kunde
tillskrifvas, och till
denna försummade icke grefvinnan att hembära sin
tacksamhet.

Ulrika tillät henne dock icke komma långt i det
kapitlet, innan hon afbröt: »Den som fått på sin
lott den sälla pligten att öfva hjelp, bör känna sig
tacksam för lyckan att hafva blifvit hänvisad till
ett föremål så värdigt deltagande och välvilja, som
jag i er träffat, hvarföre jag icke kan tillräkna mig
som förtjenst, hvad som egentligen ger mig ett nöje.»

»Så   kan   endast   ädelmodet tala!    Men tillåt
mig fråga hvem som kunnat väcka ert deltagande
för den blinda, den för verlden   döda   enkans
bekymmer   och sorg, och uppkallat er godhet till
hennes räddning?»

»Hvem? ... Förlåt, min grefvinna, att
jag lemnar denna
fråga obesvarad af fruktan att förråda en hemlighet,
som grannlagenheten torde önska att bevara.»

Grefvinnan frågade ej mera, men en röst inom henne
sade hvem hennes förespråkarinna varit, och hon lemnade
Stockholm med namnet Segerhjelm så djupt intryckt i
sitt hjerta, som hade det varit ditristadt med sexton
anors kraft.

Efter några dagar öfverlemnade Karl sjelf till sin
gemål ett gåfvobref på Karlberg, emedan, som han sade,
han hoppades att stället, i anseende till dess närhet
till hufvudstaden och
dess vackra belägenhet, skulle blifva för
henne en passande och angenäm vistelseort under
sommarmånaderna.

Hade Karl lärt sig att bättre känna sin gemåls
hjerta, skulle han, af den rörelse hon härvid visade,
lätt kunnat finna, att den gällde något annat än
lustslottet, och att tårarne i hennes ögon tolkade
en glädje och tacksamhet, djupare och innerligare, än
fägnaden öfver en verldslig gåfva hos henne förmådde
framkalla. Emellertid hade han uppfyllt en sitt eget
hjertas bättre föreskrift och lemnade henne med den
önskan, att hon måtte finna trefnad på stället och
sin helsa der förbättrad.

Att det drag af Karls ömhet, som hon häri trodde
sig finna, gjorde Karlberg till hennes käraste
vistelseort, kunna vi antaga såsom afgjordt. Så
fort träden slogo ut och luften blef varm om våren,
längtade hon dit ut. Der fann hon det lugn och
den stillhet, som blifvit ett vilkor för hennes
lycka. Malin blef äfven der hennes förtroliga
sällskap. Stödd vid hennes arm älskade hon att vandra
i skuggan af den vackra parken och tala om sitt
kära Köpenhamn och sina glada barndomsminnen, eller,
hvilande på en trädgårdssoffa, se sina barn springa
omkring med Malins i solglittret mellan löfven på
gångarne i de lummiga alléerna, alldeles såsom de
sjelfva gjort på de kungliga lustslotten i hennes
fädernesland; »Måtte vår vänskap öfvergå på dem!»
var då den önskan, som ofta dykade upp ur djupet af
hennes hjerta. Äfven här gjorde hon sig
älskad genom inrättningar till de fattigas understöd
och utdelande af frikostiga gåfvor till alla
behöfvande. Så genomlefde hon de sista somrarne af
sin lefnad, tills hon slutligen kände sanden nära
utrunnen ur timglaset. Hon ville då icke återvända
till staden, utan bad att hon måtte få dö på detta
älskade ställe. Här fick hon äfven till fullo erfara
uppfyllandet af den gamla spådomen, »glädjen skall
icke öfvergifva dig». Här, under de sista dagarne
af sitt lif, såg hon konungens kärlek i dess hela
fullhet: såg honom oupphörligen omgifva henne; än
på knä vid hennes säng, anropande himlen om hennes
förbättring eller sjelf deltagande i omsorgerna
om hennes skötsel; än under qväfda snyftningar
betraktande henne från något hörn af rummet, alltid
sysselsatt med henne och endast med henne. Här
såg hon isskorporna smälta från hans bröst, och
i hans varma famn vågade hon nu uttala sina förr
tillbakavisade böner för de olyckliga, som mest
skulle förlora genom hennes bortgång. Här kände hon
sin kallnade hand värmas af hans brännande tårar,
och erfor att

intet fins,
som icke vins
af kärleken, som lider Fryxells berättelser, del. 19, sid. 81.,

och hade hennes öra kunnat uppfånga ett menskligt
ljud, sedan det slutit sig för verldens, skulle
hon hört denna klagan, då han slet sig från hennes
dödsbädd: »Här lemnar jag mitt halfva hjerta.»

(Slut.)



Allmännyttigt.



Sjelfarbetande ångtvättapparat. Allt med ånga! Ja,
det kan nu ingen hjelpa; vi lefva i en tid, då ångan
och jernet hafva herraväldet. Hvarföre skola då icke
de goda verkningarne af denna kraft äfven sträcka
sig till det husliga arbetet. Må vi icke låta den
välkända svenska trögheten qvarhålla oss vid det
gamla, utan oförskräckt pröfva det nya och använda
det, om det befinnes godt.

En sådan ny sak, som torde förtjena
husmödrarnes uppmärksamhet, se vi i nedanstående
figur. Ångtvättapparaten är en kopparkittel, som
ett stycke ofvan botten är försedd med en sil,
genom hvilken ångan från det underliggande vattnet
kan tränga upp till linnet, under det att vattnet
sjelft stiger
genom de på silen fästade rören och utgjuter sig
öfver kläderna.

(Ångtvättapparat)

Då kitteln skall begagnas, lägger man på dess botten
en viss mängd såpa, allt efter kokapparatens storlek,
sätter derpå in silen och häller kallt, mjukt vatten
i pannan till en höjd af en eller två tum öfver
silen. Mera får man ej taga, liksom man endast till
två tredjedelar af pannans höjd får fylla den med
linne. Man lägger nu tvätten, hvilken tolf timmar
förut bör vara ingniden med såpa, på silen, slätt
och ordentligt, och packar den tätt intill pannans
väggar och rören. Derefter pålägger man locket och
låter kläderna, från det ögonblick vattnet börjar koka, stå en god timme på
elden. Under denna tid måste vattnet oafbrutet koka
och locket bör icke onödigtvis upplyftas. Efter
timmens slut upptagas kläderna och sköljas i
hett vatten, på det att den upplösta smutsen må
aflägsnas. Härefter sköljas de i kallt vatten på
vanligt sätt.

Skola kläderna samtidigt blekas, så blandar man
i vattnet en matsked pulveriserad borax. Tjocka
ylletyger, t. ex. flanell, böra inläggas först sedan
vattnet är mycket varmt. Färgadt tyg må man aldrig
lägga tillsammans med linnekläder. Oäkta färger
förstöras af ångtvättning.

Efter begagnandet måste pannan äfvensom det inre af
rören torkas väl.

Denna, som det synes, ytterst praktiska apparat är
uppfunnen i Tyskland, men vi förmoda att den snart
skall blifva tillgänglig äfven i vårt land.



Att förvara potatis en längre tid. Potäterna måste
fullkomligt mogna och så torra som möjligt inläggas i
källaren, och om de skola utbredas på jorden, således
icke förvaras i kistor eller tunnor, måste jord
och väggar vara belagda med halm. Äfvenledes är det
rådligt, att lätt och tunt betäcka potäterna, hvilket
är så mycket nödvändigare, så snart ett källarhål
finnes i närheten af de upplagda potäterna. Underlåter
man det i sådant fall, så skola de af luften bestrukna
potäterna alltid antaga en oangenäm smak. Nu röker
man i källaren emellanåt med svafvelånga och en gång
hvar fjerde till hvar åttonde vecka med chlorkalk,
hvilket sker enklast derigenom, att man ställer något
litet med vatten blandad chlorkalk i en platt skål att
fördunsta. De så förvarade potäterna gro nästan alls
icke, vissna eller ruttna icke och behålla sin goda
smak. Äfven alla andra slags grönsaker, till och med
kött, vildt och fisk, i rått eller kokt tillstånd,
hålla sig länge friska och goda i ett rum, hvarest
chlordunst är utbredd.



Polervax för möbler. Man har uppfunnit en ny salva,
som är särdeles lämplig till polering. Den består
af följande ingredienser och beredes på följande
sätt: 4 lod hvitt vax öfvergjutes i ett lerkrus
med 3 lod terpentin, hvarefter kärlet tillslutes
medelst öfver det samma bundet skrifpapper,
och innehållet sammansmältes vid modererad värme,
t. ex. i något varmt vatten eller på en icke särdeles
het kakelugn. Man
låter blandningen afkylas långsamt, tills massan
börjar blifva hvitaktig och fastare, tillsätter
då 2 lod stark sprit och omrör det hela, tills det
blifvit fullkomligt blandadt och massan kallnat. I
stället för en del terpentinolja användes stundom
lavendelolja, hvilket dock icke har någon annan
fördel, än den, att lukten blifver något mindre
obehaglig; men den sednare oljan är också mycket
dyrare. Om man i stället för 2 använder 4 lod sprit,
så blifver polervaxet derigenom i flera hänseenden
ytterligare förbättradt; men det är då nödigt att
gnida något mer och till sist med en ren, fullkomligt
torr duk. 



Sätt att bedöma chokladets äkthet. Intet
näringsmedel är så ofta utsatt för förfalskning
som chokladet. Denna förfalskning är så betydande,
att chokladet ganska ofta är en konstprodukt, som
innehåller allt, blott icke det, hvaraf det skall
bestå, nämligen ren kakaomassa. Besinnar man, att
i handeln förekommer choklad till mer än hälften
billigare pris, än en lika qvantitet ren kakaomassa,
så framgår redan deraf, att det är omöjligt att för
sådant pris erhålla choklad. Man får en produkt af
finmalna kakaoskal, rostadt mjöl, renad nöttalg 
och något kryddor. Också måste anmärkas, att
de så mycket prisade äkta chokladsorterna, trots
de berömda firmornas prismedaljer, icke sällan äro
förfalskade. Som nu chokladet helt visst hör till
de mest närande och med helsan förenliga dryckerna,
så torde det vara önskligt att hafva ett medel att
bedöma chokladets äkthet. Och ett sådant medel är
följande: Man upphettar 1 del choklad med 10 delar
vatten till kokning, låter lösningen kallna, hvarvid
bildar sig en rödbrun afsats, och gjuter den nu på ett
filtrum af vanligt filtrerpapper. Vätskan filtrerar
temmeligen hastigt igenom, filtratet visar sig klart
och af ljusröd färg, har en behagligt söt smak af
kakao och på filtret qvarblifver en brun massa,
hvilken efter torkning lemnar ett lätt, rödbrunt,
icke sammanbakadt pulver. Var chokladet förfalskadt,
så passerar blott mycket långsamt en dunkel, smutsig,
gul vätska af vidrig söt smak genom filtret och på det
samma qvarblifver ett segt klister, som torkar blott
långsamt och lemnar en seg, sammanbakad massa. Ju
mera chokladet var förfalskadt med mjöl, desto segare
är afkoket.



Logogryf.

Poeten mig som Floras dotter aktar 
Och nämner mig ibland uti sin "flygt", 
Men prosaisten afvogt mig betraktar 
Och såge gerna mig från jorden ryckt. 
Och dock, hur täck jag är! hur gerna plockar 
Mig nordens dotter, der jag blygsam står, 
Och fäster mig i sina ljusa lockar -- 
En blomma mera i en nyfödd vår --! 
Hur ofta på en ynglings ömma frågor 
Den blyga flickans enda svar blef -- jag; 
Hur jag har sett dem stiga, känslans vågor, 
Hur jag har hört dem klappa, hjertats slag!
I ljufva minnen! Slumren tyst och stilla 
Uti min kronas rund -- en vänlig famn! 
Få se om med mitt prat jag nu gjort illa 
Och låtit ana allt för fort mitt namn! 
I åtta delar detta namn sig gömmer 
Och lemnar härmed gissningsfältet fritt:
En källa, vid hvars rand man sorgen glömmer 
Och lifvet ser i rosenrödt och hvitt; 
En liten växt, som stor förändring tarfvar 
Förrän som puppan den oss sluter in; 
Hvad lämpar sig ofantligt väl för skarfvar 
Såväl på vanligt tyg som ock på skinn; 
En utaf jordens vidtomskrifna floder -- 
I hvilket land den gisse, som förmår --; 
Hvad gerna man kan nämna "orons broder" 
(Allenast dock för honom som det får);
Hvad frost skall ha', förr'n riktigt väl det smakar
Och hackas bör som nästans rykte smått; 
Preposition, som rummets helgd bevakar; 
Ett föremål, för vatten afsedt blott; 
En fyllnadsbit, som nytta nog kan göra,
Om blott med smak och kraft den passas i;
Hvad bonden brukar att sitt långa öra,
Då han betänksamt börjar sitt: "för si!"
Det, hvarpå ytterst dock baletten hvilar
Och hvarförutan den ej funnes till;
En hafvets son, som uti bugten ilar
Och som på land man skådar helst med dill;
På lagförslag i England en benämning
Och på affisch och räkning äfvenså;
Present, som alltid verkar en förstämning,
Då vi af lifvets lotteri den få;
Ett stycke hund, som dock ej hund kan nämnas
-- Det låter konstigt, men är enkelt nog --
Hvad i förvar åt jordens sköte lemnas
Med fullt förtroende, och det med fog;
Hvad till sin grund ej annat är än väder,
Men som respekt har med sig likaväl;
En härold, som för dativen uppträder
Och som sin plats försvara kan med skäl;
Hvad flickan gör sig, då hon vill behaga,
Fast ingenting hon vinner just dermed;
Hvad fantasi'n kan för en klippa taga,
Fast det betydligt tål att prutas ned;
Ett utrop, som kan flera känslor tyda,
Alltefter röstens tonfall, det förstås;
Hvad till att vara qvinnan ej sägs pryda,
Långt hellre må hon födas då till gås;
Hvad man i dockans inre ofta finner
Och som en gris till afund reta kan;
Ett flitens verktyg, hvarpå formen vinner,
Då med talang det skötes af sin man.
Nu, mina läsare, är det det vissa.
Att jag är tvungen blåsa till reträtt.
Jag tycker redan att jag hör er gissa
Och brista ut: "bevars, så fasligt lätt!"

Lea.



Charader.

N:o 1.

Mitt första, med två l, ju är en vigtig sak.
I hvarje ordnad stat det fins och måste vara,
Mitt andra nämde man förut med mycken smak
Bland gudaskaran -- nu det nämns bland hundars skara.
Mitt hela står så styf på vakt i Floras gård;
Dess anblick vacker är, men stolt och kall och hård.

Wilhelmina. 

N:o 2.

Åt mitt tredje vill jag nu, som mitt andra blott säga. 
I mitt första är mitt andra mitt hela att äga.

And. Er. S.



Rebus.

(Rebus.)




Gåta.

Blodtörstigare varelse, än jag, 
Du ej på hela jordens ring skall finna; 
Jag dricker blod, i långa, djupa drag, 
Och dock jag gagnar både man och qvinna. 
Jag många men'skors lif och helsa frälst: 
Jag frossar och jag svälter -- hur som helst.

Wilhelmina. 



Uttydningar.

Lösning af Charaderna i föregående häfte, sid. 288:
n:o 1, Hushållerskor; n:o 2, Tandvärk; n:o 3, Rebus.

Uttydning af Gåtan i föreg. häfte, sid. 288: Katten.

Lösning af Bokstafsgåtan i föreg. häfte, sid. 288:
Bergstopparnes namn äro: Sulitelma och Åreskutan;
orden äro: Skellefteå, Ur, Le, Iris, Tak, Erlau, Lat,
Mora, An.

Orden till Stafningsgåtorna i föreg. häfte, sid, 288, äro: 
n:o 1, Sand--Tand; n:o 2, Fogdar--Foglar;
n:o 3, Räf--Rof.

Uttydning af Palindromen i föreg. häfte, sid. 288:
Elof--Fole.

Uttydning af Rebus i föreg. häfte, sid. 288:  Vilda
fantasier.


Historiska Bilder.

LXXVIII. 

Gustaf II Adolfs besök i Berlin.

Efter hvad det berättas, var Gustaf II Adolf trenne
gånger i Berlin. Första resan, som han gjorde dit,
företogs dock så hemlighetsfullt, att det icke kan
fullt bevisas, att han verkligen varit der, huru
sannolikt det än synes. Det var nämligen om sommaren
1618, kort efter Ebba Brahes bröllop, hvilket firades
sjelfva midsommardagen, som Gustaf Adolf lemnade
Stockholm och for sjöledes till Kalmar. Det hette,
att han skulle pröfva några nya örlogsfartyg. Han
seglade också ut från Kalmar och var borta i
fjorton dagar. Endast några högst få, såsom Axel
Oxenstjerna och enkedrottningen, hans moder, hade
del af hemligheten och sväfvade i mycken oro, dels
emedan konungen var längre borta, än man väntat, dels
emedan i medio af Augusti en häftig storm rasade under
flere dagar. Den 16 Augusti anlände i Stockholmsskären
tre af de skepp, som varit med konungen och hemförde
underrättelser, hvilka Axel Oxenstjerna dagen derpå
i bref från Stockholm meddelade enkedrottningen. De
voro mycket obestämda och innehöllo blott, att trenne
örlogsskepp med svenska flaggor och rödt kläde varit
sedda på farvattnet vid Rostock. Från konungen sjelf
hade rikskanslern icke haft några underrättelser,
sedan han steg om bord i Kalmar. Tre dagar derefter
ankom konungen till denna stad.

Redan tre år förut hade man föreslagit Gustaf
Adolf att kasta sina blickar på Maria Eleonora af
Brandenburg, hvilken för honom beskrefs såsom en af de
skönaste furstinnor på sin tid. Han lyssnade icke till
förslaget, han brann då af kärlek till Ebba Brahe, men
sedan denna hans ungdomskärlek var för honom förlorad,
ändrade han sinne, och det är mer än sannolikt, att
denna hemlighetsfulla resa gällde hans blifvande brud,
hvars stora fägring han med egna ögon ville se. Han
skall derföre alldeles okänd hafva besökt Berlin och
der äfven fått tillfälle att se den så mycket omtalade
Maria Eleonora. Hvad han såg, bestämde honom.

Två år derefter företog han sin resa till Berlin för
att fullborda giftermålshandeln. Äfven denna resa
företogs i största hemlighet, så att endast några få
förtrogna vid båda hofven kände den samma. Konungen
hade i sällskap med sig, när han reste ut, sin
svåger pfalzgrefven Johan Kasimir, hvilken dock
skildes från honom strax utanför Berlin. Den 27 April
afreste konungen från Stockholm och ankom till Berlin
i Maj. Man har utkast till en beskrifning om denna
färd af Gustaf Adolfs egen hand.

Enligt den samma nalkades han Berlin vester ifrån,
tillbragte sista natten i en by, som hette Blisendorp
och red derifrån fram till Potsdam, der han mottog
ett bref från unga kurfursten. När han hade läst det,
fortsatte han vägen till Sällendorp. Der träffades
en utskickad från Berlin, med hvilken aftalades om
ankomsten till staden. Nu skildes konungen från sin
svåger och red in i Berlin.

Det var en lördagsqväll, som han red in i
staden. Men händelsen gjorde, att några engelska
legotrupper samma qväll genomtågade staden och
på det värfvade krigsfolkets vanliga vis denna
tid foro fram bullersamt och sjelfsvåldigt, och
konungen i sin enkla drägt togs för en officer
tillhörande detta krigsfolk. Konungen skrifver
derom: »oss var nämdt ett logement hos Reslow,
men när vi kommo dit ansåg han oss för engelska
soldater och ville inte låna oss hus; äfvenså hos en
annan. Ändtligen kommo vi in i Arnheimbs logement,
och der blefvo vi intagna. Arnheimb visste här intet
af, men kom ock derin och blef förfärad.» Genom
denne Arnheimb underrättade konungen kurfurstinnan
om sin ankomst och erhöll kallelse att infinna sig
i slottskyrkan följande dagen. Der infann han sig,
och hans uppträdande väckte mycken uppmärksamhet
bland hoffolket. Alla undrade, hvem främlingen i den
enkla, men rika drägten var, och hans manligt sköna
ansigte tilltalade alla lika mycket som hans höga och
majestätiska hållning. Konungen skrifver derom: »Gick
för den skull klockan nio upp på slottet. Kom rätt
till predikans begynnelse. Vid jag kom ut i förmaket,
der folket och junkrarneAdeln. sutto, undrade sig hvar
man, hvad jag var för en och hvad jag ville.»

Med uppmärksamhet åhörde konungen predikan, hvars
hufvudinnehåll han anför. Ämnet var: den rike mannen.

Men ännu mer stegrades hofvets förundran, då efter
gudstjenstens slut den höge främlingen inkallades i
kurfurstinnans inre rum. Det var här, som Gustaf Adolf
och Maria Eleonora sågo hvarandra första gången öga
mot öga: hon med sin fina, smärta gestalt, de mörka
lockarna kring den höga pannan och de stora mörkblå
ögonen stod vid sin moders sida i hela förtrollningen
af ungdom och ovanlig skönhet, knappt vågande lyfta
blicken till konungen, hvars yttre öfverträffade alla
de beskrifningar, hon hört om honom, och dertill var
uppburen och omsväfvad af sitt stora rykte, hvilket
redan började genljuda genom Europa. Förlofningen
afslutades under modrens varma välsignelse. Om allt detta
nämner konungen i sitt utkast helt kort: »Sedan
predikan var ändad, skaffades de af vägen, som man
intet ville hafva till tillsiareÅskådare, vittnen. och jag kallades
in. Mitt tal till C. f. Hennes svar.»

»Sedan fördes jag» -- heter det vidare -- »uti hertigens
af Kurland kammar, samtalade om hvad som passerat
under resan. Medan vardt måltiden färdig, och jag
inbjuden att blifva till måltids. Vid jag nu hertigen
af Kurland dit följde, kallades jag allena af allt
manfolk derin och den lille af Kurland och sattes
till bords med båda C. f.Öfverallt stå endast 
dessa bokstäfver för
kurfurstinnan eller kurfursten. Här menas utan tvifvel
den regerande kurtursten och enkekurfurstinnan. Med
den "lille af Kurland" menas förmodligen hertigen
af Kurland och sannolikt hertig Wilhelm, som lefde
i landsflykt..

Dermed slutar konungens utkast. Han lemnade snart
Berlin och gjorde en resa åt Pfalz, hvarifrån han
återvände till Stockholm, dit han anlände den 1
Juli. Sednare på året öfverfördes Maria Eleonora till
Sverige och blef Gustaf Adolfs drottning.

Elfva år derefter kom Gustaf Adolf tredje gången till
den kurfurstliga hufvudstaden, denna gången icke ensam
och i hemlighet, som de båda förra gångerna, utan i
spetsen för sin här och omgifven af sina generaler.

Hvad som nu föranledde hans besök var det hemska
öde, som hotade Magdeburg, om icke hjelp i tid
kunde lemnas staden. Gustaf Adolf hade, emot allas
förmodan, haft idel framgångar, sedan han landsteg
på Tysklands jord. Pommern med Stettin och Stralsund
utom åtskilliga andra fasta orter hade fallit i hans
händer och dagarne förut hade han med stormande hand
tagit Frankfurt an der Oder och vunnit Landsberg
genom uppgifning. Tilly hade lemnat Magdeburg för
att skynda Frankfurt till hjelp, men möttes vid
Jüterbock af underrättelsen om dess fall, och då hade
han återvändt till Magdeburg för att, om möjligt,
bemäktiga sig denna stad, innan Gustaf Adolf hunne
ankomma till hjelp. Den 3 April togs Frankfurt och
den 16 Landsberg. Det var dagar fulla af oro och spänd
väntan, ty Magdeburgs fall, hvilket var att förutse,
om ej skyndsam och kraftig hjelp kunde mellankomma,
var ej blott en olycka med afseende på det öde, som
tvifvelsutan skulle öfvergå staden, utan äfven ur
högre synpunkt en förlust för hela den sak, som de
svenska vapnen uppburo, för att ej tala om ortens
vigt ur strategisk synpunkt, något som ingalunda
undgick Gustaf Adolfs fältherreblick.

Men hjelpen berodde på de tvenne kurfurstarna Georg
Wilhelm af Brandenburg, Gustaf Adolfs svåger,
och Johan Georg af Hessen, båda inskränkta och
trångbröstade, utan förmåga att lyfta blicken utöfver
sina egna i ögonen fallande fördelar, men derföre ock
i sjelfva verket sättande allt på spel. Medan Gustaf
Adolf uppehöll sig i Frankfurt, ankommo emellertid
sändebud från hans svåger, Georg Wilhelm. Denne svage
och vankelmodige furste, hvilken hela tiden allt
ifrån det svensk-polska kriget stod emellan två eldar,
nämligen svenskarna å ena sidan och å den andra först
Sigismund -- af hvilken han hade Ost-Preussen som län --
och sedan kejsaren, som var hans tyska öfverhufvud,
-- denne furste hade nu blifvit uppskrämd genom ett
bref från kejsaren och Tillys tåg mot hans land --
då denne ville rädda Frankfurt --, och derför kommo
hans sändebud för att underhandla om förbund med
Gustaf Adolf.

Denne önskade naturligtvis ingenting högre, men
fordrade för sin säkerhet, att få inlägga svensk
besättning i Küstrin, en fästning belägen midt för
Warthes inflöde i Odern och af den största vigt. I
händelse af olycka var det nämligen att förutse,
det den svage kurfursten skulle öfvergifva sin
bundsförvandt, som då stod der alldeles blottad
och utan någon utsigt till räddning. Detta vilkor
förkastades emellertid af Georg Wilhelm. Konungen
yttrade till sändebuden, »att han strax ville följa
dem, och förmodade, att kurfursten, när konungen
komme närmare, skulle annorledes sig besinna till de
evangeliskes gemensamma bästa, hvilka med Magdeburg
mycket
äfventyrade, och icke för Küstrin, om konungen
derframför måste lemna en del af sin här, förorsaka,
att den svenska hären blefve så försvagad, att
Magdeburg icke kunde undsättas.» Med detta svar
återvände Georg Wilhelms sändebud, och konungen satte
oförtöfvadt sitt ord i verket och följde dem. 

I Landsberg mottog konungen bref från Johan Georg,
den sachsiske kurfursten, hvilken på mötet i Leipzig
tappert druckit om med de öfrige furstarne och mellan
skål och vägg rådplägat om bästa medlen att befästa
Guds ord och den tyska friheten, »påtagande sig» --
vi anföra här en tysk författares ord -- »lika mycken
vedermöda, som biskopen, hvilken, då han brände
fingrarna på steken, utropade: Quid non patimur
propter regnum Christi?Hvad utstå 
vi ej för Kristi skull?. Konungen hade erbjudit
sig att bistå de evangeliske furstarne, om de förbundo
sig med honom, men Johan Georg eller »Öl-Göran»,
såsom han kallades, svarade afböjande. Detta bref kom
konungen tillhanda i Landsberg. Antingen måste således
Magdeburg gå förloradt, eller också måste konungen
tvinga sig till den säkerhet, som han måste förskaffa
sig i händelse af ett misslyckadt räddningsförsök.

Så stodo sakerna, då konungen ryckte vesterut, för
att personligen sammanträffa med sin svåger. Tåget
gick till Köpenick, en liten ort med ett gammalt
kurfurstligt slott på en ö i Spree omkring en mil
österut från Berlin. Härifrån skickades först en
grefve von Ortenburg och dagen derpå Gustaf Horn till
kurfursten i Berlin med konungens gamla anhållan om
Küstrin. Grefven mottogs och affärdades med idel
artigheter, och knappt hade han kommit åter till
svenska högqvarteret, förr än markgrefven Sigismund
anlände med anhållan, att konungen ville låta sina
ombud sammankomma med kurfursten. Derföre sändes
Gustaf Horn dagen derpå. Mycken oro och villrådighet
rådde naturligtvis vid kurfurstens hof, såsom fallet
alltid är när vankelmodet och omanligheten tvingas
att se faran under ögonen. Ännu värre blef det,
när bud kom, att konungen nalkades i egen person.

Nu begaf sig kurfursten med hela sitt hof, äfven
fruntimren, ut att möta sin svåger. Man hade kommit
ungefär en half fjerdingsväg utanför staden, då man
fick se konungen komma. Han red i spetsen för 400
ryttare, och bakom honom syntes fanorna af tusen
musketerare komma framtågande. Mötet var i yttre
afseende det allra vänligaste. Kurfursten kunde
icke nog ödmjukt buga för sin segerhöljde svåger,
ehuru hvar man kunde se, huru räddhågan tittade
fram ur hans ögon. De två gingo afsides till en
bredvid liggande lund, der de samtalade en stund
med hvarandra, tills kurfursten bad att få rådgöra
med sina medföljande herrar. Konungen tillät det,
och under tiden samtalade han med kurfurstinnan
och hennes moder på sitt vanliga, ridderliga och
tillvinnande sätt. Men så återkom kurfursten med
nekande svar. Man såg, huru konungens anlete mörknade,
han yttrade några allvarsamma ord till sin svåger
och redde sig till att återvända till sin här.

Hvad han sade, hafva vi icke funnit upptecknadt,
men utan tvifvel var andemeningen den samma, som då
han talade till samma sin svågers sändebud, hvilket
kort efter hans ankomst till Tyskland kom till honom
i Stettin med den enfaldiga anmodan å sin herres
vägnar, att konungen måtte vända om. »Det är nu hög
tid» -- sade konungen då bland annat -- »att något
litet öppna ögonen och lösslita sig från goddagarne,
på det kurfursten icke längre måtte i sitt eget land
vara blott och bart en ståthållare under kejsaren,
ja, under en hans tjenare: qui se fait brebi, le loup
le mangeDen som gör sig till ett får, honom 
slukar vargen.. Nu kan han, om han vill, besätta sitt
land och försvara sina fästningar. Vill han det ej,
så gif mig nu t. ex. Küstrin blott, och jag vill
försvara den samma. Hvad viljen I eljest göra? Ty
det säger jag eder klart på förhand: jag vill ej veta
af eller höra talas om neutralitet. Kurfursten måste
vara min vän eller min fiende.
Här strider Gud och djefvulen. Vill hans kärlighet
hålla med djefvulen, så måste han i förväg med mig
kämpa, tertium non dabitur,Ett tredje gifves 
icke. det är visst!»

Konungen hade fullt skäl för sin harm. Faran hade
mångdubblats sedan hans ankomst till Tyskland,
hans svåger hade sjelf erkänt det, då han oaktadt
all sin svaghet och lumpenhetMå 
ordet, ehuru hårdt, tillåtas oss. Gustaf Adolf
sjelf begagnade det om sin svåger i sitt ofvan
åberopade svar till hans sändebud, der han uppmanar
honom att ej vara "so schlecht". funnit sig nödgad
att anhålla om hjelp, och likväl vågade han icke med
kraft taga steget ut, utan ville liksom stå med ena
foten inom kejsarens dörrtröskel. Utan tvifvel hade
nu något vida värre drabbat den kortsynte mannen, om
icke hans fruntimmer genom sina enträgna böner förmått
konungen att följa med till staden, dit konungen ock
intågade under betäckning af sina tusen musketörer.

Följande dagen fortsattes underhandlingarne, och
kurfursten och hans rådgifvare befunno sig i verklig
vånda. »Jag kan ej förtänka kurfursten, min svåger»
-- sade konungen -- »att han är sorgse blifven; ty att
jag begär farliga och betänkliga saker är ostridligt;
men jag begär dem ej för min, utan för kurfurstens,
hans lands och hela kristenhetens bästa.» Man kunde
ej vara blind för sanningen i konungens ord, ehuru
fruktan för kejsaren och Tilly bedöfvade dem. »Min
väg går till Magdeburg» -- tillade konungen -- »Viljen I
icke hjelpa mig, så skolen I en gång på yttersta dagen
ansvara för edert klenmod, att icke våga understödja
evangelii sak. -- Till och med här i tiden skall denna
eder egennytta få sin tillbörliga vedergällning; ty
när Magdeburg fallit och jag med min här återvänder
till Sverige, hur skall det då gå med eder och edert
land?»

Ända till sent på qvällen fortfore emellertid
underhandlingarna. Först klockan nio kunde kurfursten
besluta sig. Beslutet var, att han lemnade Küstrin
och Spandau åt konungen.

Då afslutades den bekymmerfulla dagen med ett
glänsande gästabud, der kurfursten sökte i vinet
dränka sin fruktan.

Följande dagen -- den 5 Maj --, sedan konungen i bref
underrättat rikskanslern om hvad som timat samt gifvit
honom nödiga befallningar, aftågade han från Berlin
och begaf sig till Spandau, hvarest Gustaf Horns
fullmakt att föra högsta befälet öfver Pomern och
östra Brandenburg är utfärdad.

Hvad Magdeburg beträffar, så lyckades dock icke
konungens bemödanden för dess räddning. Johan
Georg i Sachsen var alldeles omedgörlig, och medan
underhandlingarna med honom föregingo, inlupo
underrättelserna om Magdeburgs fall. 

St.



Vattenfallet.

Ett skådespel, som mäktigt griper sinnet
Och vänder tanken från allt smått en stund;
En tafla, som blir lefvande för minnet;
En sång, som brusar fram ur hjertats grund;
Ursprunglighet, hvars strida, djupa åder
En outsjungelig natur förråder!

Här vill jag stå, när solen sjunkit neder
Och månen upp hinsidan bergen går.
Här vill jag stå, när skymningen sig breder
Och natten stjerneglans i skummet slår. 
Ljuft är, att vara tyst inför det stora, 
Att deruti sitt »intet» helt förlora.

Du flod, som genom skaldens hjerta brusar, 
Du tonverld, med de många strida fall, 
Hur än du forsar, skummar, hvirflar, brusar, 
Af verlden oförstådd du vara skall. 
Hvad mer! När du dig slår till skum i fallet, 
Står himlen sjelf och kastar ljus i svallet!

Anna A.



En faders testamente till sina döttrar.

V. 

Talanger.

Talanger, af hvilket slag de än må vara, utbildas
blott genom ihärdigt arbete. Den unga qvinna, som Gud
förlänat lyckliga naturgåfvor, äger i sitt innersta
väsen en outtömlig källa till glädje och tröst för
hvarje dag i sitt lif, och vid alla tillfällen,
liksom i hvarje land, en materiel hjelpkälla, som är
vida tillförlitligare, än rikedomar och förgängliga
lyckans håfvor.

J hafven alla haft samma lärare, edra föräldrar, och
de bemödade sig i synnerhet att rikta er uppmärksamhet
på teckning. För musik förrådde ingen af er några
afgjorda anlag. Icke desto mindre förskaffar er
musiken en angenäm vederqvickelse, ja till och
med ett medel att i sällskapskretsar vara välkomna
gäster. Fortfaren med er hittills ådagalagda flit, så
skolen j måhända icke blott lära att ackompanjera väl
och i danslystet sällskap vara en angenäm företeelse,
utan äfven lära att med känsla och uttryck föredraga
ett måttligt svårt tonstycke. Om eder talang icke
skördar stormande bifall, så skall den dock vara nog
för de fordringar, man är berättigad ställa på en
dilettant; man skall gerna inbjuda er till musikaliska
soaréer, och j skolen derigenom lära bättre uppskatta
andras musikaliska prestationer. Här gäller, såsom i
många andra fall, att en ung qvinna icke bör försumma
någonting, hvarigenom hon i ädel bemärkelse kan göra
sig älskad hos andra.

I målning hafven j, mina barn, icke blott en källa
till mångfaldiga fröjder, utan också, i fall den
redan antydda onda dagen skulle inbryta äfven öfver eder, en verklig
skatt. För musik erfordras dels ackompanjemang, dels
auditorium. Instuderar man ett musikstycke, så ligger
det hoppet icke aflägset, att man kan låta höra det,
ty ytterst sällan musicerar man för att endast roa sig
sjelf (ehuruväl äfven deri, allt efter det instrument
man valt, ligger en stor njutning). För teckning och
målning behöfver man deremot hvarken någons biträde
eller erkännande. Med tillhjelp af blyerts och papper
kunnen j antingen kopiera ett omtyckt original,
eller ock följa ingifvelserna af eder egen fantasi;
på det sättet skola de lediga timmarne försvinna
med drömmens hastighet. Jag vet qvinnor, som genom
den bittraste förlust, en moder kan lida, genom ett
älskadt barns död, blifvit försänkta i djupt svårmod;
de rörde icke mer sitt piano, men deremot började de
efter någon tid åter sysselsätta sig med teckning,
ja de togo till och med på nytt undervisning deri, för
att fullkomna det tidigare inhämtade och sålunda icke
glömma, men åtminstone i ett mildt svårmod förvandla
sin smärta.

Om j än framdeles försummen musiken, hvilket jag
dock skulle mycket beklaga, så är jag öfvertygad,
att detta icke skall blifva fallet med teckningen,
ty edra små skapelser skola förskaffa er fortfarande,
ofta upprepade njutningar.

Akten er dock för fåfäng konstnärsstolthet, och söken
aldrig att pråla med edra talanger! Med verkliga
konstnärer skolen j dock aldrig kunna mäta er. Blott
ytterst få qvinnor äro kallade att såsom konstnärer
eller skriftställare vinna ett
namn i verlden; och de få, hvilka det lyckas,
kunna blott med den största uppoffring, ja till och
med först efter de största vedervärdigheter ernå
det. Älsken konsten endast för den njutning, som
dess idkande förskaffar; den skall aldrig svika eder
väntan; j skolen icke ångra hvarken tid eller möda,
som j användt derpå; och om olyckliga förhållanden
någon gång skulle nödga er att använda konsten som
näringsfång, så skall den rikligen belöna er för
bådadera.

Hinner eder musikaliska talang med tiden till mogen
utveckling, så kunnen j i sådant fall genom meddelande
af undervisning försäkra eder om en tillräcklig
utkomst. Gören j så betydande framsteg i teckning
och målning, att j också blifven i stånd att af eder
sjelfva skapa någonting smakfullt, så öppna sig
åtskilliga utvägar för ett godt förvärf; ty flera
så väl vetenskapliga som mekaniska arbeten behöfva,
såsom belysande hjelpmedel, detta universal-språk. I
kunnen till och med bereda er en angenäm existens,
genom att t. ex. endast uppfinna nya och smakfulla
utkast till broderier och finare fruntimmersarbeten.

Jag vet en qvinna, som Gud hade begåfvat med en
ovanlig talang för landskapsmålning. Redan såsom
helt ung flicka gjorde hon betydande framsteg under
en berömd målares ledning. Detta erbjöd henne icke
för framtiden någon lönande inkomst, hvaraf hon dock
var i behof; då slog hon sig med ifver på studiet af
insekterna, snäckorna och botaniken, tills hennes
talang hade blifvit fullkomligt utbildad och hon
omsider förvärfvade sig rykte för kunskap i nämda
fack. Detta rykte blef hennes hemgift; hon gifte sig
lyckligt, och frukten af hennes fortsatta verksamhet
utbredde det behagligaste välstånd öfver hela hennes
familj.

Ännu en annan var jag bekant med; hon ägde en
ansenlig förmögenhet och gifte sig med en köpman,
som äfvenledes var i förträffliga ekonomiska
omständigheter. Men redan efter några få års förlopp
drabbades han af förluster, som medtogo begges
egendom. Hon var moder -- och måste skaffa sig och de
sina uppehälle. Lyckligtvis var hon i besittning af en
utmärkt odlad talang i blomstermålning, och sökte sig
derjemte sysselsättning såsom brodös. Sådan är dock
icke alltid lätt att finna; äfven blomstermålningen
lemnade henne mycket knapp förtjenst, och hon
måste en längre tid medelst kolorering förvärfva
sig ett tarfligt uppehälle. Men slutligen yppades en
omständighet, som satte hennes talang i tillfälle att
användas. En berömd blomsterodlare och botanist var
sysselsatt med utgifvandet af en förträfflig flora
öfver utländska
och inhemska växter; denne gjorde bekantskap med den
unga frun och erbjöd henne sysselsättning. Här först
kunde hon göra sin talang gällande, och det lyckades
henne att genom oförtruten flit skydda de sina för
näringsbekymmer.

Jag vill anföra ännu ett exempel. J skolen derutaf se,
icke blott att en förvärfvad talang och åtnjuten
undervisning kunna bära de välsignelserikaste
frukter, utan äfven huru stark viljan är, då hon
under hårda pröfningar utvecklar sig i hela sin
kraft i en qvinnas själ. Der hämtar en svag hustru
en nästan öfvermensklig styrka i sin tillit till Gud,
i ömheten för make och barn.

En fruktansvärd olycka, omöjlig att afvända,
träffade en ung maka och moder just i det ögonblick,
då lyckan syntes som allra vänligast le henne till
mötes. Hon var utan förmögenhet och hade gift sig
med en man, som likaledes ägde ingenting; men han
hade mod och ihärdighet, och de handelsaffärer, åt
hvilka han egnat sig, gåfvo redan goda utsigter för
framtiden. Då träffade honom ett förskräckligt öde:
han blef vansinnig. Det närvarande och framtiden voro
med ens förgiftade!

Hustrun var from; hon grät och bad. -- I första
ögonblicket hade det förfärliga slaget alldeles
förlamat hennes
kraft, men hon reste sig snart och började fråga sig,
på hvad sätt hon skulle kunna blifva i stånd att
lösa sin svåra uppgift. Hennes läge var i sjelfva
verket mer än beklagligt -- en vansinnig make,
som måste föras till ett dårhus, der främmande,
mestadels ointresserade menniskors hjelp får betalas
ganska dyrt, två ouppfostrade barn och ytterst små
penningetillgångar.

Den lilla summa, som hon lyckats rädda undan
skeppsbrottet, delade hon i två hälfter, den ena
bestämdes för mannens underhåll, den andra insattes
i en ränteanstalt; sjelf erhöll hon plats såsom
lärarinna i en uppfostringsanstalt, der dock så mycken
tid blef öfrig, att hon kunde förtjena något med sina
teckningar och likväl icke behöfde försumma sina egna
barn. Gud välsignade hennes outtröttliga sträfvan:
genom flit och sparsamhet bragte hon det derhän, att
hon kunde gifva sina barn en sorgfällig uppfostran och
hjelpa sin sjuka man ända till slutet. -- Dyra barn,
låten dessa ur det praktiska lifvet tagna exempel
tjena till en lärorik varning; nyttjen alltid den
till utbildning af edra talanger bestämda tid så väl,
att de sedermera icke blott förskaffa eder nöje, utan
äfven för olyckans dagar, om den allvise skulle låta
dem komma, bevara åt eder tröst och materiel hjelp!





Sidensvansen.
(Se texten å nästa sida.)

Sidensvansen.

Sidensvansen är en af de vackraste fåglar i
Europa. Hans mjuka och fina fjäderbeklädnad och långa
nacktofs gifver honom ett ståtligt utseende. Till
färgen är han ofvan gråaktigt rödbrun, under renare
grå. Den svarta stjerten är i spetsen gulkantad;
vingarne äro svarta och några dess pennor försedda
med egendomliga pergamentartade röda bihang. 

Denna fågel vistas endast om vintern i mellersta och södra
Sverige. Till Stockholmstrakten kommer han vanligen
i medlet af Oktober. Vi säga »vanligen», emedan det
understundom händer, att sidensvansarne under flera
år försvinna från en trakt, hvarest de förut vistats,
och sedermera på en gång återkomma i stor mängd. Under
sommaren uppehålla de sig i Lapplands barrskogar,
hvarest de häcka. Sidensvansens häckningsplats
har först under sednare tider blifvit känd, dels
emedan fågeln bygger bo endast på ödsliga och från
menniskoboningar långt aflägsna trakter, dels derföre
att han under vistelsen vid boet är mycket tyst och, då
någon fara synes nalkas, ljudlöst flyr derifrån. Så
berättas, att då en person kom i närheten af ett
sidensvansbo, der honan låg på ägg, hon ögonblickligen
kastade sig ned och flög bort tätt utmed marken, samt
att hon först tre timmar derefter återkom till boet.

Om vintern lefver sidensvansen hufvudsakligen af
bär, såsom rönn-, oxel-, berberisbär m. fl., samt
trädknopp. Under sommaren är hans förnämsta föda
insekter. Han är en storätare; det påstås att han
dagligen förtär en qvantitet föda, hvars vigt är lika
med hans egen.

Till sin karakter anses han trög och dum; dessutom är
han mycket skygg. Hans sång, den han låter höra under
klara vinterdagar, är svag och föga melodisk. Emedan
han äger långa, spetsiga vingar, flyger han ganska
fort, och till följd af sitt goda, välsmakande kött
jagas han allmänt.



Ett fosterländskt Bildergalleri.

XXIV.

Göteborg äger ej många historiska
märkvärdigheter. Hittills företrädesvis ett 
»omsättningens» samhälle, der Mercurius fört spiran,
har det icke haft tid till att fördjupa sig i det
förflutna; det har ej ens haft lust att bibehålla
en del minnesmärken, såsom illustrationer till
dess historia; ingenting har fått hindra trafiken,
ty sådana hinder taga i anspråk tiden -- och time is
money --; derföre hafva vallar och portar rifvits och
broar jemnats. Dock har Göteborg ett minnesmärke, som
det nu företrädesvis med pietet vårdar: Aschebergska
grafkoret vid Christinæ kyrka. Det är en sällsam
skickelse, att denna handelns och de fredliga
förvärfvenas stad sålunda skall städse erinras om,
att ej blott frid utan äfven strid måste råda bland
menniskorna, och att dessa Mercurii söner skola
med vördnad sänka hufvudet inför det i grafkoret
förvarade stoftet af en man, vid hvars födelse Mars
sjelf måste varit tillstädes, hvilken från barndomen
var en flitig deltagare i krigets skråmande lekar
och som yngling lärde dess yrke, för att i mandomen
bli en af mästarne i denna blodiga handtering.


Rutger von Ascheberg.


Rutger von Ascheberg föddes 1621 i Kurland af en
derstädes bosatt adelig ätt, som ursprungligen
förskref sig från Italien. Redan vid tretton års
ålder deltog han som page i det trettioåriga kriget,
för det mesta tjenande hertig Bernhard af Weimar och
gående i den oförvägna skola, hvars främste voro de
beryktade partigängarne Taupadel och Reinhold von
Rosen. Det var en tid af vågsamma äfventyr och
stridsrusiga bedrifter, der man idkade krig för
krigets skull, der öfverrumplingar och handgemäng
hörde till ordningen för dagen, och bondens sista ko,
hans sista höna mången gång voro lönen för en till
dårskap gränsande krigardjerfhet. Men »bonden var
gjord att offras upp» för herrarnes tärningskast om
länder och kronor och för deras legoknektars lystnad
och begär. Så stor och skön än den idé strålar ur
tidens natt, hvilken utgjorde det trettioåra krigets
pris: tankefriheten, är det dock visst, att man
måste med förfäran tänka på den bild af anarki och
upplösning, som Tyskland då företedde, att man måste
med bäfvan erinra sig alla de olyckor och pröfningar
af mångfaldig art, som vän och fiende bragte öfver
land och folk. Det är mensklighetens tragiska öde
att nödgas offra sig sjelf, för att ur dess bål den
idé skall svinga upp, som skall utgjuta öfver henne
ett nya födelsens bad och föryngra henne, stärka
henne till ny utveckling, nya pröfningar. Det är ock
endast i medvetandet häraf, man kan med stolthet tänka
tillbaka på denna vildhetens och den råa styrkans
tid, då sjelfva de qvidande gestalternas lidanden
måste bidraga till frambringandet af den praktfulla
strålbrytning, som kastar en så förhöjande belysning
öfver den delen af mensklighetens historia.

Sedan den djerfve hertig Bernhard aflidit, tog
Ascheberg först tjenst som menig ryttare hos Banér
och sedermera hos Torstenson. Han utmärkte sig snart
framför sina kamrater

och fäste vid sig uppmärksamheten, såsom i träffningen
vid Zobtenberg 1642, men ännu mera i slaget vid
Leipzig samma år, då han blef sårad, afklädd, fången,
men åter befriad af svenskarne. Efter att nu hafva 
tjenat i sex år som page och fyra år som menig ryttare,
började han omsider att befordras, och utnämdes,
under Tortensons fälttåg på den jutländska halfön
i kriget mot Danmark, till kornett vid landtgrefve
Fredriks af Hessen regemente. Han erhöll nu flera
tillfällen till personlig utmärkelse i de djerfva
ströftåg han företog med sitt kompani ryttare,
hvilkas antal skulle vara minst 35 man, fastän han
förstärkte det till 164 man, utan att derför erhålla
den ringaste ersättning af kronan: det härjade landet
fick i stället betala. I slaget vid Jankowitz förde
han sin sqvadron nio särskilta gånger i elden och
lyckades taga en kejserlig general, Zaratetschi, till
fånga. Han befordrades nu till löjtnant och året derpå
till ryttmästare. Då Torstenson bröt in i Österrike,
var Ascheberg af svenska armén den förste, som red
öfver gränsen och företog med sitt folk enskilta
ströftåg, hvilka kunde vara ända till sexton veckor,
hvarunder han undsatte och försåg med lifsmedel
fästningar, som sväfvade i fara. I drabbningen vid
Augsburg mottog han i förtruppen med sådan styrka
det kejserliga kavalleriets första angrepp, att
med sjelfva slagets början äfven fiendens nederlag
begyntes. Han bidrog sålunda ej ringa till denna
ärorika seger, som egentligen krönte svenska vapnens
framgångar i trettioåriga kriget. Dessa Aschebergs
förtjenster gjorde ock, att, när oroligheterna i
Tyskland lade sig, freden följde och regementena
aftackades, Aschebergs sqvadron var den sista som
afskedades.

Nu tycktes ett längre fredstillstånd skola följa
i det under så lång tid upprörda Europa, och då
landtgrefven af Hessen-Darmstadt erbjöd Ascheberg
posten som öfveramtman i herrskapen Itter och Wehl,
beslöt denne att emottaga anbudet och bortlägga
värjan. Han tillvann sig i denna befattning sin
herres stora förtroende och ingick äktenskap med en
fröken Magdalena Eleonora von Busseck, hvilken i ett
lyckligt förbund förärade honom ej mindre än tjugufem
barn. Men det stilla lif, som här utbredde för honom
sina idyller, var icke i hans smak, som mera älskade
bardalek och bragder. När derför Christina afsade
sig regeringen i Sverige och i stället krigaren Carl
Gustaf besteg tronen, samt denne genast började
umgås med planer på ett krig med Polen, för att
befästa Sveriges nyskapade stormaktsvälde i Norden,
och derföre önskade att omgifva sig med krigare,
hvilka voro väl bevandrade i krigets yrke, tvekade
Ascheberg icke om att emottaga Carl Gustafs anbud, att
taga ny anställning vid svenska armén. Han fick plats
som öfverstlöjtnant vid rytteriet, utan att behöfva stå
under någon öfverstes befäl, och värfvade trupper,
med hvilka han i början af December 1655 anlände
till Preussen, der han genast började med sina
ströftåg, hvilka voro hans lust och motsvarade hans
vågsamma lynne. Svenskarne oroades mest af den polske
fältherren Czarnecki, som med sitt lätta kavalleri
var framme öfverallt och ingenstädes. Carl Gustaf
ville hafva Czarnecki sysselsatt, för att kunna
sjelf utföra sina hufvudoperationer, och befallde
derföre Ascheberg att skynda förut, upprätta magasin
i Radom och iakttaga fiendens rörelser mot Sendomir
till. Ascheberg skyndade att efterkomma befallningen
och tog natten till den 1 Februari 1656 med 240 man
qvarter å det nära Radom belägna polska adelsgodset
Zakroff. När han om morgonen skulle bryta upp, var
gården omringad af 1,500 man polackar under woiwoden
Zendomirski. Dessa rusade genast emot svenskarne,
men blefvo tillbakakastade. Tio gånger förnyades
försöket, men förgäfves. Fienden antände byggnaderna,
men Ascheberg försvarade sig med sitt folk bakom
en gärdesgård och ett par smärre qvarstående
hus. Polackarne erbjödo fred, så framt Ascheberg ville
med sitt folk öfvergå till deras konung. Men Ascheberg
svarade: »Vi svenskar hafva svurit konung Carl Gustaf
trohet och ämna hålla den. Och om vi också än en
gång angripas, skola vi möta hvarje edsbrytare så,
att man skall se, huru högt svenskarne afsky och huru
strängt Gud straffar ett så nedrigt brott, som mened.»
Det var svar på
tal till dessa polackar, som kort förut svurit Carl
Gustaf trohetsed och nu brutit den. Underhandlingarne
blefvo naturligtvis afbrutna. Men striden hade nu
varat från morgonen till klockan fyra eftermiddagen,
och det var i det närmaste slut med svenskarnes
krut. Ascheberg sammankallade derför sitt folk och
underrättade det, att blott en utväg fanns till
räddning, nämligen att genom ett tappert utfall bana
sig väg till svenska hufvudhären. Försöket kunde
lyckas, men äfven misslyckas, och skulle sannolikt
kräfva stor manspillan. Polackarne stormade i det
samma för elfte gången gården, men möttes af de
derifrån utrusande svenskarne, hvilka utvecklade den
kraft, att polackarne kastades med blodiga hufvuden
tillbaka, och lyckades uppnå hufvudhären med en
förlust af blott fjorton döda och aderton sårade,
men med vida flera polska fångar. Denna bragd
spred åter stor glans öfver den svenske soldaten
och höjde på nytt hans anseende för hjeltemod och
kraft. Ascheberg erhöll af den tacksamme konungen
i förläning ett vackert gods i Preussen, de andre
ofticerarne fingo en half månads sold och svenska
soldaterna lifstidsbref på sina torp och boställen.

Han gick vidare framför konungen, som kort
derefter segrade öfver Czarnecki vid Columb,
hvarest Ascheberg anförde tre sqvadroner på högra
flygeln. Tåget fullföljdes åter mot Lublin, der
Ascheberg fick befallning att begifva sig till
Jaroslaw, för att med värjan i hand taga ett der
beläget, vigtigt pass i besittning. Så skedde ock;
han fördref fienden, slog en brygga öfver Sanströmmen
och bemäktigade sig staden, dit konungen med armén
genast anlände. Ascheberg blef nu utnämd till öfverste
öfver sitt eget regemente.

Carl Gustaf ville tränga in i hjertat af Polen,
för att i grund krossa den makt, som konung Johan
Casimir sammandrog emot honom. Ascheberg, som alltjemt
hade till åliggande att bana väg för sin konung genom
rekognosceringar och ströftåg, var äfven nu i förväg,
slog en öfverlägsen fiende vid floden Wischlag,
utforskade polackarnes rörelser mot Krakau till, intog
passet vid Ortska, slog, under fiendens eld, en bro
öfver Wibrisfloden och kunde derifrån med berättigad
stolthet, åtföljd af sitt djerfva regemente, i hvilket
hvarje soldat var en modig buss, beledsaga konungen
ända fram till Warschau.

I det väldiga slag, som här stod och hvilket ändade
med en sådan triumf för Sveriges vapen, stod Ascheberg
med sitt regemente på den af Carl Gustaf sjelf
kommenderade flygeln och gaf nya prof på tapperhet
och mod; och så snart Czarnecki hunnit att i Preussen
samla spillrorna af den sprängda armén, till en styrka
af 10,000 man, skyndade Ascheberg dit, för att oroa
fienden, som der sökte att i valda vinterqvarter --
i staden Konitz med byarne deromkring -- reorganisera
sig. Planen lyckades öfver all förmodan. Den 24
December, således på sjelfva julaftonen år 1656, bröt
Ascheberg upp ifrån Kussow och gjorde en oafbruten
marsch till klockan två efter midnatt, då han kom
fram till närheten af Konitz, ifrån hvilken stad
han endast skildes af Bromfloden. För att kunna
öfverrumpla den efter helgaftonens förplägning i
säkerhetssömn varande fienden, lät han belägga bron
med halm, så att hästfötterna icke skulle göra något
buller. Derpå red han öfver den samma och begaf sig
till närmsta by, der Wiesnowieskis regemente låg
och julade. Husen omringades genast och antändes,
och de yrvakna polackarne blefvo, då de rusade ut,
nedhuggna, så att af regementets 1,400 till 1,600
man knappast 150 undkommo -- en bragd, som vittnar
om den hänsynslösa vildhet, hvarmed den tidens krig
fördes. Derefter delade Ascheberg sin trupp i ett
par afdelningar, hvilka på samma sätt angrepo ett
par andra byar. Genom stridsgnyet hade emellertid
polackarne blifvit varskodda, hvarföre Ascheberg
icke vågade dröja längre med sin lilla styrka, utan
skyndade att draga sig undan mot Schlockau till.

Czarnecki trodde sig vara angripen af hela den svenska
hären och lät derföre sina först ordnade trupper
uppställa sig utanför Konitz, hvarest den flyktande
polska drottningen då just befann sig. Då Czarnecki
emellertid fick kunskap om svenskarnes verkliga ringa
styrka, ryckte han genast ut till deras förföljande,
men valde en oriktig väg, i det han tog
vägen åt Kussow, dit han trodde att Ascheberg åter
begifvit sig. Han märkte dock snart sitt misstag och
skyndade då tillbaka mot Schlockau. Men Ascheberg
hade under tiden fått så stort försprång, att han
hunnit öfverraska och förstöra äfven ett fjerde
polskt regemente samt jemväl hunnit nära Schlockau,
då ban uppnåddes af de polska trupperna, hvilka
likväl tillbakakastades. Då Czarnecki kom fram
med sin hufvudstyrka, blef han endast vittne till,
huru Ascheberg drog sig i säkerhet inom det af en
svensk besättning innehafda Schlockau. Polackarne
hade härvid förlorat 3,000 man, 3,000 hästar och en
mängd förrådsvagnar, hvilket allt föll offer för
elden eller svärdet. Ascheberg sjelf medförde ett
byte af 31 fanor och 1,200 hästar, under det hans
egen förlust varit nästan ingen. I sin glädje öfver
denna seger fäste Carl Gustaf högtidligen sitt eget
skärp med vidhängande värja på den oförvägne krigarens
skuldra samt förärade honom dessutom en guldkedja om
2,000 dukaters värde och ett preussiskt jordagods.

Emellertid hade Sveriges plötsliga uppväxt till en
stormakt och dess söners kraft att äfven med vapenmakt
bibehålla denna ställning uppväckt de andra makternas
afund, såväl som deras fruktan att vår verldsdel
skulle ständigt komma att störas af den krigslystna
nation, som nu tycktes vilja i en ny form upprepa
sin historia från den tid, då hon genom vikingatåg
brandskattade och underlade sig länder och folk, öfver
hvilka vikingscheferna satte sig till konungar, under
det att de gjorde sina krigare till hirdamän, hvilka
de rikt förlänade, och sålunda skapade nya, mäktiga
adelsslägter, hvilkas namn återfinnas i de flesta
europeiska kustländers genealogiska register. Ryske
czaren ville framför allt icke tillåta, att Sverige
stadgade ett starkt Polen, och inbröt i Lifland,
medan tyske kejsaren understödde med hjelptrupper
polackarnes egen konung, Johan Casimir. Såsom vanligt
på den tiden, anknöt Danmark sina förbindelser med
Ryssland, alltjemt afundsjukt på Sveriges tillväxande
makt i norden samt fruktande dess nära förbund med
Holstein, och rustade sig till ett fredsbrott. Äfven
de protestantiska tyska furstarne, och i synnerhet
Brandenburg, började intaga en tvetydig hållning,
afundsjuka som jemväl de voro öfver, att Sverige
skulle vara den främsta protestantiska makten,
men framför allt öfver, att Sverige ägde tyska
landsdelar. Förhållandet till Holland var retligt,
emedan detta land insåg de svenska planerna att göra
den nordiska stormakten mäktig äfven på hafven och
af denna anledning fruktade för sin handel. Sjelfva
den gamle bundsförvandten Frankrike var ljum, för att
icke säga kall, derföre att Frankrike alltjemt hade
sin skärpta blick riktad på Ryssland, mot hvilket
Polen skulle bilda en förmur, och med rätta befarade,
att om Sverige utmattade Polen, skulle detta bli
ett lätt rof för sina grannar. Frankrike räknade
dessutom både Sverige och Polen till sina politiska
vänner och kunde derföre endast med ledsnad åse,
huru de söndersleto hvarandra och gjorde hvarandra
svaga, i stället för att de borde öka sin styrka genom
ömsesidigt förbund. Frankrikes ifriga framställningar
om, att Sverige skulle lefva fredligt med Polen,
brydde derföre ej heller ringa Carl Gustaf.

Med hemlig glädje mottog konungen också underrättelsen
om, att danske konungen Fredrik III infallit i
Bremen, dit Ascheberg skickats, för att, såsom det
hette, värfva fyra kompanier till sitt regemente,
men i sjelfva verket för att iakttaga fienden. Carl
Gustaf Wrangel rensade dock snart landet, förutom
Bremer-Vörde, der danske öfversten Eggerick var
kommendant. Denna plats befalldes Ascheberg nu att
inspärra. Men han behöfdes snart hos konungen, som
ville sjelf gå anfallsvis tillväga mot Danmark,
och ersattes vid Bremer-Vörde af generalmajor
Arnsköld. Ascheberg anlände nu med sitt manskap till
konungen, aftonen förrän tåget öfver Bält skulle
verkställas. Under detta militäriskt sällsamma tåg
var han vid konungens sida; fick med sitt regemente
göra första landstigningen på Langeland, Laaland och
Falster, der hären samlades; fick efter ankomsten
till Seland af Kjöges magistrat emottaga denna
stads nycklar; tillfångatog vid en rekognoscering af
Köpenhamn tvenne kompanier ryttare och sammanträffade
åter med konungen i Roskilde, der freden slöts,
hvarpå
genast följde en upplösning af det mot Sverige riktade
förbundet mellan Danmark, Österrike, Brandenburg och
Polen. 

Våra historieskrifvare rörande denna tiden
äro af motsatta åsigter angående det nya fredsbrott
med Danmark som sedan inträdde. Fryxell säger, att
Carl Gustaf, drucken af sista tidens utomordentliga
framgångar, sväfvade i en svindel af den krigiska
ärelystnadens högt flygande drömmar och förhoppningar
och ansåg Danmarks eröfring så säker, att han ej
kunde motstå begäret att för vinnandet af detta pris
skrida till ett nytt krig. »Då Danmark eröfrats»,
sade han i sittande råd, »skall ingen mera våga ett
försök att åter upphjelpa danske konungen på dess
tron. Jag blir herre öfver ingången till Östersjön,
och alla folk nödgas att för handelns skull söka
min vänskap.» Det synes oss ligga ett framtida
fredsprogram i dessa ord. Carl Gustaf trodde,
och många dela äfven denna tanke, att Danmark ej
skulle låta sig nöja med Roskilder-freden. Det,
eller snarare dess furste, var ännu icke tillräckligt
nedbrutet. Brandenburg, embryot till det nuvarande
mäktiga Preussen, var att frukta, och om Carl Gustaf
gaf Danmark tid att skapa en ny fyrdubbel allians
med Ryssland, Polen och Brandenburg mot Sverige,
så kunde han med skäl befara, att den kamp, vårt
land skulle hafva att utstå, skulle bli svårare,
kostsammare och kanske mer förtviflad, än om han nu
skyndade att först slå Danmarks konung och sedan,
såsom han en gång yttrade, »sätta en gräns for den
brandenburgske kurfurstens planer, hvilka ingen kände
så väl som han». Det var förderfligt att Sveriges
maktställning måste vinnas på Danmarks bekostnad;
men man bör erinra sig, att den dansk-tyska adeln och
det dansk-tyska konungahuset städse sökte att begagna
hvarje tillfälle till att genom allianser med andra
stater försvaga Sverige. Dettas egen säkerhet kräfde
en energisk politik. Carl Gustaf räknade dessutom för
utförandet af sin plan om Nordens enhet på Danmarks
allmoge. »Danmarks ofrälse stånd», sade han i
rådet, »skola troligen understödja saken; ty de
komma derigenom i åtnjutande af den högre frihet,
Sveriges ofrälsestånd nu äga.» Inom landet syftade
konungen på att genom segrar stärka konungamakten
och inskränka den mäktiga adelns alltför stora
anspråk.

Till de föreställningar mot det
nya danska kriget, som
gjordes af en del af den högre adeln, bland annat af
sjelfva Wrangel, lyssnade derföre icke Carl Gustaf,
hvaraf det blef en naturlig följd, att han heldre
gaf sitt förtroende åt de dådlystna män, som till
och med älskade kriget för krigets egen skull och
hade sin glädje i djerfva soldatbragder. Bland dessa
var Ascheberg, som också steg allt mera i konungens
ynnest. Då konungen derför beslöt sitt nya fälttåg
mot Danmark, bemäktigade sig Ascheberg, som stod på
Jutland, Skanderborg samt ön Als med Sönderborgs
slott. Men brandenburgarne under Fredrik Wilhelm,
som skyndade Danmark till undsättning, belägrade
honom der. Öfverste Ascheberg försvarade sig dock så
länge och väl, att han kunde utan kapitulering rädda
hvarje man af sina tio kompanier och med dem begifva
sig till konungen, som belägrade Köpenhamn. Han
deltog derpå i den blodiga, olyckliga stormningen af
danska hufvudstaden, hvarvid han svårt sårades af
de vid Österport stående holländarne, hvilka äfven
understödde Danmark, för att hindra Sverige från att
bemäktiga sig båda stränderna vid Öresund, dermed
beherrska Östersjön och sålunda skada den lifliga
holländska skeppsfarten i dessa farvatten. Ascheberg
måste bäras ur striden i ett nästan hopplöst
tillstånd. Sedan han någorlunda tillfrisknat, följde
han prinsen af Sultzbach, som skulle bemäktiga sig
ön Möen, å hvilken Ascheberg fick högsta befälet,
det han ock innehade vid konungens inträffade död.

Alldenstund fred nu slöts, kunde Ascheberg, som i sex
år varit borta från sitt hem, afresa till Hessen, för
att afhämta hustru och barn. Hans kavalleriregemente
blef indeladt på Bohus län, så att han skulle flytta
dit. Men vid sin ditkomst med familjen erfor han,
att hans tappra regemente var upplöst, manskapet
öfverfördt till Tyskland och han sjelf utan både
befattning och lön, fastän han i nitton år tjenat i
svenska hären, deltagit i nitton fälttåg och bevistat
tolf fältslag, 
nämligen: vid Nördlingen, ett i Lothringen, tvenne
vid Rheinfeltz, ett vid Wittevejer, vid Oxenfeld,
Wolfenbüttel, Schweidnitz, Jancowitz, Leipzig, Columb
och Warschau; stridt med vid flera stormningar och
belägringar; utfört en mängd ströftåg, under hvilka
allena han bemäktigat sig två generaler, femtiotvå
andra officerare, öfver sextusen meniga (dödade eller
tillfångatagna), femton standar, tjugutre fanor och
fem par pukor. Smärtsamt träffad af detta bemötande
från förmyndareregeringens sida, beslöt Ascheberg
att begära sitt afsked och lemna Sverige. Han
begaf sig för detta ändamål till Stockholm, der
regeringens ledamöter dock öfvertalade honom att mot
ett jemförelsevis ringa expektansarvode qvarstanna
i riket.

Fyra år derefter fann man användning för honom. Staden
Bremen vägrade att hylla Sveriges konung, dertill i
hemlighet uppmanad af de alltid afundsjuka främmande
makterna. Regeringen ansåg sig sannolikt skola
nödgas att gripa till svärdets dom. Ascheberg
utnämdes till generalmajor vid kavalleriet och
fick befallning att under Wrangels öfverbefäl
med en del af armén begifva sig till Pommern och
derifrån vidare till Bremen. Staden kringrändes, då
borgmästare och råd slutligen togo skeden i vackra
hand och underkastade sig hyllandet af den svenske
konungen. Ascheberg återvände sedan med svenska
trupperna till Landskrona.

Nu åtnjöts ett sexårigt fredstillstånd utåt, hvarunder
Ascheberg framryckte på befordringarnes bana till
generallöjtnant. Carl XI besteg tronen, då ett af
dessa för Sverige så kritiska tillfällen inträffade,
ur hvilka det städse genom Guds skickelse samt
kraftiga mäns rådighet och mod
räddats, besannande det vackra ordspråket: »när
nöden är störst, är Guds hjelp närmast». Konung
Ludvig XIV i Frankrike hade börjat krig med Holland,
och nästan hela Europa hade med anledning häraf
kommit i rörelse mot Frankrike. Detta åberopade
sitt gamla förbund med Sverige, hvilket äfven
skyndade att angripa Brandenburg, for att draga dess
trupper ifrån Rhen. Svenska hären led härvid, under
Wrangel, mot kurfursten Fredrik Wilhelm nederlaget
vid Ferbelin. Alla de makter, för hvilka Sveriges
stormaktsställning var en alltid skärande nagel i
ögat, sammansvuro sig nu emot det och bildade ett förbund i afsigt
att nedbringa det till den underordnade ställning, det
innehade före trettioåriga kriget. Dessa makter voro:
tyska riket, Holland och det då för tiden i nordisk
söndringspolitik »görande» Danmark, hvaraf syntes,
att Carl X Gustaf hade rätt, då han ansåg sig böra
fortfarande frukta för den danska konungapolitiken. Af
de nämda fienderna var för ögonblicket Danmark
den farligaste, hvarföre äfven den unge konungen
beslöt att främst försvara landets gränser mot
danskarne. Ascheberg utsågs till general och fick
befallning att taga vården om det hotade Bohus län och
att besörja nordvestra arméns proviantering. Inom
en månad voro magasinerna fullt färdiga i Göteborg,
Marstrand och Wenersborg, krigsfolk sammandraget i
Bohus län mot norska gränsen, som då äfven var det
Norge beherrskande Danmarks gräns, och allt på bästa
sätt ordnadt. Snart ryckte också Danmarks ståthållare
i Norge, grefve Ulrik Christian Gyldenlöwe, med
sextusen man öfver Svinesund och uppställde sig
framför Strömstad, hvarifrån han ämnade att tränga
förbi Qvistrum till Saltkällan. Men Ascheberg hade
intagit en god och under Erik Dahlbergs ledning
befästad ställning vid Qvistrums bro, från
hvilken han hejdade fienden och tvang denne att
med förlust draga sig tillbaka till Norge. Sålunda
afböjdes genom Aschebergs raskhet och rådighet
ett farligt infall inom våra gränser. 

Befälet på denna kant togs dock snart från Ascheberg och
uppdrogs åt generallöjtnant Mörner samt generalmajor
Sperling. Danmark ville nu koncentrera sitt angrepp
mot södra i stället för vestra delen af Sverige,
hvarigenom Skåne hotades. Ditåt begaf sig nu den
unge konungen, åtföljd af Ascheberg, hvars i
härnader pröfvade blick och erfarna omdöme han så
väl behöfde. Danskarne landstego på tvenne olika
punkter, nämligen: under amiral Tromp vid Ystad och
under konung Christian V sjelf, som hade 16,000 man
hos sig, vid Helsingborg. Denna stad, Landskrona och
Christianstad gåfvo sig snart åt den danske konungen,
mot hvilken den svaga svenska armén ej kunde göra
något kraftigt motstånd. Från Christianstad ville
Christian rycka in i Halland och segrande genomila
denna provins, för att kunna förena sig med sin norska
armé och sedan med



En uppvaktning hos kejsaren af Japan -- Mikado -- 
då han förr lät se hela sin person.
(Tillhör art. "Himlens Son", sid.  330.)


En uppvaktning hos kejsaren af Japan -- Mikado -- då
han nu mera endast låter se sin nedra klädningsfåll.

(Tillhör art. "Himlens Son" å nästa sida.)

samlad kraft bryta in i hjertat af Sverige och
betvinga landet, medan kurfursten af Brandenburg
plockade till sig hvad han kunde af de svensk-tyska
besittningarne och äfven af de holsteinska, om lyckan
var god.

Här voro goda råd dyra. Halmstad var då en
förskansad plats, som måste först tagas af fienden,
innan Halland låg för honom öppet och för att han
skulle hafva sin marsch betäckt. Konung Carl ilade
med Ascheberg Halmstad till undsättning. Vid ett
hållet krigsråd voro generalerna af delade meningar,
i det att Ascheberg stod ensam mot de öfriga om
sin tanke. Konungen beslöt att följa Aschebergs
råd. Ett slag stod, hvarvid Ascheberg till gagnet
och konungen till namnet kommenderade svenska armén
och slog den danska, som anfördes af general Duncam,
så grundligt, att af den samma, ursprungligen 4,000
man stark, ej öfver 30 man undgingo döden eller
fångenskapen. Den unge konungen, som hittills rönt
idel motgångar, kände nu sitt mod höjas och blef
naturligtvis tillgifven Ascheberg, som han kallade
för sin »läromästare i kriget». Konung Carl drog sig
nu med sin stabschef, såsom Ascheberg skulle i dag
kallas, tillbaka från det betryggade Halland, samlade
till sig förstärkningar från det inre af landet och
skyndade mot Skåne i föresats att nu sjelf blifva den
angripande. Det bekanta, märkliga slaget vid Lund --
hvilket blef af så betydelsefull inverkan på Sveriges
ställning -- följde och gaf en lysande seger åt våra
vapen. Skåne låg nu åter öppet för dessa. Helsingborg
återtogs och det af fiender öfversvämmade Blekinge
rensades. Genom slaget vid Landskrona följande året
måste fienden utrymma största delen af landet och
uppgifva Christianstad, hvarefter danske konungen, som
ej längre hyste något hopp om att kunna återeröfra
Skåne, omsider måste beqväma sig till fred. Under
alla dessa betydelsefulla händelser var Ascheberg,
liksom äfven Helmfelt, vid sin konungs sida; och denne
hade en af Ascheberg angifven taktisk rörelse att
tacka för segren vid Landskrona, der Ascheberg svårt
sårades. Dessa förtjenster blefvo äfven af konungen
erkända, i det han lät i Aschebergs grefvebref
införa, det »Gud genom honom gifvit segren vid
Landskrona».

Snabbt steg Ascheberg ock på de furstliga
nådebetygelsernas bana, så att han slutligen
var fältmarskalk, 
general-guvernör öfver Skåne, Halland, Göteborg och Bohus
län, kongligt råd och grefve. Då freden var sluten,
besökte konungen fältmarskalken, tog af honom ett ömt
afsked och skänkte honom sitt med dyrbara diamanter
besatta -- hattband.

Grefve Ascheberg egnade sig nu, sedan freden var
vunnen, åt sitt vidsträckta guvernement, hvilket
lidit mycket genom kriget, i synnerhet Skåne. Han var
en sträng herre, som ville hafva ordning och skick,
hvarföre ock allmogen fann honom vara, hvad den nu
brukar kalla resonlig. Med synnerlig ifver egnade han
sig åt fästningsbyggnaderna i Göteborg, Landskrona,
Marstrand, Bohus och Helsingborg, men glömde derför
icke fredligare sysselsättningar, utan var till och
med en ifrig befrämjare af Lunds akademis såväl
uppkomst som bestånd. Sjelf hade han likväl icke
några bokliga kunskaper: man inhämtar ej sådana i
stridernas tummel; men man kan derföre likväl hysa
aktning för lärdomen, och det gjorde Ascheberg. Dock
var det förlåtligt, om han tilltrodde värjspetsen
mera förmåga att bestämma öfver verldens öden,
än allt det myckna, som står att läsa i böcker.

Hans, under en äfven på år rik lefnad, honom så
tillgifna maka afled slutligen 1689, hvilken förlust
så nedbröt hans sinne och genom blessyrer under
fältlifvet illa åtgångna kropp, att han sjelf snart
följde och utandades sin sista suck i Göteborg år
1693. Han fördes med praktfull ståt till grafven,
i hvilken sorgehögtid konung Carl XI, som enkom
derför reste ned från Stockholm, sjelf deltog. Af
den djerfve krigaren, som aldrig i tiden led något
nederlag, finnas nu blott några hoptorkade smulor
qvar, men de äro omgifna af gyllene vapensköldar
med brokiga fält och af multnande fanor, hvilka alla
bära vittne om, att i denna handfull stoft lefde en
gång en ande, som verkade kraftigt och i en orolig
tid skapade sig en lysande lefnadsbana, i det han
bragte sig upp från simpel ryttare till de högsta
äreställen. Äfven dessa vapensköldar och dessa fanor
och standar skola blifva en handfull mull; men jemväl
då, och det oaktadt, skall minnet af den verksamme
anden fortlefva, hvars bragder så högligen bidragit
i svåra pröfningsstunder till, att det svenska ännu
är svenskt och att svensk fosterlandskärlek brinner
lika varm vid Öresund, som vid den från urminnes
tid under svenskt välde glittrande Mälarens våg.

Axel Krook. 



Himlens Son.

»Menniskan är alltid benägen for det som är skönast: en
moralisk naturlag» -- säger en fransk författare, och
hvem vågar väl jäfva detta påstående, ty hvart vi än
blicka, kring hela jordens rund, genom alla historiens
blad, öfverallt se vi en sträfvan åt det upphöjda, en
hyllning åt någonting dyrkansvärdt göra sig gällande,
och detta ej mindre hos massan än hos individen. Väl
är det sannt, att denna ideala åtrå, utmärkande för
menniskoslägtet åstadkommit ganska mycket buller
och bång, oreda och krångel här i verlden, ja att
»storhetens tillbedjan» orsakat många brutna ryggar,
många knäckta nackar och frampressat icke blott mycket
blod, utan ock mycket tårar. Men stor sak häri, utan
detta, hvad blefve väl annars lifvets innehåll? Man
måste offra sig -- också »en moralisk naturlag».

Den allt mera klarnande blicken måste naturligen
snart äga en synlig representant för sitt upphöjda
mål, hvilket vi exempelvis se af gamla testamentets
berättelse om tillkomsten af »Herrans smorda», som den
gamle profeten Samuel väl medgaf folkenom att komma i
verlden, ehuru med en viss, känd protest af ett »det
skall han taga och det skall han taga» o. s. v.,
eller, för korthetens skull -- ett summa summarum
af Samuels ord -- hvad en siare af nyare datum sagt:
»riset kyss, som ger dig agan».

Ja, huru det gick till i gamla testamentet, det veta
vi, men menniskoslägtets saga är af under full och
uppenbarelserna mångahanda. Men öfverstrålande
alla berättelser om »de smorda», torde dock den om
kejsaren i Japan, Mikado, taga 
priset, ty denne buddhistiska religionens påfve,
som haft ofelbarhetens gloria kring sin tinning
århundraden före de romerska påfvarne, denne utvalde
»himlens son» dör aldrig, han blott försvinner, för
att gifra plats åt en annan Mikado, när och huru vet
ingen.

Denne gudaburne, som icke har något slut, påstår man
dock haft en början och man förtäljer:

En af de fyra gudar, som herrskade öfver jorden,
förmälde sig efter en regering af två millioner år med
en jordisk qvinna, och deras ende son var »Zin mu ten
wu» den »gudomlige eröfraren», som, öfver ett halft
tusen år före Kristus, gaf Japan det anseende och den
makt, det sedan bibehållit. Denne eröfrare var Mikado,
»himlens son».

Genom århundraden regerade Mikado sjelf och var
anförare för sin här i krig, men i längden anstod
icke detta lif en kejsare, som till på köpet anses
vara den förkroppsligade gudomen. Han började allt
mera sluta sig inne i sitt palats och blef slutligen
nästan osynlig.

Ett så upphöjdt lefnadssätt är måhända tröttsamt i
längden, ty det är icke ovanligt, att Mikado, vid
unga år, långt innan han försvinner, afsäger sig
regeringen till förmån för sin son, och för att en
sådan aldrig skall fattas honom, har lagen gifvit
honom tolf gemåler, som han har rättighet att välja
bland sina hofdamer. Så hände att en Mikado, förmäld
med en furstinna, afträdde makten åt sin treårige
son. Den höge gemålens far lät då fängsla exkejsaren,
men en aflägsen 
slägting till denne, vid namn Yoritomo, uppträdde då till
hans försvar, bekrigade och besegrade fursten och
satte den gamle Mikado till styret igen. För denna
tjenst blef Yoritomo utnämd till öfverfältherre, en
värdighet, som sedan förblef inom hans familj, och af
denna värdighet uppstod småningom Siogun eller den
kejsare, som styrde de verldsliga angelägenheterna, på
samma gång han utgaf en lag, hvilken förbjöd Mikadon --
på grund af att hans gudaursprung var allt för högt --
att befatta sig med verldsliga angelägenheter. Efter
denna tid ålåg det Mikadon att endast afdöma
kyrkliga frågor och att upphöja fromma aflidna till
helgon. Mikadons hof blef också medelpunkten för
Japans litteratur och der vistas de berömdaste
teologer, historieskrifvare och skalder. Denne
»himlens son», hvars palats kallas Dairi, vistas
i Kioto. Dit komma årligen Kami eller undergudar
i ett festligt tåg och stanna en månad i palatset,
för att betyga sin underdånighet för Mikadon, hvars
ansigte, doldt bakom ett förhänge, dock ingen får
skåda. För den nedre delen af kejsarens gestalt,
som är insvept i ett luftigt, men prunkande hölje,
utföres således de österländska bugningarne. Kamis
tempel äro under tiden öde, ty när gudarne icke äro
hemma, kunna de naturligtvis ej höra några böner!

En särdeles maktpåliggande sak var dock anförtrodd
Mikado -- det ålåg honom nämligen att dagligen
flera timmar å rad sitta orörlig på sin tron i
och för bibehållandet af jemnvigten i Japan. Vid
dessa tillfällen fick han hvarken röra hufvudet åt
höger eller venster, ty från hvilket väderstreck han
bortvände det samma skulle rikets jemnvigt rubbas. Vid
en lika oförmodad som oförlåtlig nysning från en
Mikado blef detta bruk afskaffadt, och man beslöt
vid de bestämda timmarne ställa kronan i kejsarens ställe.

Betraktom denne gudaburne, huru han i all herrlighet
sitter på sin tron; för hög att på nära håll nalkas af
jordens dödlige, för hög att röra sig, bäres han rum
ur rum af sitt hoffolk, och blott en gång i historien
vet man att en Mikado begagnat sina ben, nämligen vid
en eldsvåda i Dairi, då högstdensamme måste traska
bort undan lågorna. Detta var naturligtvis ett brott
mot all etikett och gudanatur, och som något oerhördt
bevaras hågkomsten deraf bland den japanesiska häfdens minnen.

Mikados makt är evig, men tiderna äro
föränderliga och han befattar sig nu mera
äfven med verldsliga angelägenheter, ty Siogun,
äfven Taïkun kallad, är störtad; och som ensam
herrskare, omgifven af »ofelbarhetens» gloria,
helsas nu den gudomlige, helsas nu »himlens son».

Peregrinus.



Drag ur det fornnordiska hemlifvet.

Den teckning, vi å nästa sida meddela, låter oss kasta
en blick in i ett fornnordiskt hem, hvars dörr
i århundraden varit sluten och hvars grundstenar
forskaren nu mera förgäfves söker uppleta. Få folk
hålla sina fäders minnen så i helgd, som vi våra;
med en känsla af stolt tjusning läsa vi om deras
bedrifter i skaldernas sånger och de upptecknade
sagorna; med vördnad blicka vi upp till dessa kraftiga
gestalter, härdade i manliga idrotter, dessa män med
enkla seder, för hvilka vankelmod var ett främmande
drag och flärdens tärande gift okändt. Uppväxt under
ständig brottning med lifvets omildaste stormar blef
nordbons lynne sträft och hans sinnesart hade tagit
hemlandsbergens natur: ytan skroflig och ogästvänlig,
men derunder renaste malm.

Nordbons hem, patriarkaliskt styrdt af husfadren, som
icke blott visste vara en man för sig, utan äfven en
herre öfver de sina, företedde väl sällan fordomtima,
då strid hörde till ordningen för dagen, och det,
som vi skulle kalla simpel plundring, ofta besjöngs
som glänsande bedrift -- ett röfvarlif, enligt våra
begrepp, hörde då nästan till en af länkarna i nådens
ordning -- samma bild af frid, trefnad och idoghet,
som vi gerna tänka oss i förening med ett hem; men
vid gästabuden och familjehögtiderna framstod dock
äfven det fornnordiska hemmet med en pomp och ståt,
som, i förhållande till de enkla medlen, icke lemnar
vår tid efter sig.

Den förut påpekade illustrationen återgifver det
inre i en fornnordisk sal af förnämligare art, och vi
skola, angående den sammas inredning och användning,
i följande rader lemna några oreinterande notiser.

En fornnordisk sal upptog hela byggnaden, så att man
uppåt kunde se ända till taket, med dess konstmessiga
sammansättning, medan sidorna utgjordes af sjelfva
ytterväggarne. Det vanligaste byggnadssättet i
skogrika orter var det, som ännu användes i Norge,
eller att timmerstockarne lades horisontelt på
hvarandra och sammanhöggos i hörnen. Hvilka jätteträd
nordens skogar då kunde uppvisa, derom vittna dessa
korsvirkesbyggnader; sålunda omtalas sådana, till
och med från medeltiden, hvari timret varit halfannan
till två alnar i genomskärning!

En sådan fornnordisk sal hade två dörrar, en i
hvardera ändan af huset; den åt öster var männens,
den vestliga qvinnornas dörr. De voro ofta så låga,
att man måste huka sig ned för att komma igenom. Nere
på golfvet, i salens midt, brunno stockeldarne, som
skulle gifva både värme och ljus. I en större sal
funnos sedvanligen tre eldstäder, hvar och en 
bildande en upphöjning af hopstampad lera eller grus,
infattad i en ram af stora stenar; eldstadens höjd
vexlade mellan ett par tum och en half aln. Ofvan
hvarje eldstad var en öppning i taket för rökens
utgång.

Jemnsides med väggen, på ett afstånd af tre till
fyra alnar, var uppsatt en skiljevägg af plank, på
hvilken männen hängde sina vapen och bakom hvilken
de hade sina sofplatser.

I riktning med långväggarne och på något afstånd
från den nyss omtalade skiljeväggen stodo långa
säten, på hvilkas midt var inrättadt det s. k,
högsätet; det på södra sidan var höfdingens, det
andra den förnämligaste gästens. Högsätet var alltid
prydt med sniderier och utmärktes dessutom genom
de två högsätespelarne, hvilka stodo framför hvar
sitt hörn af sätet. På dessa pelare fanns ofta en
gudabild utskuren, i hvilket fall de betraktades såsom
heliga. Vid utvandringen till Island var det ett bruk
att sådana bilder kastades öfver bord då land syntes,
hvarefter man uppslog sin bostad på det ställe,
der bilderna drefvo i land.

Vid gillen och högtider blefvo väggarne klädda,
i det att mellan skiljeväggarnes stolpar hängdes
stickade mattor med bildliga framställningar af
t. ex. konungens eller husfadrens strider och
äfventyr. Detta bruk bibehöll sig långt in i
medeltiden och användes till och med i kyrkorna.

Långsätena voro belagda med dynor, och i hvardagslag
sutto männen på östra ändan af dem, räknadt från
högsätet till karldörren, medan qvinnorna sutto på
den andra. Hvar och en tog plats efter sin värdighet,
så att den bästa platsen var på sidan om högsätet,
den oansenligaste vid dörren, såsom den ännu är. Bakom
sin plats på långsätet hade hvarje man sin sofplats,
hvartill ledde en dörr på skiljeväggen. För måltiderna
framsattes till bänkarne bord, bestående af stora
brädskifvor, som lades på vanliga träbockar. Uppe
i Norge har man i nyare tider funnit en sådan
bordskifva, hvilken var sex alnar lång, halfannan
aln bred och på ena sidan tätt beslagen med stora,
rundhufvade spikar. Vid bordskifvans båda ändar
sutto på undersidan fästade två tvärjern med ringar,
i hvilka den hängdes upp på väggen. I salens vestra
ända fanns tvärs för bänkraderna en upphöjning, på
hvilken likaledes stod en långbänk med ett högsäte;
den kallades »tvärbänken», och här sutto qvinnorna,
när gille pågick. Bakom denna tvärbänk och der
befintliga skiljeväggen hade de ogifta qvinnorna sina
sofplatser, hvilka ofta voro alldeles kringbyggda,
så att de bildade ett slags fästningar.
Framför hvardera ingången var en förstuga af
resvirke, delad i två jemnsides liggande rum. Genom
det ena kom man in i salen, hvaremot det andra
nyttjades till förvaringsrum för lifsmedel, bränsle
och dylikt. För samma ändamål användes en efter
långväggarne löpande, men derifrån afskild gång, som
benämdes skottet. Dess yttervägg var antingen af sten
eller bräder och husets tak fortsattes vanligtvis ned
öfver den. På somliga byggnader funnos dock stundom
några små gluggar på långväggarne, tätt under taket,
och i sådant fall måste skottet förses med ett
särskilt halftak.

De förnämas salar voro såväl in- som utvändigt prydda
med snidverk, som ibland tillika var måladt. Sålunda
framställdes i gillesalen på Hjardarholt i upphöjdt
arbete många ämnen ur gudasagan, såsom Thors kamp
med Midgårdsormen, Balders bål o. s. v., hvilket var
beskrifvet i en dikt, husdrapa, af hvilken, tyvärr,
endast några fragmenter finnas qvar. Ofta
plägade forntidens nordiska höfdingar låta
på samma sätt framställa sina egna bedrifter.

Hvad det utvändiga af byggnaden beträffar, så är det
troligt, att det i mycket liknade hvad man nu ser
på de s. k. stafkyrkorna. Sålunda har förmodligen
korsvirket i gaflarne varit fodradt med bräder,
å hvilka förekommit drakformiga eller andra
utskärningar och sniderier, såsom man ännu ser på
stafkyrkan i Urnes.

Benämningen Skáli brukas ännu på Island om ett af de
hus, som hos oss motsvarar storstugan. I det franska
Schweiz brukas ordet chalet om en säterstuga, och det
är icke allenast i namnet som en sådan äger likhet med
nordens gamla »skaler», såsom boningshusen kallades,
utan äfven i hela deras inre och yttre anordning. De
uppföras af korsvirke, men med timmerstockar, som
täljas i fyrkant. I Frankrikes nordliga provinser
finnas ännu byggnader från elfte och tolfte
århundradena, hvilka till stor del hafva bibehållit
den af normannerna införda arkitekturen. Dessa
byggnader äro likaledes uppförda af korsvirke och
täckta med grof träspån eller halm.

Spiseln är midt i rummet och derifrån stiger röken upp
i en skorstenspipa af trä, som går ut genom taket.


Fornnordisk sal.




Om den venetianska glashandteringen.

Vid yttersta ändan af S:t Markustorget i Venedig finner
man en handelsbutik, som är full af föremål, lika
mångfaldiga och herrliga till formen, som molnen
ofvan lagunerna vid solens nedgång, och till färgen
lika glänsande, mjuka och harmoniska, som de dufvor,
hvilka tyckas vara egna för S:t Markustorget. Om man
är kännare och samlare af gamla venetianska glasvaror,
finner man här allt hvad man rimligtvis kan önska,
och mera dertill, samt dessutom en hel hop andra olika
rariteter, som alltid der de förekomma tilldraga sig
kännares och samlares beundrande blickar. Inträder
man derpå i butiken, så får man veta, att t. ex. dessa
glödande, fullkomligt rena, böjda armljusstakar
med sina festoner och girlander, af hvilka hvarje
blad och hvarje ranka är bildad efter naturen; att
dessa liljeformiga fat, dessa crocusskålar och de
liksom med is öfverdragna flaskorna, opalbägarne,
filigramskarafferna och spiralformiga glasen; att
dessa smaragd-, violett- och rubinfärgade kalkar,
dessa agat- eller kalcedon-urnor och silfverglittrande
speglar -- att allt detta är förfärdigadt af de nyare
glasblåsare i Murano, hvilkas öga för färgen och dess
finaste nyanser -- den förgångna
tidens förlorade hemligheter -- bevisar, att de äro
värdiga efterföljare af en Barovieri och en Miotti,
en Segusi, Barbini och den legion konstnärer, hvilkas
snille förvärfvade åt dem sjelfva ett öfver hela
verlden utbredt anseende, samt dertill rikedom och
ära åt den aktade republiken.

»Glasblåsarekonsten», såsom man ända till
närvarande tid kallar den, blef förd till öarna af
de flyktingar, som nedslogo de första pålarne till
den af hafvet omfamnade staden och lade grundmurarne
till Venedig. Då man erinrar sig, att romarne voro
de första, som lärde denna konst af fenicierna,
och att Roms glasfaktorier ända till kejsardömets
fall utmärkte sig framför Syriens och Egyptens, så
har man intet skäl att betvifla, att invånarne i de
mest blomstrande städerna i romerska riket, då de
vid tiden för barbarernas infall lemnade de samma,
i sitt hufvud och sina fingerspetsar togo med sig
denna nyttiga, blott af skönhetssinne, färdighet och
de enklaste materialier beroende konst.

Deri första bestämda underrättelsen härrör emellertid
från år 1090. Från denna tid till 1291 tilltogo i
betydenhet
glasfaktorierna och glasugnarne i Venedig så hastigt,
att det stora rådet -- vare sig derföre att staden ofta
var utsatt för eldsvådor, eller för den egendomliga
färgglansen i Muranos atmosfer -- lät förlägga
dem alla till denna ö, hvilken då betraktades som
förstad till Venedig. I det Correr'ska muséet är
Mariegola del Fioleri de Muran förvarad, hvaraf
vi se, hvilka lagar tjenade till rättesnöre för
detta konstnärsfolk, hvilket för de republikanska
aristokraterna var lika dyrbart som deras egen
makt, hvilka företrädesrättigheter man beviljade
det och med hvilka straff det hotades. Folket var
indeladt i fyra klasser: 1) glasblåsare; 2) spegel-
och fönsterglas-tillverkare; 3) perlmakare samt 4)
stång- och emalj- eller smältglas-arbetare.

Förskräckliga voro de straff, som drabbade den,
hvilken i denna konst undervisade någon annan än en
inföding på ön. Flydde han med sin konst till ett
främmande land, så blef han uppfordrad att, utan
vidare uppskof eller invändning, återvända; lydde
han icke, så blefvo hans närmaste anhöriga kastade
i fängelse. Fortfor han likväl att icke hörsamma sin
pligt
mot republiken, så affärdades en hemlig agent att
döda honom.

Det är svårt att erhålla visshet om, när de första
emaljerna i Venedig förfärdigades; säkert är dock,
att i elfte århundradet venetianerna af byzantinska
konstnärer lärde fulländningen deraf och visade sig
vara så dugliga lärjungar, att »de, hvilka sålde
emaljer såsom ädelstenar, pliktfälldes till tusen
dukaters böter och dömdes till tvåårigt fängelse».

Icke mindre vigtiga voro de dem förlänade
privilegier. Så hade Muranos borgare rättighet till
republikens första embeten. Samtliga glasblåsarne
fingo bära en vasina di coltelli, d. v. s. tvenne
knifvar i en skida. Hvarken bargellon eller sbirrerna,
ja icke ens deras förmän, fingo landa på ön; endast
infödda embetsmän kunde fängsla en borgare och
öfverlemna honom åt domstolarne. Men det förnämsta
privilegiet hade kommit glasfabrikanternas och
fabriksmästarnes döttrar till del, i thy att dessa
fingo gifta sig med venetianska patricier och att
deras barn ärfde fadrens rang -- ett privilegium,
som, om man tager aristokraternas afundsjuka och
ståndsfördomar i betraktande, gifver ett betydelsefullt
vittnesbörd om den aktning, glasblåsarekonsten
åtnjöt.

Hela 16:de och 17:de århundradena igenom blomstrade
glasindustrien och gjorde framsteg, och den
»aktade republiken» njöt deraf en årsinkomst af
åtta millioner dukater. I 18:de århundradet aftog
denna blomstring i viss mån, och med republikens fall
förföll äfven denna industri, liksom allt annat, helt
och hållet. Österrikarne uppmuntrade naturligtvis
Böhmens, Steiermarks och Kärnthens fabriker och
betraktade dessutom muranesernas statuter och bolag
som farliga i politiskt afseende. Många af mästarne
utvandrade till andra länder och togo med sig sin
magiska konst. Med undantag af perlfabrikationen --
en gren, hvari Venedig alltid försvarat sitt företräde
-- var glasblåsningskonsten der en tid alldeles glömd.

År 1836 föresatte sig Lorenzo Radi och Francisco
Torcellan -- båda muraneser -- att åter upptäcka de
förlorade hemligheterna af de materialier, hvaraf
emaljerna förfärdigades, och den ännu svårare
smältningskonsten. Ar 1840 erhöllo de af den
venetianska akademien den stora 



Polovradj-grottan.
(Tillhör texten sid. 338.)

guldmedaljen för sina guld- och silfverarbeten, och den nu
i Muranesiska museet befintliga samlingen från dessa
mästares faktorier betraktas af verkliga kännare
såsom i alla hänseenden jemförlig med, ja, delvis
öfverträffande de gamles arbeten i denna väg.

Till lycka för dessa ihärdiga män blefvo deras
ansträngningar bekanta för doktor Salviati, en
företagsam och konstälskande rättslärd, som med
värme omfattade den af Zannetti hyllade tanken,
att åtminstone i ett hänseende återupprätta staden
Venedigs anseende. Sedan man, efter många försök och
undersökningar, slutligen lyckats upptäcka de gamles
prisade metoder för emaljernas förfärdigande, behöfdes
ytterligare blott ett steg i den rätta riktningen:
man måste ditlocka konstnärer, som förstodo att
använda dem. Salviati öppnade för detta ändamål
en mosaik-skola, utvalde de bästa konstnärerna
vid den venetianska akademien, tillkallade en af
de utmärktaste musivarbetarne i Rom och grundade i
skolan en särskilt klass för arbetare.

Så snart Salviati hade vunnit en fullt betryggande
grundval för sina musiv-verk, vände han sin
uppmärksamhet till återupplifvandet af glasblåseriet
och öfverträffade i denna gren sina varmaste
beundrares förväntningar.

I adertonde århundradet hade denna konst gått så helt
och hållet förlorad, att Giuseppe Briatie, för att
åter upptäcka några af hemligheterna, tog tjenst å ett
glasbruk i Böhmen; efter sin återkomst erhöll han af
republiken uteslutande monopol på glasfabrikationen,
hvarjemte en lag utfärdades, som förbjöd allt
införande af främmande glas i Venedig. Hans fabrik
ägde bestånd till år 1790, efter hvilken tid, i fall
vi undantaga några af Domenico Bussolin anställda
lyckliga försök, glasblåsningskonsten syntes hopplöst
förlorad. Ännu i Juni 1866 talar hr Chaffers, i
sin afhandling om det äldre venetianska glaset,
såsom om det ej vidare fanns någon förhoppning
att kunna frambringa sådant. »Metoderna att
förfärdiga fasoneradt glas», säger han oss »hafva
ända hittills förblifvit oupptäckta, och alla försök
till imitation hafva varit fruktlösa.» Han talar om
den rika safirfärgen såsom förlorad och meddelar en
afbildning af en bägare, hvilken
man betraktade såsom den enda i sitt slag och för
hvilken betaltes 6000 fr. Men i närvarande ögonblick
har saken erhållit en helt annan vändning. Nu kan man
förelägga Antonio Seguso eller Antonio och Giovanni
Barovier hvad föremål som helst af gammalt venetianskt
glas och de skola framställa ett sådant med alla
dess fullkomligheter samt äfven, om man så önskar,
med alla dess ofullkomligheter, och derpå öfverlemna
åt konstvännen en under hans egna ögon förfärdigad
kopia, som i färg, form och vigt är fullkomligt lika
med originalet!

Priset på dessa arbeten måste nödvändigt vara högt,
då det, liksom med porslinet, ofta händer, att ytan
erhåller en remna i ugnen, efter att målarens arbete
är fullbordadt; men vid ett sådant förhållande kan man
med Ruskin med skäl utropa, att det är oförsvarligt
att öda så mycken tid och så utomordentlig skicklighet
på ett så bräckligt material. Tecken att man äfven
börjar se hela denna vackra handtering ur sådan
synpunkt saknas icke. Det är ock på flera andra
områden, som i vår tid skönheten offras för nyttan. Få
konstnärliga yrken, om ens något, äro dock så grymma
mot sina skickligaste utöfvare, som glasfabrikationen,
och ur denna synpunkt vore dess upphörande föga att
beklaga. Den starka hettan verkar nämligen så menligt
på ögonen, att ett mycket ringa antal personer framför
ugnsmynningarne uppnått sitt fyrtionde år.

Oaktadt denna omständighet vore det dock beklagligt,
om man endast af ekonomiska skäl skulle förvandla
Murano-ateliern till en blott simpel glasfabrik;
ty derigenom skulle man förneka den venetianska
glasblåsningskonstens anor och glänsande historia
samt tillintetgöra alla dem, hvilka, trots dermed
förbundna faror, med en hög och allvarlig hänförelse
egnat sig åt denna konst. Det skulle då ej heller
dröja länge innan den i glasblåseriets ädlaste
alster uttryckta konstnärsandan finge vika för det
medelmåttiga glasblåseriets dussinarbeten, eller,
med andra ord, innan konsten finge nedstiga från
sin med utomordentligt tålamod tillkämpade höjd
till den fabriksmessiga industriens flacka område,
der ingenting tilltalar själen, men der den sanningen
oemotståndligast låter höra sig, att »menniskan lefver
icke endast af bröd».



Zigenarflickans dröm. 

Uti den tysta, dunkla natt
den unga slumrande Zinara 
ses hvila sina ögon klara,
af dagens långa vandring matt.

Hon drömmer.    Ack, i drömmens land 
hvad underverk, hvad bilder sköna! 
Hvad ljufva känslor hon får röna,
befriad ifrån alla band!

Med gyllne smycken i sitt hår, 
i sköna, sida purpurkläder 
in i palatsets sal hon träder 
och der beundrad, firad går.

Hvad rikedom, hvad glans, hvad prakt 
i dessa marmorsalar höga! 
Att tjusa både själ och öga 
allt äger här en sällsam makt.

På läckerheter utan tal 
den furstligt rika taffeln bjuder, 
musiken från balkongen ljuder, 
att mildt förjaga hvarje qval.

Men qvällen kommer, och i dans 
de unga sväfva fram i salen. 
Zinara drottning är på balen 
-- den skönsta i de ungas krans.

»Hör», unge riddar'n hviskar, -- »hör: 
Blif min, förtjuserska, du ömma! 
Kom, kom med mig, att svärma, drömma: 
blif lycklig sjelf -- och lyckliggör!»

*

Så uti qvällen 
sakta han talar, 
sluter sin arm kring
rodnande mön:

»Ut i den tysta, 
ensliga parken 
följ mig, o följ! 
Der som naturens 
hjerta hörs klappa, 
klappe ditt hjerta
kärligt mot mitt!»

Och under trädens 
skuggiga kronor 
gingo de nu. 
Skymmande qvällen 
dolde den ungas 
blossande kind.

Hör -- uppå grenen 
vakande fågel 
sjunger ännu;


lyssna, Zinara, 
tonernas tolkning 
känner ju du:

»Flicka, o flicka! 
har du förgätit 
frihetens maning,
hur hon dig lockat 
ut i naturens 
vänliga sköt?

Har du förgätit 
bergen och skogen? 
Har du förglömt
ängarnas mjuka, 
blomprydda golf och 
himmelens tak,
fullsatt med stjernor, 
lyst utaf solens 
strålande ljus;

glömt hur du gick med 
fladdrande lockar, 
blomstrande kind, 
plockade skogens 
svällande smultron, 
rödt som din mun, 
drack utaf källans 
läskande vatten 
helsa och fröjd, 
speglande kanske 
uti dess yta 
barnsligt din bild;

glömt hur på heden
gerna den bruna
ljungen du såg,
-- enkel, men blomrik,
rik uppå sötma,
ljuf som din mun;

glömt hur på skogsmon 
under de gröna 
granarnas hvalf,
under de raka, 
resliga furor -- 
lyssnande fromt --
trasten du hörde 
höja sin klara 
stämma till bön?

Har du förgätit 
detta och annat, 
som af naturens
under du såg, 
-- icke du glömt dock 
Ino, den glade,
lockige gossen, 
som vid din sida, 
liflig och frisk som 
morgonens vind, 
sjöng sina visor, 
muntra som lärksång, 
sjöng att din fot 
ej blef förtröttad,
der på den öde 
stigen du gick, 
sjöng att ditt hjerta
svällde af lust!»

*

Han tystnar.    Riddar'n talte så: 
»Du går så tankfull, o Zinara! 
Ack, säg ett ord, ett enda bara:
att du mitt hjerta vill förstå!»

Så sagdt.    Men snabb som jagad hind 
hon flyr -- och drömmen strax försvinner; 
hon ser hur morgonsolen brinner, 
dess glöd hon känner på sin kind.

Maximilian Axelson.



Äfventyr i Guyana.

I dessa trakter, der jag var en främling, hade
jag sökt och fått en väl ackrediterad ledsagare
på mina jagtutflygter. Den herrliga nejden
med sin rika växtlighet hade, lika mycket som
bössan och villebrådet, tagit min uppmärksamhet
i anspråk. Plötsligt drog ett af dessa oväder
upp, hvilka i Guyana komma lika hastigt som de
försvinna. Blixt på blixt klöf molnmassorna,
regnet flöt i strömmar och stormen for fram i
orkanlika stötar, böjande då och då mot jorden det
stora kryddnejliketrädets prunkande blomkrona, under
hvilken vi sökt skydd. Det hade varit en het dag,
vår jagt hade varit lycklig och fällda kanariefåglar
strödde marken omkring oss.

»Fastän ni haltar, kamrat, så är ni dock en dugtig
fotgängare», sade jag, vänd till min följeslagare,
som med ryggen stödd mot nejliketrädets stam blickade
omkring sig på ett visst spanande sätt, egendomligt
för jägare till professionen.

»Åh ja, inte generar det mig stort att jag mistat
min halfva häl.»

»Fy tusan!    Huru gick det till?»

Han kastade en half blick på mig, ett leende lekte
en sekund öfver hans tunna läppar och han svarade:
»Platsen och stunden passar for en jagthistoria. Har
ni lust att höra en sådan, den kommer nätt och jemt
att sluta med regnet.»

»Jag är fransman», återtog han efter en paus. »Hvad
jag förr hetat och hvad jag varit är just det
samma. Jag kom hit, förvist från 'la belle France'
-- ja, hvad mera, ni ser framför er en död man --
död för samhället och för sig sjelf.

»Det är öfver tio år sedan jag först såg
Cayenne. Jemte flera deporterade sändes jag till
det inre af landet, der vi skulle användas vid
åkerbruket. Man hvarken misshandlade eller var sträng
emot mig, men, monsieur, sätt en fågel i bur och han
skall flyga ut, så fort man lyfter på gallret. En
dylik stund slog för mig en qväll, just under ett
sådant oväder. Man hade sändt mig med ett bud till
uppsyningsmannen. Han var ej i sitt rum. På månader
hade jag icke varit släppt ur sigte eller varit
ensam. En underlig känsla betog mig, när jag stod der
allena mellan fyra väggar -- mitt bröst vidgade sig,
mina muskler spändes -- frihet nu eller aldrig!

»Jag ryckte ned ett kruthorn med vidhängande hagelpung
och en bössa från väggen, grep ett par stöflar och
benkläder samt störtade ut. Från mitt hufvud rann
regnet i sjöar nedåt mina axlar, genomblöt och andlös
flög jag framåt, snafvade öfver trädrötter och sprang
upp igen, och bort bar det, utan att jag visste åt
hvilket håll.

»Då solen sprang upp och bytte natten i ett
plötsligt ljus, såg jag mig först omkring. Regnet
hade upphört. På ena sidan bredde sig en jättestor
grässlätt, på den andra reste och sträckte sig
i omätlig vidd en urskog. Uttröttad satte jag mig
ned. Först och främst undersökte jag krutet, det
var torrt, sedan betraktade jag bössan; det var
en bland de präktigaste reffelbössor jag hållit i
min hand. Derpå hängde jag ut till torkning de från
uppsyningsmannen tagna kläderna. Härunder föllo mina
blickar bort på skogen. Ja, medan jag väntade på att
kunna göra min omklädnad, hvad kunde jag
bättre göra, än att ta' den i närmare
ögonsigte. Hvilket underbart färgspel, från
mörkaste till ljusaste grönt, från purpurrödt till
svagaste skärt, från glödaste orange till mattaste
gult. Der reste sig palmer och fikonträd, pisanger
och bananer och mellan trädgrenarne flätade lianer
blomstersmyckade girlander, som sakta gungande för
vinden spredo omkring sig en berusande doft. Jag fick
just smak på att plocka mig några fikon -- så trängde
jag mig allt längre fram, det herrliga skådespelet
omkring mig förtog all tanke på fara, all fruktan för
att jag ej skulle hitta tillbaka. På så sätt hade jag
arbetat mig några hundrade steg in i skogen, då marken
plötsligen gaf vika och jag sjönk ned till medjan i
dy. Med möda arbetade jag mig upp och skulle nu börja
återvägen. Visserligen tyckte jag mig rikta kosan åt
det väderstreck jag var kommen ifrån, men ingenstädes
kunde jag finna fast mark, och hållande mig i
öfverhängande trädgrenar sökte jag på detta sätt
vandra framåt; huru lång sträcka jag på detta sätt
tillryggalade vet jag icke. Uttröttad, badande i
svett, klängde jag mig upp och satte mig på en gren,
på så sätt hvilande mig en stund -- var det kanske
mitt öde, att icke finna någon utgång, att kanske
allt mera fördjupa mig i skogen, att omkomma der. --
Plötsligen fick jag en idé. Trädet intill mig var
högt och nedifrån och upptill fullsatt med grenar;
utan svårighet nådde jag dess topp och till min stora
glädje såg jag den nyss lemnade savannen breda ut
sin sammetsgrönska. Det dröjde icke länge innan
jag var nere igen, fann omsider fast 
mark, och snart låg skogen bakom mig. De upphängda
benkläderna voro nu torra, stöflarna likaledes, hvarpå
jag drog utaf mig de gråa, trasiga fångkläderna
och gjorde min toilette. Hvilket nöje jag kände,
att på en gång vara fri och klädd som en fri man,
kan ni föreställa er. Jag fattade bössan, och med
den på axeln började jag åter min vandring. Till
höger om savannen låg en hög vass, i hvilken jag
såg några kanariefåglar flyga ned. Åt detta håll
begaf jag mig. Det skulle vara en lust, tyckte jag,
att skjuta några fåglar. Jag måste begifva mig långt
in i vassen, för att skrämma
upp dem. Plötsligen kände jag mig hårdt fattad i
foten. Vändande mitt hufvud såg jag svalget af en
oerhörd orm; med ett språng åt sidan befriade jag mig,
men ormen rusade efter, högg mig i låret och klämde
det som i ett skrufstäd. Med bösskolfven gaf jag
den nu ett slag i hufvudet, så att den släppte sitt
tag. Då reste den sig upp med öppet gap, för att sluka
mig. Som en blixt satte jag bössmynningen emot den och
tryckte af. Ormen låg orörlig vid mina fötter. Utan
att veta om den verkligen var död, störtade jag mig
bort. Jag hann dock icke långt. En brinnande smärta
i min fot tvingade mig att stanna. Borta i fjerran
såg jag en rök stiga upp, åt detta håll sökte
jag nu att släpa mig; men snart fattades jag af ett
sorts delirium -- jag förlorade sansen.

»Då jag åter vaknade upp, låg jag på ett sjukhus
i Zogaln och jag hörde, innan jag föll i ny vanmakt,
huru man rapporterade mig såsom död inför den franska
myndigheten, hvilken redan i gräsöknen varit mig på
spåren och som också gripit samt fört mig som ertappad
rymling till sjukhuset, der man nu dömde mig af med
lifvet.

»Men min stund var ännu icke slagen, ser ni --
likväl hade jag den vanmakten att tacka för, det man
strök ut mitt nummer från de lefvandes antal. Från
den stunden räknar jag mig vara född på nytt och
har sedan dess fört en jägares fria lif. Min första
gång ifrån sjukhuset var till vassen vid savannen,
der jag fann blott skelettet qvar af ormen. Det var
af en tjuguåtta fot lång orm.«

»Ni mätte den väl med en jägares måttstock?» 

»Nej, utan skämt, monsieur, det finnes här sådana ormar som
äro till och med trettio à fyratio fot långa. Men nu
har regnet upphört -- jag spådde rätt, det har slutat
med min historia och den skulle jag icke förtäljt, om
jag ej tänkt lemna er nu. Se der, monsieur, går er väg
fram, min bär åter till savannerna. Bakom udden, en
halftimmas väg härifrån, ligger er boning. Farväl!»

Regndropparne blixtrade från gräsmattan och
löfhvalfven då vi efter ett handslag begåfvo oss åt
skilda håll.


På osäker grund.


Ett farligt ögonblick.
(Tillhör texten sid. 336.)



Orkanens monolog,

af Julius Berg.

När tröttande skrider 
Den tröga tid, 
Af oro jag lider
Och vill ha' strid; 
Jag vingarna skakar, 
Jag spiran ta'r; 
Då borgporten brakar 
Och ut jag far.

Jag flyger, jag ilar, 
Så lätt och sval, 
Och aldrig jag hvilar 
I skog och dal. 
Mot berget jag ryter;
Med väldig makt 
Jag klippblocken bryter 
Och bildar schakt.

Jag störtar deröfver, 
(Ett grufligt språng!) 
Jag rasa behöfver, 
Jag är så vrång. 
Jag lugnet ej finner,
Min ande, vild, 
För våldsamhet brinner 
Från fjettrar skild.

Ack, kunde jag skaka 
Blott bergets rot, 
Jag tog det som maka 
Så gerna mot; 
Jag skulle det taga 
På skuldran, stark, 
I djupet det draga 
Ifrån dess mark.

Jag allt vill förstöra, 
Som motstånd gör, 
Men aldrig mitt öra 
På bönen hör: 
Ej fåglarnas qvitter, 
Ej blomman, skön, 
Ej vågornas glitter 
Gjort sådant rön.

När vildt emot vågen
Jag vingen slår,
Min vällust i hågen
Rätt vakna får;
Min fröjd är att krossa
De böljor blå;
Det skönt är att fråssa
Af tårar små!

Despotisk och mäktig, --
Hur vara mild? 
Min sång är dock präktig, 
Fast' den är vild; 
Jag sjunger min visa 
Med djupan röst, 
Den skall icke lisa, 
Ej skänka tröst.

Jag vet och jag känner
En herrlig stund,
Då mordengeln bränner
All jordens grund,
Då domsbasun dånar,
Den sista dag,  --
Hvem är, som då hånar?
Jo, det är jag!



Grottan i Polovradj.

Vattnet är ett förträffligt skönhetsmedel -- i
stort som smått. I ljusets glada regioner väcker
det lifvets frön och öfverdrager berg och dal med
grönt, eller fröjdar det ögat i form af en sjö, en
framilande flod, en klarblå källa; i jordens inre,
der naturen liksom stjäl undan vissa skönheter
från solljuset och pryder dem för egen räkning --
der måste den likväl låna vattnets tjenst. Djupt
i kalkstensbergen finnas vidsträckta grottor och
urholkningar; här nedtränger vattnet, löser kalkstenen
med sin kolsyra och öfverdrager kryptornas väggar med
gnistrande kristall eller sällsamt bildad droppsten.

En grotta af detta slag finnes i närheten af klostret
Polovradj i Walakiet. Berget, uti hvilket grottan
finnes, är genom en stor remna deladt på midten, och
här upprinner en liten flod, kallad Olto. Ingången
befinnes inuti remnan, och vägen dit slingrar sig på
en klippafsats några hundra fot öfver floden, som man
hör bullra nere i djupet. Gångstigen är ibland endast
två alnar bred och har här och der måst inhuggas i
klippan; på ett ställe leder den uppför en trappa
af femton ofantliga afsatser, och här har man för
säkerhets skull anbringat dubbla ledstänger af
hopbundna trädstammar.

Man befinner sig plötsligt framför öppningen,
hvarifrån grottan sträcker sig en half mil inåt,
säger man. Den bildar
ett stort hufvudskepp, från hvars sidor större
eller mindre sidoskepp grena ut sig. Alla hvalfven
hafva nära nog samma utseende. De lysande väggarne
af glimmersten, de likt istappar nedhängande
stalaktiterna, de kolonnformiga droppstenarne och
vattendropparne, färgade genom fackelskenet, göra ett
underligt intryck, som något närmar sig den känsla
man erfar vid inträdet i en götisk kyrka -- endast att
denna slumpens arkitektur i allt ligger under vid
jemförelsen med den menskliga konsten, när det gäller
framvisa någonting djerft, sublimt, -- något verkligt
skönt. Det går samma entoniga drag genom alla dessa
droppstenstempel, som i den musik, hvilken framkallas
af de tusentals vattendropparnes plaskande fall mot
stengolfvet. Här är det oupphörligen samma bild, som
reproduceras af nedhängande stalaktiter eller från
botten uppväxande stalagmiter: der uppe en droppe
som faller, der nere en droppe som förrinner.

För öfrigt finnes det mångfaldiga inspirerade
skildringar af dylika droppstenshålor, och af dem
torde läsaren möjligen kunna draga sig något till
minnes medan han kastar en blick på vår teckning
af en interiör från förutnämda grotta (se sidan
333). Ritstiftet blir dock alltid vältaligare än
pennan. Men för dem båda fattas det vigtigaste:
förmågan att framkalla den underliga stämning, som
väckes under en vandring i jordens innandömen.


Skeppsdockorna i Stockholm.

(Med teckningar af C. S. Hallbeck.)

Så snart det talas om att fara till Djurgården, tänker
kanske läsaren på att komma till Hasselbacken, men
tids nog komma vi till middagsbordet på herr Davidsons
veranda, hvarifrån vi hafva den mest tjusande
öfversigt öfver den lilla täcka blomsterparken, der
eleganta grupper af herrar och damer lustvandra i de
små, i engelsk stil anlagda gångarne, lyssnande till
tonerna af herr Rosbecks orkester och småfåglarnes
qvitter under det de snatta i körsbärsträden. Det
lyster mig denna gång att taga en omväg och låta min
ärade följeslagare skåda den ädelsten i infattningen
till perlan Stockholm, som kallas Djurgården, från
en ny sida, låta dess strålglans bryta sig i andra
prismor, med nya, rika färgskiftningar.

Vi befinna oss redan vid »Räntmästaretrappan», färdiga
att stiga om bord å en af dessa tjogtals små ångbåtar,
hvilka, sedda t. ex. från höjden af Mosebacke, sväfva
fram liksom vattenflugor öfver »Strömmen». Om man med
mycket goda ögon eller ock med användande af fjerrglas
från samma höjd närmare beskådar dessa yrfän, får
man vid upptäckten af passagerarnes hufvudbonader
en föreställning om, en illustration till, hvad
enthomologerna lära om insekter, hvilka parasiter af
mikroskopisk litenhet belasta med sina ägg.

»Räntmästaretrappan, Dockan och Tegelviken» står
der måladt å ångpannan på den lilla båten med hvita
skorstenen; här gå vi om bord. Back -- framåt! Det
går litet trögt i vändningen, men det är icke båtens
fel, utan kommer från de många andra småkanaljerna
och N. M. Höglunds stora skepp och rospiggarnes
skutor, som korsa och hindra passagen. Nu stampar
vår lilla farkost åstad raskare; se babord om oss
kommer en ståtlig Norrlandsångare inbrusande med
saktad fart -- han tycker icke om att slå sönder
kajer af finhuggen granit -- vi se redan hviftande
näsdukar från hans däck; nu komma svallvågorna
efter den simmande jätten med de starkt bakåtlutande
masterna och skorstenarne. Vi lägga icke till vid
Kastellholmen med det lilla schweizeriet på udden;
men småtrefligt ser det ut innanför staketet i
den lilla terrassformiga trädgården med de små
skeppskabysserna nere vid sjön, nätta »krypin» för
sexor och toddylag. I förbigående må endast nämnas,
att en af dessa kajutor tillhört en kronobåt och
herbergerade statsfången Crusenstolpe, när denne
fördes till Waxholms fästning. Vi taga raka vägen
fram till Beckholmen. Se der hafva vi den bolmande
svarta stenkolsröken från den höga skorstenen till
dockans ångpump -- nu skola vi i land, och sedan är
det blott ett par tjog steg till dockans slussportar.

När vi »angöra» denna sida af Djurgården, är det --
redan i början antydt -- en annan bild, en tafla
i helt annan karakter, än den som Hasselbackens,
öfver mörkgrön fotställning af lummiga trädpartier
upptornade byggnader upprulla för åskådarens
blickar. Här möta icke heller brusande toner från
fullstämmiga orkestrar; men ljud och ekon af annan
art, dock lika lifliga och uppfriskande; arbetets och
idoghetens hammarslag, som mana: »Ei blot til Lyst!»

Alltid hänförande är anblicken af segelfartyg,
af ståtliga tremastare, dessa gigantiska sjöfåglar,
som så stolta skrida fram öfver vattrad yta, medan de
afteckna sina hvita vingar mot himlens fria rymd. --
Staffaget i det Djurgårdslandskap, som just nu möter
oss, erinrar så lifligt om ett dylikt sceneri, ty
der, i den närmaste (den mindre) dockan reser sig
en skyhög segelpyramid, ett barkskepp, från hvars
gaffel svajar norska flaggan. »Hvar är fartyget
hemma?» -- »Det är skeppet »Fauna» från Drammen,
fördt af kapten Jörgen Hansen, som gjort haveri på
»Svenska Björn». Hade på »Björnen» funnits en fyrbåk,
så hade den olyckan icke skett, eller ett fyrskepp
åtminstone, men nu bär det så till, att så tidigt på
vårsidan äro fyrskeppen ännu icke utlagda; men se der,
hvilken ironi af ödet: just mellan de båda främsta
masterna på »Fauna» synes genom vanterna toppkulorna
af ett i den större dockan intaget fyrskepp, hvilket
kunde hafva räddat vår norske broder 
från hans ledsamma missöde; ja, »Död og Pine»
menar nog kaptenen, när han ser fyrskeppet stå der
i hans närhet, så lugnt och ointresseradt, som om
»Svenska Björn» aldrig funnits till.

Sedan vi nu lemnat det våta elementet och kommit
på fast botten, kunna vi taga torrdockorna i
närmare ögonsigte; dock, innan vi gå vidare, torde
et redogörelse för hvad som menas med torr- och
våtdockor vara på sin plats:

Docka är i allmänhet ett ställe der fartyg kunna
lastas, lossas samt byggas och repareras; i sednare
afseendet alltså ett slags lasarett för dessa
sjökolosser, dessa hafsmonster, som menniskoanden
framtrollat i handelns, krigets eller sjöfartens
intresse. Också är det förnämligast för detta ändamål
-- att »bota refvorna» -- som de skeppsdockor vi äga
i Sverige äro byggda. Emellertid lemnar »Nautisk
Ordbok» följande meddelanden: »I somliga hamnar,
hvarest är ebb och flod, händer, att den förra
är så låg, att svårt lastade fartyg, isynnerhet
om de äro skarpt byggda, möjligtvis kunde skadas,
hvarföre man inrättat vattentätt murade basiner,
uti hvilka fartygen kunna inhalas under flodtiden,
hvarefter de äfven under ebben kunna ligga flott,
sedan slussportarne blifvit tillstängda. Sådana
dockor kallas på engelska wet docks, våtdockor. Skall
något fartyg deremot repareras i dess botten eller
under vattengången, införes det med floden i en så
kallad dry dock (torrdocka), öfver stapelblock, då
vattnet utsläppes genom portarne, tills fartyget
sjunkit på stapelbädden, å hvilken det stöttas
mot dockans sidor och botten, hvarefter det öfriga
vattnet utsläppes genom portarne. På de ställen,
hvarest icke är tidvatten, som t. ex. i Köpenhamn,
Carlskrona och Stockholm, inhalas fartyget i dockan,
hvarest är lika vattenhöjd, som utanför; portarne
tillslutas och fartyget ställes i sitt rätta läge;
vattnet utpumpas till dess stapelblocken vidröras af
fartyget, hvilket då stöttas, hvarefter dockan pumpas
läns och reparationen företages.»

Men se här kommer riktigt väl till pass kapten Theodor
Werner, sjelfva dockmästaren; -- hvilken bättre
ciceron kunna vi väl önska! Jaså, lilla dockan är
minsann inte så liten: 150 fot lång och 32 1/2 fot
bred. Men kasta vi en blick åt backen der vid dockans
östra ända, så se vi arbetare i gång med att spränga
klippmassan derstädes. Saken är den, att dockan skall
utvidgas till 175 fots längd och det är detta arbete
som nyligen börjats. Från lilla till stora dockan är
blott ett par steg. En. ovanlig anblick möter oss när
vi blicka ned i den 260 fot långa och 58 fot breda
afgrund, man sprängt i klippan. Tillfället har här
på en gång sammanfört trenne karakteristiska prof
på nautisk uppfinningsförmåga -- fyrskeppet »N:o 8»,
kanonångbåten Astrid och pansarångkanonbåten Garmer,
hvilka så att säga i en blink låta oss uppfatta den
långt sträckta utveckling, hvartill skeppsbyggeri
och »sjömanskap» hunnit i våra dagar.

Hvilken rik och intressant tafla dessa till sin
konstruktion så olika pjeser förete. Om vi uppfatta
bilden från några trappsteg ned i djupet, hvilken
ypperlig gruppering! -- då de branta klippväggarne
komma att som en sammanfattande ram omsluta
de tusen vexlande detaljerna af tacklingarnes
spindelnätlika former, skrofvens olika språng och
våglinier, alltsammans späckadt med arbetarnes
och »gastarnes» rörliga figurer, under det åt ett
håll en krans af löfträd sirar klippornas krön,
och åt ett annat framskymta de kolossala formerna
af ett på stapel varande nybygge. Lägg härtill de
flitiga och oupphörligt upprepade hammarslagen med
dess mångdubblade genljud, och man får ett intryck
af någonting på en gång fantasifullt, storartadt och
allvarligt, -- ja glädtigt ock, om man så vill.

När vi närmare betrakta denna fartygsgrupp, så finna
vi snart hvilket stort afstånd ligger emellan, om vi
så få säga, skeppsbyggeriet för i går och sättet att
bygga och konstruera
fartyg i dag; och detta ej blott i fråga om
sjöduglighet, utan fast mera i afseende å, för
att begagna ett visst uttryck, att kunna »göra sig
hård i striden». I detta afseende tilldrager sig
den i förgrunden placerade pansarbåten Garmer -- den
besynnerligaste fysionomien i den egendomliga trion --
vår största uppmärksamhet.


Lilla skeppsdockan i Stockholm.
(Teckning af C. S. Hallbeck.)


För att till de nyaste uppfinningarne finna skarpa
kontraster i ett förflutet behöfva vi ej gå så långt
tillbaka, som till de fordna vikingarnes drakskepp
och grekers eller romares
krigsfartyg, eller till de flottor, som buro korsets
riddare öfver Medelhafvets vågor till det heliga
landet. Vi behöfva ej Columbi eller Vasco di Gamas
seglare, ej de stolta, flytande kasteller, öfver
hvilka en Tromps eller en Nelsons amiralsflaggor
vajade, för att finna en karakteristisk olikhet. Om
vi vilja hafva en bjert motsats till det system,
som Garmer representerar, kunna vi genast vända
oss till den gårdagens mäktiga armada, som då ännu
gjorde Britannia till hafvens herrskarinna. Vid denna
jemförelse, huru sällsam måste icke den omgestaltning, 
som i dag äger rum på det nautiska området,
förekomma oss -- denna ångans och jernets revolution,
som vid den betydelsefulla striden vid Hampton Köad
med Dahlgrenskanonens ljudliga stämma från Ericssons
monitor slog verldens öron med häpnad på samma gång
som svenska namnet fördes på ryktets vingar kring
jordens vida rund.

Man har redan insett, att det icke behöfves någon
siareblick för att kunna förutse det konseqvensen af
den förändring ångan åstadkommit slutligen skall
blifva de ståtliga 
segelmassornas kanske totala försvinnande; då på samma
gång äfven en del af sjömannens äfventyr och faror,
de som äro förenade med segelmanövern och annat
dithörande, komma att icke mera äga rum. Ja, att i en
framtid den romantik, som härmed förbundits, kommer
att glänsa i ett lika fantastiskt skimmer, som den,
hvilken genomgår de gamla riddarborgarnes sagor,
med dess berättelser om storm och strid och om det
personliga modets lysande dater, under förhållanden,
som icke mera förefinnas.

Stora skeppsdockan i Stockholm.

(Teckning af C. S. Hallbeck.)

Pansarbåten "Garmer".       Fyrskeppet "N:o 8".       Kanonbåten "Astrid".

Hvad pansaret särskilt angår och de förändringar
detta föranleder, så hafva vi i kanonbåten Astrid --
tillhörande en cert, som efterträdt skärgårdsflottans
gamla, slopade kanonbåtar, -- som vi se till höger
om fyrskeppet, oaktadt både ånga och propeller
och en modern, elegant och förenklad tackling,
ett exempel på någonting som redan håller på
att blifva föråldradt, på något som kanske torde
komma att alldeles undanträngas af pansarbåtarne:
småmonitorerna, Ericssons såkallade »handkraftsbåtar»
eller sådana miniatyrmonster, som Carlsunds Garmer.

Men Carlsund byggde också våra stora monitorer,
och vi vilja här anföra hvad den oförgätlige, alltid
genialiske Blanche på något ställe, i anledning af
Carlsunds Garmer, yttrade:

»Men på John Ericssons verldskunniga och ståtliga
thema, (de stora monitorerna), gjorde Carlsund
snart den smånättaste variation. Themat är för stora
fingrar, sådana som Nordamerikas, Englands, Frankrikes
och Rysslands; men variationen för små, sådana som 
t. ex. Sveriges och Norges. En förståndig kompositör
lämpar alltid partituret efter de exeqverandes
förmåga, Carisund byggde Garmer. Vid sidan af
Ericssons monitor är Carlsunds pansarbåt en mycket
liten sak, men leksak är han dock icke. Han har samma
hårda gumsskalle som den stora, samma starka ram eller
kanon att dänga till med, lika tjockt skinn att bita
i; men han kan röra sig på vatten, dit den stora ej
vågar sig, han kan svänga kring lika lätt som någon
af Selinders elever och han kostar -- en åttondedel
af hvad den stora kostar. Åtta lika stora fiendtliga
monitorer skulle kunna knipa våra tre eller fyra;
men Garmer skulle kunna kila undan mellan skären
och gäckande ropa; 'ta fast, ta fast!' och göra det
ostraffadt. Fyra millioner riksdaler kunna tagas
som en pris snus, under det att 132,000 (priset för
Garmer) rädda både snus och dosa. Det är något för
våra statsekonomer att tänka på. Små, många små! -- det
må vara vår lösen vid vårt sjöförsvar. När skatorna
komma i svärm, taga sjelfva örnarne till flykten.»

Men vi gå vidare: vi hafva ännu ett parti, som är
af synnerlig effekt i taflan, nämligen fyrskeppet,
hvilket med sina röda, i verklig orangeglöd gående
toppkulor och sitt lika bjert målade skrof utgör
en stark färgmotsats till den bredvid stående,
svartglänsande ångaren Astrid.

Det skulle vara intressant att öppna ett resonnement
om vårt fyrväsende i allmänhet och specielt om de
förträffliga fyrapparater, som detta fartyg äger --
hvilka apparater för tillfället icke äro upphissade,
utan finnas inneslutna l sina respektive fyrhus på
däcket, vid masternas fot -- men utrymmet tillåter
det ej, utan må detta förbehållas till något särskilt
kapitel en annan gång.

Vi talade i början om det norska skeppets haveri,
om bristen på en fyrbåk på det ställe, hvarest
haveriet gjordes, och derom, att tidpunkten för det
för samma plats bestämda fyrskeppets utläggande då
ännu icke varit inne. Dock må detta icke tydas såsom
syftning till något klander vis-a-vis vårt svenska
fyrväsende. Tvärtom åtnjuter vårt land hos främmande
nationer ett stort anseende härutinnan, hvilket man
kan finna af hvad vi nedan anföra:

För några år sedan nedsattes i England af parlamentet
en komité, med hufvudsakligt ändamål att undersöka
orsaken till de under de sednaste åren så talrika
skeppsbrotten å engelska kusterna. Fyrarnes
beskaffenhet och anordnande blef föremål för den
noggrannaste behandling. Flera tusen personer bland
sjöfarande, fiskare, lotsar m. fl. hördes inför
denna komité. I den afgifna rapporten om komiténs
förhandlingar åtnjuter vårt land den hedrande
utmärkelsen, att nämnas med officielt intyg, grundadt
på samstämmande omdömen af mera än ett tusende af
de inför komitén hörda sjöfarande, att, enligt deras
åsigter och på grund af deras erfarenhet, Sverige är
det land, som har sina kuster fullständigast upplysta
och fyranstalterna i förhållande dertill väl ordnade.

Man skulle kunna antaga, att i en sjöstad, af
den betydelse som Stockholm, anläggningen af dess
skeppsdockor förskrefve sig från något datum ett bra stycke tillbaka
i tiden, men så är icke förhållandet. Framlidne
Amiralen von Sydow, som inlagt så mycken förtjenst om
våra vattenbyggnader, utvecklade mycket nit för att
bringa detta företag till stånd, och arbetet dermed
började först 1848. Lilla dockan blef 1850 färdig
att begagnas, och 1851 blef det hela fullbordadt. Det
är verkligen förunderligt, att Stockholm så länge
kunnat vara i saknad af docka. Men hufvudstadens
handelsidkare och skeppsredare, att icke särskilt
tala om dess kommunalstyrelse, hafva ofta med en
aktningsvärd företagsamhet och god samhällsanda i
öfrigt förenat en viss benägenhet att låta bero med
det gamla vanda, och denna vis inertiæ, som, sedan en
tanke väl blifvit satt i praktiken, uträttar storverk,
låter å andra sidan den hvilande planen hvila i det
längsta. -- Vi erinra blott om »Göteborgs-intresset»
och vestra stambanan och om telegrafanläggningarne
i vårt land, med hvilka Stockholms Handelssocietet
ansåg, att det icke brådskade. Då anlade en
mäktig person telegrafledningen mellan Stockholm
och Upsala på egen personlig risk -- det var konung
Oscar. Ledningen bar sig förträffligt, -- och nu voro
stockholmarne med.

Men att bygga dockor kostar penningar; penningar
finnas också, blott man vet hvar man skall taga
dem, och det visste Grosshandelssocietetens och
skeppsrederiernas deputerade; do inköpte tomten
och förstodo så bedrifva saken, att handels- och
sjöfartsfonden släppte till ett anslag af 225,000
riksdaler och Grosshandelssocieteten sjelf tillsköt
cirka 100,000 riksdaler. Dockorna lyda under
en direktion, utvald af Grosshandelssocietetens
deputerade; i denna direktion ingår emellertid
såsom sjelfskrifven ledamot stationschefen för
flottans Stockholms-station eller nuvarande
skärgårdsartilleriet.

Att Beckholmen -- redan af ålder nämd med detta
namn, såsom plats för »Tjärhofvet» eller stället
för upplag af beck och tjära -- blifvit platsen
för dockanläggningen var naturligt, emedan ett
förträffligare läge för detta ändamål knappast finnes
inom stadens områden eller närmaste omgifning. Holmen
(medelst en bro förenad med Djurgårdens tjusande
parker) har en historia, som nära sammanfaller med
dess närmaste grannar f. d. Djurgårdsvarfvets
(nya jernvägen) och Djurgårdsstadens. Men såsom icke
direkt tillhörande vårt ämne förbigå vi den samma.

I den skiss vi lemnat öfver Stockholms skeppsdockor,
sådana de denna gång, med så skilda, hvar i sitt slag
betecknande exempel på nautisk byggnadskonst, visat
sig, hafva vi blott flygtigt kunnat behandla detta
rika ämne; och om de (dockorna) också icke alltid
kunna förete en lika ovanlig anblick, äro de dock
för den uppmärksamme besökaren städse af verkligt
intresse, alldenstund de oftast innehålla något som
icke allenast genast anslår det yttre ögat, utan
äfven i hög grad lifvar fantasien och väcker tanken.

*

Men innan vi lemna dockorna kunna vi ej, med anledning
af allt det herrliga, som rundtom möter vårt öga,
uraktlåta att göra en liten slutanmärkning:

Man prisar staden invid Bosporens strand, det
imposanta Stambul med dess otaliga, glimmande
minareter och gyllene halfmånar; -- men om ock det
granskande ögat icke kan i Sveriges hufvudstad frossa
af en sådan de arkitektoniska detaljernas konstfulla
rikedom -- hvilket förhållande är så vanligt vid
beskådandet af utlandets stora städer -- erkänna dock
städse alla, som haft tillfälle göra en jemförelse,
att »Mälarens perla», i sin totalitet uppfattad,
icke gifver den turkiska kejsarstaden efter i djerfva
grupperingar, i en mäktigt gripande anblick.

Men platsen här på holmens grönskande bergkam --
med den lifliga och egendomliga förgrund, som
skeppsdockorna lemna -- erbjuder en den utmärktaste
ståndpunkt för njutandet af hufvudstadens
omfattande, herrliga panorama. Stockholm,
det glänsande smycket, sjelfva låset till den
Sveas skönhetsgördel, som vattras af Mälarens och
Östersjöns vågor, utbreder sig -- just härifrån sedt
-- i all sin underbart målande prakt och skönhet.

-x.


Minnesblommor

till Georgine.

Med blommor enkla, med blommor små
Jag vågar fram till dig träda,
Och fastän enkla och små också
De kunna kanske dig gläda.
I blommor enkla, i blommor små,
I rosor röda, i klockor blå
Mitt hjertas minnen sig kläda.

De vilja tala ännu en gång
Om barndomsdagarne ljufva,
Då, hej! vi sprungo med höga språng
På grön och doftande tufva,
Och då -- jag mins, som det vor' i dag --
Vi gerna lekte, att hök var jag
Och du -- du var liten dufva!

På insjöns vågor, de klara blå, 
Vår lilla julle fick gunga, 
Vi hade roligt, så roligt så ... 
Ack, litet fröjdar de unga! 
I vågens spegel, den klara blå,
Vi våra anleten sågo då, 
Vår fröjd vi sökte besjunga.

Vi bundo kransar af eklöf grönt,
Att våra tinningar smycka,
Och smultron plockade ... ack, hur skönt!
Att få de flesta -- hvad lycka!
Till hemmet sedan det hurtigt bar,
De smultron gåfvos åt mor och far,
Som oss i famn sågos trycka.

Och när vår lek, allt i senan qväll,
Vi slutat med »kurra gömma»,
Vi logo sorgfritt mot stjernprydd pell
Och så oss lade att drömma,
Att drömma vackert om dans och lek,
Om blommans doft och om vindens smek --
De drömmar aldrig vi glömma!

De blommor enkla, de önska de:
»O, må ditt öga ej tåras,
Må i ditt inre ej sorgen se,
Må du af flärden ej dåras.
Nej, sjung och dansa, var glad i håg,
Var glad, som silfrade bäckens våg,
När som för honom det våras.»

Så blommor enkla, så blommor små
Mitt hjertas helsning dig skänka.
I dem din oskuld, din tro också,
Liksom sig speglande, blänka.
Så tag dem, tag dem, de blommor all'!
Försmå dem?   Ack, det du icke skall,
Det vill så gerna jag tänka.

De blommor enkla, de blommor små, 
De vid din barm vilja hvila, 
Din huldhet önska de röna få 
Samt med dig skämta och smila. 
Hos dig de vänta en död så skön,
För dig skall ock deras varma bön 
I doft till himmelen ila! ...

Albert C-d.



Gustaf Wasastoden i Stockholm.

"Ädla skuggor, vördade fäder, 
Sveriges hjeltar och riddersmän! 
Om ännu dess sällhet er gläder, 
Gifven friheten lif igen."
Kellgren.

Bland de ädla skuggor af hädangångna hugstora, med
äkta nordisk kraft och i skuggfritt fosterländskt
syfte handlande män, vår historia har att uppvisa,
intager utan tvifvel Gustaf Wasa ett af de allra
förnämsta rummen, med hänsigt till icke allenast
det stora befrielseverket från utländskt förtryck
och genomförandet af det för fosterlandet lika
välsignelsebringande religiösa reformationsarbetet,
utan jemväl i fråga om återställandet och
befästandet -- sådant detta kunde planläggas
och genomföras efter den tidens upplysning och
derpå grundade föreställningssätt -- af denna inre
lagbundna frihet, som ytterst utgör grunden för
en stats bestånd och höjande i så väl andligt som
materielt hänseende. Och om derföre, ur synpunkten
att ett folks tacksamhet och kärlek till hädangångna
store män och mensklighetens välgörare icke allenast
bör söka sig uttryck i sång och skrift, utan äfven är
berättigad framgå i sinlig bild, -- idéen om resandet
af ärestoder är i och för sig hållbar och riktig --
så må den väl i tillämpningen i rikaste mått gälla
den så väl i ord som handling rent svensksinnade
man, af hvilkens framför Riddarhuset resta stod vi
å motsidan meddela en afbildning.

Ehuru påståendet att resandet af ärestoder
åt hädangångna store konungar eller eljest i
sällsyntare grad framstående män uteslutande bör
tillkomma folket, det vill här säga hela nationen,
torde vara oomtvistligt riktigt, enär just den större
samfälligheten af den känsla, som manar dertill, utgör
bästa grunden och beviset för, att den hänsofne gjort
sig förtjent af en sådan utmärkelse -- den största ett
folk, sedan historien fällt sin dom, har att gifva --
förena sig dock de
lyckligaste omständigheter att sammanföra svenska
folkets vördnad och tacksamhet för den store
Wasakonungen med ridderskapet och adelns, hvilka
sednare tillkommer hedern att med ett plastiskt
monument hafva förevigadt den hädangångnes minne. Född
medlem af Sveriges ridderskap och ägande hvad högst
inom detta stånd kunnat uppvisas af fosterlandskärlek,
kraft, tapperhet och dygd, och genom dessa egenskaper
framför andra af sina adliga samtida egnad till det
ärofulla kallet att rädda icke allenast fäderneslandet
ur den fara, hvari det sväfvade, utan jemväl adeln,
för den totala utrotning, som ingick i Christierns
blodtörstiga politik, är det helt naturligt, att just
detta svenska ridderskaps ättlingar skulle vara de
främste att låta i bild tolka hvad hela landet kände
och i alla tider skall känna. Svenska folket bör
derföre känna sig tacksamt för detta ridderskapets och
adelns fosterländska initiativ, och med erkännande
räkna det till flere dess ädla idrotter, och hvilka
sökt sitt icke minst högsinnade uttryck afsägandet
af den från fädren ärfda sjelfskrifvenheten i
riksförsamlingen. 

Den förste Wasakonungens historia
är ända till sina minsta drag så bekant, att ett
berörande i denna uppsats af hans mångskiftande öden
endast skulle blifva ett matt återupprepande, och
således redan ur denna synpunkt obehöflig. Endast
det torde tillåtas oss säga, att den oskrymtade
folklighet, som framlyser i alla hans handlingar,
både som riddersman och konung, utan tvifvel hade sin
förnämsta grund i ett tidigt och förtroligt umgänge
med de lägre klasserna, hvilkas ställning och behof
han derigenom i grund lärde känna. De snart sagdt
otaliga mellanlänkar emellan regenten och undersåtare,
som sedermera så småningom infördes och ännu i våra
dagar förefinnas, voro just genom denna lyckliga
kännedom om landets verkliga behof och folkets
önskningar icke behöfliga eller i tillfälle att,
som så ofta händt och händer, hindrande ställa

Gustaf Wasastoden i Stockholm.
(Teckning af C. S. Hallbeck.)

sig emellan de »djupa lederna» och statens
öfverhufvud. Också är det utan tvifvel denna faderliga
kärlek till och så att säga personliga bekantskap
med folket, som hos allmogen, i lika hög grad som
hans segerrika kamp mot både andliga och verldsliga
fiender, framkallat denna obegränsade hängifvenhet,
som icke under seklernas lopp förlorat sig, utan
tvärtom med tiden vunnit allt större styrka. Det
är denna kärlek, som inflätat de friskaste bladen i
hans äras lagerkrans och tändt de klaraste strålarne
i hans ryktes gloria.

Gustaf Wasas staty är modellerad af L'Archeveque och
gjuten af eröfrade kanoner.

Fotställningen, af svensk marmor, är baktill prydd
med en sädeskärfve, en så kallad »vase»; och framtill
af en medaljong -- hvars ram utgöres af evighetens symbol, en orm
som biter sig i stjerten -- omgifven af en lagerkrans
och innehållande följande inskription:

GUSTAVO ERICI 
Patriæ Libertatis Religionis
Vindici 
Nobili Civi Opt. Regi
Post Bina Sæcula
Pos. Ordo Equestris.
MDCCLXXIII.

Konungen är framställd lagerkransad, i kröningsmantel
och bärande spira. Ansigtet är vändt från riddarhuset
till slottet, »till en antydan» -- säger en framstående
författare -- »att han från ridderlig slägt uppstigit
på tronen».

Gubben Noach.



Två sceners heroer.

(Forts. fr. föreg. häfte, sid. 308.)

I motsats till Garricks harmoniska framträdande på
scenen och lyckliga lif i hemmet är Edmond Keans
bana såsom konstnär och menniska oregelbunden och
utsväfvande, ojemn och orolig. I den dramatiska
konstens historia stå dessa två stora skådespelare
vid hvarandras sida, men medan den ene var stor
genom det klara medvetandet om målet och medlen,
hvilka ledde hans steg säkert och utan vacklande
mot det ideal, han hade uppställt för sig, hade den
andre sin storhet i den väldiga inspiration, hvilken
omsusade honom såsom med osynliga vingar, så snart
han beträdde scenen, i den genialiska blicken för
uppgiften och i de ovanliga medlen till dess lösning,
som han i ögonblicket grep med instinktmässig känsla
för det rätta. Begge konstnärerna hafva gjort epok
i den engelska dramatiken, men som deras metod var
fullkomligt olika, ehuru de just uppträdde i samma
rollfack, sålunda har också den verkan, de utöfvat på
sin samtid, varit högst olika. Den reform, Garrick
åvägabragte, genomförde han med klart medvetande
om, att det gamla och osanna i skådespelarekonsten
måste aflösas af något nytt och sant, som han hade
förmögenheterna till att genomföra, och som han sökte
genomföra helt och hållet genom att utbilda en skola,
hvilken kunde understödja hans framställningssätt,
och uppfostra en publik, hvilken var i besittning
af tillräcklig smak för att fasthålla vid den sanna
konsten, sedan den nu en gång var ställd för dess
öga. Derföre måste Garricks betydelse för den engelska
teatern blifva större än Keans, ty denne stod och
föll med sig sjelf allena och har aldrig bildat
någon skola, aldrig sökt genomföra annan reform än
den: att med sin egen person visa publiken, huru de
Shakespeareska hjelterollerna skulle spelas, att gifva
just det, som hans genius ingaf honom, utan att tänka
öfver dess förhållande till de samtida omgifningarne
eller till efterverlden. Kean for fram öfver scenen
som en meteor öfver himlen; då dess glänsande ljus var
släckt, syntes mörkret dubbelt så starkt som förut,
ty ingen hade kunnat lära honom det enda afgörande,
emedan detta afgörande just var så starkt fästadt
vid hans egen excentriska personlighets innersta
lif, att det blott kunde gripas af den, som var
andligen beslägtad med honom. Att den lekamliga
slägtskapen här var utan betydelse, har hans son
och efterträdare, Charles Kean, bevisat, ty han har
som skådespelare aldrig hunnit blott hälften af sin
odödlige faders höjd och har som direktör visat sig
lika liten i förhållande till Shakespeares anda, i
det han förvandlat den store skaldens bästa arbeten
till halfva balletter och dolt ordens pathos under
en lysande apparat af storartade dekorationer och
praktfulla kostymer.

Det meteoraktiga uti Keans hela lif, hvilket från en
obemärkt tillvaro såsom figurant och boxare plötsligt
utvecklade sina rika gåfvor på Drurylanes klassiska
tiljor i de Shakespeareska mästerverken för att
derpå, efter en kort, men lysande existens såsom
den af en verld beundrade, förgudade konstnären och
sällskapsmannen, sjunka tillbaka i bränvinssuparnes
mörker och uselhet -- detta meteoraktiga var ett
kännemärke för sjelfva hans konst, hvilken i en ovanlig grad
var inspirationens, det genialiska ögonblickets
skapelse. Det är derföre svårt att gifva en bild af
denna konst i dess egendomliga helhet, emedan just
dess enskilta bilder kunna stråla i så olika färger,
allt efter den flammas beskaffenhet, hvilken just i
ögonblicket lågade i konstnärens inre. Kulminationen
i Keans konstnärsperiod -- från 1814 till 1827 -- ligger
emellertid så nära vår tid, att ännu åtskilliga lefva,
som personligen hafva mottagit det starka intrycket af
denne sällsynte skådespelares underbara prestationer;
och för oss, hvilka icke sjelfve hafva kunnat bilda
oss någon föreställning om det karakteristiska i
hans spel, så väl som för dem, hvilka äro böjda för
att hänföra allt detta under rubriken »laudatores
temporis acti», kan det vara i sin ordning att åter
påminna om det slående vittnesbörd, om den sanna
konstens gemensamhetsprägel, som den ålderstigna
mrs Garrick, gammal nog för att kunna bilda den
sammanbindande länken mellan de två tidsåldrarne,
aflade genom att hylla Kean såsom Garricks förste och
ende värdige efterföljare. Medan vi nyss anförde detta
vittnesbörd till fördel för Garrick, kan det åter
nu framläggas till förmån för Kean, såsom en protest
mot dem, hvilka mena, att folk föra »gammalt prat»,
då de prisa sin aflägsna samtids stora konstnärer;
ty i det mrs Garrick lefde för att hylla och ära sin
mans minne, mente hon sig just göra detta på bästa
sätt genom att hylla och ära den uppgående stjerna,
hvars glans i styrka och klarhet kunde hafva stått
vid sidan af den nedgångnas.

Det ofvannämda vittnesbördet hafva vi hämtat ur
en biografi öfver Kean (af F. W. Hawkins, London
1869). Åtskilliga andra smådrag ur Keans umgänge
med mrs Garrick kasta likaledes ett ljus öfver hans
betydelse såsom konstnär och hans uppfattning af
de konstnärliga förhållandena. Ett af dem skola
vi anföra, ty på samma gång som det gifver oss en
inblick i Keans åskådningssätt, kan det tjena den
ärade publiken såsom ett litet memento. Han beklagade
sig en dag för mrs Garrick öfver recensenternas
ytlighet och öfver olikheten i deras anmärkningar om
detaljerna i hans framställning. «Dessa menniskor»,
sade han, »förstå icke sin sak; de gifva mig bifall,
der jag icke förtjenar det, och gifva icke akt på
drag, som jag utarbetat med den yttersta omsorg
och uppmärksamhet. Emedan min stil är lätt och
naturlig, tro de, att jag icke studerar, och tala om
'geniets plötsliga ingifvelser'; det finnes alldeles
icke något sådant, som plötsliga ingifvelser,
allt är öfvertänkt och genomstuderadt i förväg;
man kan spela bättre eller sämre en viss afton på
grund af vissa omständigheter, men till och med om
utförandet icke blifver så lysande, är dock planen
i uppfattningen den samma. Jag har gjort alla dessa
saker på landsortsteatrarna, och måhända gjort dem
bättre, innan jag blef erkänd för att vara en stor
skådespelare i Löndon, men det bifall, jag mottog,
hann aldrig så långt som till London.»

»Ni skulle skrifva en kritik för er sjelf», svarade
den gamla damen, »det gjorde David alltid.»

Då Kean protesterade mot recensenternas betecknande
af hans spel såsom blott utsprunget af ögonblickets
ingifvelse, så var det, emedan han önskade att
betraktas såsom den samvetsgranne konstnären, hvilken
icke tog sin uppgift lättsinnigt. I sjelfva verket
studerade han sina roller med den största omsorg, men
som oftast förkastade han sedermera vid uppförandet
de resultater, som han hade vunnit på studiernas
väg, och spelade så, att till och med hans hustru,
för hvilken han ständigt repeterade sina roller,
blef förvånad öfver de nya infall, hvilka utsprungo
ur ögonblickets stämning. Då hon frågade honom,
hvarföre han gjorde så, svarade han: »Jag kände,
att det var riktigt att göra det. Förut lopp jag
blott igenom rollen -- nu spelade jag den.»

Naturligtvis utsprungo dessa inspirationens
blommor, som gåfvo Keans spel en så egendomlig och
beständigt ny dragningskraft, från en fast grund,
en väl öfvertänkt och i sina allmänna drag ständigt
fasthållen hufvuduppfattning af rollen. Äfven många
af dess detaljer voro så fastslagna, att de ständigt
återkommo i den form, hvilken blifvit så att säga
klassisk för dem, och dock ständigt verkade med
nyhetens öfverraskande kraft, emedan de alltid syntes
födda af ögonblickets fördjupning i karakteren. Det
var sådana effektställen, som Keans efterhärmare i
synnerhet gjorde sig besvär att aflura honom; men huru
sorgfälligt de än gåfvo akt på hans minsta rörelser
och röstens finaste modulationer, t. ex. i scenen,
der Shylock tvingas att återlemna penningarne och
blifver kristen, i Richards monolog i femte akten
af »Richard den tredje» eller i Othello's gripande
replik: »Farväl, du hjelmbuskhvimmel!» (tredje akten)
-- de uppnådde dock på sin höjd blott en yttre likhet,
hvari man icke märkte något af den glödande elden i
det inre, hvilken gaf orden och rörelserna deras rätta
uttryck. Fanny Kemble, hvilken tillhörde den förut
så beundrade skådespelarefamilj, som med ett slag
hade blifvit detroniserad genom Keans framträdande,
kan icke misstänkas för att hafva hyst någon ogrundad
eller öfverilad beundran för den lycklige medtäflaren
om publikens gunst; man kan derföre tro henne på
hennes ord, då hon efter Keans död säger: »Kean har
gått bort -- och med honom hafva Othello, Shylock och
Richard försvunnit från scenen.»

Om Keans excentriska lefnadssätt och om de våldsamma
passioner, hvilkas raseri omsider förstörde
denna starka och med så sällsynta gåfvor utrustade
personlighet, är så mycket berättadt på andra ställen,
att vi kunna bespara oss det smärtsamma värfvet
att afslöja skuggsidorna i hans oroliga tillvaro;
hans dygder och laster hafva ju till och med blifvit
apoteoserade på scenen i Alexander Dumas' drama
»Kean», der hans lif är begagnadt för att exploitera
ett intresse, som hans konst icke längre kunde väcka,
sedan den hade delat skådespelarkonstens vanliga lott:
att förvandlas till hågkomsten af en rad af bilder,
hvilkas konturer tidens gång gör allt svagare och
svagare. Men lika litet som man bör taga alla det
franska styckets episoder för historisk sanning,
lika litet bör man tro alla de äfventyrliga historier,
hvilka äro i omlopp om honom. De, hvilkas pålitlighet
vi kunna kontrollera, äro emellertid talrika nog,
för att visa hans kroppsliga förfall; den 
konstnärliga öfverlägsenheten, hvilken dock ännu till det
sista upplågade midt i svagheten, och den hyllest,
hvarmed publiken fortfor att förguda den vackra
ruinen. Hans läkare, doktor Smith, berättar sålunda
från ett af Keans sista lefnadsår en liten episod,
hvilken vittnar om sanningen af detta påstående.

»Den 19 Februari 1831», säger han, »skulle han spela
Othello på Drurylane. På morgonen anförtrodde han mig,
att han befann sig så illamående, att han måste skicka
sin sekreterare, mr Lee, till London (Kean bodde
nämligen i Richmond) för att anmäla, att han icke såg
sig i stånd att spela om aftonen. För att lugna honom
lofvade jag att åtfölja honom, om han ville försöka
att utföra rollen. Hans ögon lyste, då han svarade:
'Det skulle vara en stor tröst för mig att veta er
vara bakom kulisserna. Så vill jag pröfva derpå'. Det
blef mig sednare på dagen omöjligt att följa med
honom i hans vagn, men jag lofvade, att vara på
teatern sednast en timme efter honom. Han for. Emot
min förväntan såg jag mig i stånd att hinna till
teatern, innan representationen börjat. Då jag anmälde
mig som mr Keans läkare, fick jag ögonblickligen
tillträde till scenen, och då jag inträdde i hans
klädloge fann jag honom sittande framför spegeln,
målande sitt ansigte till Othello; på bordet midt
emot honom stod en kanna varm 'brandy-and-water'. Hans
klädloge var ännu ett samlingsställe för förnäma och
snillrika besökande, af hvilka några rökte och drucko
med honom. Kean syntes mycket belåten öfver att se
mig och svarade mig på min fråga om hans befinnande,
att han kände sig stark nog att spela. Jag pekade på
kannan och skakade på hufvudet. 'Ja', svarade han med
ett melankoliskt leende, 'ännu för fyra år sedan kunde
jag spela det förutan, men nu kan jag icke undvara
det till Othello.' Han spelade fint och vackert,
och publiken var hänryckt. I femte akten voro hans
krafter nästan uttömda, och då ridån föll, såg jag,
att han var mycket svag. Hans vagn, hvilken höll
utanför, för att köra honom till Richmond, ådrog
sig de bortgåendes uppmärksamhet, och en folkmassa
samlade sig för att se honom åka bort. Aftonen var
vacker, och de väntade tåligt, tills Kean kom ut,
efter att hafva tvättat mohrens bruna färg af sitt
ansigte och utbytt hans rika orientaliska drägt mot
det nittonde århundradets. Så snart han visade sig,
skallade ett väldigt bifallsrop emot honom, han blef
lyftad på axlarne af folkhopen och buren i triumf
till vagnen. 'Håll! Stanna!' ropade jag af fruktan
att kusken, hvilken icke visste, att jag var der,
skulle köra bort utan mig. 'Vill ni låta den herrn
passera', sade Kean till de kringstående, 'det
är min läkare.' Orden voro knappt uttalade förrän
jag kände mig lyftad i vädret och en sekund derefter
placerad i vagnen vid sidan af min patient. Han syntes
fullkomligt van vid dylika demonstrationer och roade
sig mycket öfver min förvåning. Derpå körde vi åstad
i full fart.»

Två år senare dog Kean, fyratiosex år gammal. Han
ligger begrafven på Richmonds kyrkogård och
icke, såsom Garrick, i Englands Pantheon,
Westminster. Hvarken Byron eller Kean befunnos
värdiga en dylik ära -- dertill hade de syndat allt
för groft emot »the cant».



Minne från ett studentmöte.

Berättelse af Marie Sophie Schwartz.

Vintern hade packat in och begifvit sig till en
annan marknad, för att rymma fältet åt våren, som,
blid och leende, med sina lärkor och sippor jagade
den gamle på flykten.

Det var mycket lif och mycken rörelse i Upsala
stad våren 1856. Alla tankar, sinnen och hjertan
upptogos af förberedelserna till det skandinaviska
studentmötet.

Professorer och studenter, docenter och skolgossar,
borgare och tjenstemän, matronor och flickor,
ålderstigna och barn, alla talade derom, alla gladde
sig deråt.

Danmarks och Norges ynglingaskara skulle komma,
för att sluta ett brödraförbund med den svenska
ungdomen, och glädjen måste ju vara allmän,
tillrustningarne storartade och intresset varmt. Vid
blotta föreställningen om den vackra festen klappade
allas hjertan af lust och fröjd.

Jag var sjutton år vid den tiden. Mina föräldrars
enda dotter, min fars öga, min mors förnöjelse och
mina bröders svaghet. Att önska och ej få, var något
okändt. Att lifvet hade annat än solljus att bjuda
på, förstod jag knappast. Jag var lycklig och njöt
med fulla drag af min lycka.

Min far var icke rik, han var en lärd, och de lärde
äro sällan begåfvade med förmögenhet. Hans inkomster
voro nätt och jemt så stora, att han, utan allt
för många försakelser, kunde gifva, sina barn en
god uppfostran och skämma bort sin enda dotter. De
medgåfvo likväl icke att gifva denna dotter någon
hemgift, ifall hon fått en friare, som fordrat detta.

Hemgift och friare tänkte jag icke på, men väl på de
norska och de danska studenterna. Natt och dag var
min själ upptagen af studentmötet och all den fröjd
det skulle föra med sig.

Ifrån den stund det blef beslutadt till den 12 Juni
hade min fantasi varit i så liflig verksamhet, att
jag både vaken och sofvande drömde om det ögonblick,
då man i Upsala skulle helsa de inbjudne välkomna.

På eftermiddagen klockan fem, nyssnämde dag,
voro deltagarne i festen samlade i Odinslund. Man
hade ändtligen kommit så långt, att man afvaktade
underrättelser om gästernas ankomst.

Min glädje stördes af en feberaktig oro, som till
en viss grad hemsökte alla, innan från Stockholm
kunskapen om de resande anlände.

Jag var färdig utbrista i tårar och började frukta,
Gud vet hvad, att de norska och danska studenterna
samt och synnerligen omkommit och att hela mötet
derigenom skulle blifva instäldt.

Slutligen, klockan omkring sju på aftonen, ingick det
tillfredsställande budskapet, att de resande först
klockan ett på natten voro att förvänta.

Klockan ett på natten! Nå, hvad mera? Att vaka, för
att vid midnatt få helsa våra bröder från grannrikena
välkomna, syntes mig ganska herrligt. Det gafs
icke något pris, för hvilket jag velat försaka det
nöjet. Att andra tänkte lika med mig, syntes deraf
att menniskomassan icke minskades. Klockan elfva på
aftonen kallade tio kanonskott deltagarne åter till
Odinslund och derifrån ordnade sig värdarne och tågade
ned till stranden. Min far var bland dessa, och jag,
jag var bland åskådarinnorna.

Aldrig skall jag glömma anblicken af
landstigningsstället. Studentbeväringen, i full parad,
hade ställt upp sig i en mot ån öppen fyrkant, utefter
hvars slutna sidor nationernas fanor svajade. I midten
utvecklade sig det standar, Kristiania-damerna förärat
Upsala studenter.

Mitt hjerta slog dubbla slag af förtjusning. Jag kunde
knappast andas. Jag var stolt öfver att vara född
i den gamla staden och hafva en far, som tillhörde
akademien, och en bror, som var student.

Studentkåren och öfriga deltagare i festen afvaktade
nu de resandes ankomst.

Midnattstimman slog, den gamla dagen var förliden
och den nya hade icke framskridit många minuter, då
salut från fartygen hördes, ehuru på afstånd. Den
besvarades ögonblickligt af en stark kanonad från
slottet, som ej slutade förr än de tre fartygen lade
till vid bryggan.

Med hela min själ och utan tanke på det opassande
för en flicka instämde jag i det hurra, som afslöt
kanonaden och helsade de ankomne. Derefter uppstämdes
en helsningssång af Upsala sångare. Jag minnes icke
orden, jag mins blott att min rörelse dervid var så
stor, att tårarne gledo utför kinderna.

Under det sången sjöngs, ljusnade sommarnatten, den
unga dagen helsade med ett blidt, förhoppningsfullt
leende barnen utaf samma stam, om ock af skilda
grenar.

Det var en skön anblick, Fyrisån erbjöd. På ena sidan
de många fanorna, omgifna af studentbeväringen, och
der bakom alla värdarne, iklädda hvita mössor. Den
dagen fanns det endast studenter och icke några
professorer i Upsala. På andra sidan af ån den
grönskande parken, öfverfylld af damer, som med
lifliga och intresserade blickar och viftande näsdukar
helsade de framåt skridande fartygen. Midt för dessa
den höga, hvälfda bron, beklädd med en ofantlig
menniskomassa. Öfverallt en stormande glädje, som
uttryckte sig i dånande hurrarop.

Jag grät och skrattade på en och samma gång. Det
hade varit värdt ett kungarike, att den stunden fått
förvandlas till student.

Tåget ordnades och sattes i rörelse. Åter dånade
kanonerna och öfverröstade hurraropen.

Värdarne mottogo sina gäster, och det nästan
oöfverskådliga tåget, med nationernas fanor spridda
ut åt hela dess längd och företrädda af Köpenhamns,
Lunds och Upsala studentstandar, begaf sig till
Odinslund. Anblicken var hänförande. Lefver jag
till sjuttio år, skall ändå minnet deraf qvarstå
oförsvagadt och komma mitt hjerta att slå dubbla slag
af fröjd, då jag tänker derpå.

När tåget slutligen hade stannat i Odinslund,
afsjöngos några verser. Jag tror, att de voro
författade af professor Böttiger, men är det ett
misstag, ber jag om tillgift.

Äfven vill jag minnas, att det var doktor Esaias
Edqvist, som med ett ståtligt tal välkomnade
gästerna.

Den allvarliga sången, talet och ögonblickets
betydelse måste mäktigt anslå alla. »Det var i den
gryende morgonstunden man helsade morgonväkten af en
stor, skön och allvarlig förhoppning för de förenade
rikena», sade min far, då han med rörelse talade
derom.

*

Trötthet eller tanke på hvila kom icke i fråga. Jag
kunde visserligen icke på förmiddagen följa våra
gäster öfverallt och på alla de märkvärdiga ställen,
de besökte, det är sant, men i domkyrkan var jag och
åsåg huru de togo den i betraktande.

När klockan slog två, hade jag redan intagit en
utmärkt plats i Odinslund på ett af obeliskens
öfversta trappsteg. Här samlades gäster och värdar,
och när de voro der alla, uppstämde de svenska
studenterna Wennerbergs fanmarsch, hvarefter professor
Böttiger å våra, det vill säga damernas, vägnar till
de norska studenterna öfverlemnade ett standar. Talet
var på vers och så grannt, att det flera gånger
afbröts af bifallsrop. Derpå afsjöngs en sång, så
kom ett besvarande af talet och till sist uppstämde
norrmännen ett niofaldigt hurra.

Det var under detta tal, denna sång och detta
hurrande, som något tilldrog sig, hvilket var af stor
betydelse för mig.

Innan jag förtäljer något härom, måste jag först helt
uppriktigt bekänna, att från första stunden hade de
norska studenterna tillvunnit sig mina lifligaste
sympatier. De voro så ståtliga och högväxta, hade så
rask hållning och hurtiga rörelser. Den mörka mössan,
med den långa tofsen, syntes mig hafva ett romantiskt
utseende och jag fann till och med den vara mera
pikant, än den hvita studentmössan.

Nå väl, med denna fattade sympati för norrmännen
var det naturligt, att jag mest skulle sysselsätta
mig med dem, och hvad föll då af sig sjelf? Att jag
följde dem med mina ögon.

Nu hände det sig, att min synnerliga uppmärksamhet
fästades på en af dem, en lång, smärt yngling, halfva
hufvudet högre än de andra.

Han såg på mig. Uttrycket i hans öppna, ärliga ögon
sade, att det gjorde honom ett stort nöje att betrakta
mig. Det låg icke en skymt närgångenhet i hans blick,
utan något så innerligt vänligt och gladt, att jag
icke ansåg mig behöfva sänka min. Hvarföre jag ådrog
mig hans uppmärksamhet var svårt att säga. Kanske
var det derföre, att han i mitt ansigte läste, huru
innerligt belåten jag var. Att jag fästade mig vid
honom, kom först deraf, att han såg på mig och sedan
derföre, att han såg så lefnadsglad och frimodig
ut. Han gjorde genast ett mycket behagligt intryck. Vi
blickade rakt in i hvarandras ögon.

Han var ingalunda en underskön ung man, med mörka
lockar och svarta ögon. Nej, han var, strängt taget,
icke alls vacker, men det kraftfulla i gestalten,
det öppna i blicken anslog ovilkorligen.

Sedan norrmännen hurrat, tågade man af till botaniska
trädgården, der festen fortsattes. Enlig hvad man
påstod skulle deltagarne deruti uppgått till 1,400 och
biljetterna, som utdelats åt damerna, varit 2,000. Att
jag var der, faller af sig sjelft.

Der återsåg jag »min norske student», som fortfarande
tycktes hafva sin förnöjelse uti att se på mig,
ehuru han var med om både skålar och tal.

Vädret var herrligt, glädjen allmän och jag lycklig
som fågeln, när han svingar sig i skyn och sjunger
lifvets lof.

Klockan tio andra dagen var jag, jemte hundrade
andra, ute för att se när studenterna tågade öfver
Carolina-backen, Torget och Svartbäcken ut till Upsala
högar. Der, under tal och sång, skulle våra förfäders
skålar drickas i mjöd.

Vid tvåtiden återkommo de. Ifrån ett fönster skulle
jag, och flera med mig, kasta blommor på dem. Jag
hade bundit små, riktigt söta buketter, af dem hade
jag bestämdt den vackraste åt »min student». Konsten
var nu att kasta så, att han kunde fånga de med band
i Skandinaviens färger ombundna blommorna.

Jag fick ganska snart ögonen på den resliga
gestalten. Han såg upp till mig, i nästa sekund höll
han min bukett i handen, aftog mössan och helsade
med ett vackert, gladt leende.

Hvad jag var förtjust. De andra buketterna kastade
jag, utan att fråga efter om de blefvo förtrampade
eller uppfångade.

Idéen med det skandinaviska studentmötet hade redan
förkroppsligat sig för mig och sammansmält i en enda
person, och han representerade alla mötets intressen
i mina ögon.

Klockan nio på aftonen skulle balen börjas.

Aldrig har Carolina-salen haft ett festligare
utseende. Den var smakfullt dekorerad med fanor,
draperier, blommor och ljus. Mitt tjusta öga tyckte
sig se en uppenbarelse ur »Tusen och en natt». Tre
tusen brinnande ljuslågor kastade öfver den och
alla balgästerna ett haf af ljus, som var nästan
bländande. Aldrig har jag sett så mycken qvinlig
fägring samlad på en plats, som i Carolina denna
afton.

Och vi hade alla, både unga och gamla, gjort hvad i
vår förmåga stod, för att blifva vackra. Glädjen, som
lifvade hvarje sinne, hade lättat dessa bemödanden.

Innan dansmusiken spelade upp, kom min äldste bror
med »min student» fram till mig och presenterade
kandidaten Olof Benser från Kristiania.

Jag blef mycket varm och kunde icke afhålla mig från
att småle, under det hjertat klappade häftigt. Jag
var en god skandinavinna och derföre höll jag af de
»norske gutter».

»Min tid har blifvit illa använd», sade kandidaten,
»då det först nu lyckats mig blifva presenterad för
den dam, jag så ifrigt önskat lära känna allt från
den stund våra ögon möttes. De har säkert den godheten
att skänka mig första valsen.

Hade jag fått följa mitt hjertas val, hade han fått
alla danserna, men nu ville ett ogynsamt öde, att
jag redan var uppbjuden till första, andra, tredje
och fjerde dansen. Jag måste således neka. Min norske
student blef purpurröd.

»Alltså ett nej på min första begäran; det var dåliga
tecken. Med hvem skall de dansa första valsen?»

»Med min slägtinge, medicine kandidaten Carl
Ringstedt», svarade jag.

»En upsaliensare, han måste afstå. Får jag icke med
dem dansa första valsen, lemnar jag balen. Jag kan
ej emottaga den andra, än mindre den femte, jag måste
hafva den första eller också ingen.»

Carl Ringstedt kom till oss. Han var alltid mycket
vänlig och snäll emot mig och jag tyckte ganska bra
om honom eljest, fast han nu, liksom alla svenskar,
var mig likgiltig.

Om jag varit mindre norskt sinnad, hade jag bort
blifva stött på »min student», som icke först frågade
om jag ville medgifva, att han bad Carl afstå. Nu
tänkte jag icke på att min qvinliga blygsamhet bort
blifva sårad af hans antagande, att jag gerna gick
in på bytet.

Med klappande hjerta afvaktade jag utgången af
hans attack på Carls artighet. Mitt deltagande var
så stort, att jag bad en tyst bön till fromma för
uppfyllandet af den norske studentens önskan.

Carl blef missnöjd, då ung Olof framställde
förslaget. Han var icke alls böjd att försaka till
förmån för främlingen.

»Jag erkänner», sade han, »att det är mig svårt afstå
från det bästa festen ägde.» Han såg på mig, liksom
han väntat, att jag skulle komma honom till hjelp. Jag
fann hans vägran opassande och, då Carl hänsköt
afgörandet till mig, utföll det efter norrmannens
önskan.

»Nanna handlar icke rätt mot mig», hviskade Carl,
då han aflägsnade sig.

Om det var rätt eller orätt bekymrade mig föga;
roligt var det.

Aldrig förr hade jag dansat med en så utmärkt
valsör. Bestämdt fanns det ej hans like på hela
jorden. Jag beklagade blott att valsen var för kort,
och det samma gjorde äfven han.

Vi sutto derefter sida vid sida. Han höll min hand
i sin, utan att jag gaf akt derpå. Hans ögon hvilade
på mig, och det märkte jag, oaktadt mina fästades på
klädningsfållen.

Han talade; jag lyssnade. Han sade sig tro på denna
själens frändskap, som gör, att man vid första
ögonkastet känner den, man bör blifva ett med.

Jag delade hans tro.

Han svärmade för skandinavismen; jag gjorde så äfven,
ehuru den för mig egentligen innefattades endast i
studentmöten. Slutligen påstod han, att svenskar,
norrmän och danskar borde draga ut och taga hustrur i
hvarandras land och på detta praktiska sätt tillämpa
den vackra idéen.

Jag för min del hade ingenting deremot, förutsatt
att talaren lät mig blifva den, genom hvilken han
förverkligade sina åsigter.

Detta sade jag likväl icke, ehuru jag instämde i
allt det öfriga. Jag fann det i sin ordning, att
med tystnad åhöra hans äktenskapsskandinavism och
skrattade deråt, fast kinden glödde och hjertat
klappade.

Andra, tredje och fjerde danserna voro förbi. »Min
student» och jag hade icke fått dansa någon af dessa
med hvarandra, men vi togo vår skada igen under de
korta hvilostunderna, då vi sutto tillsammans och
pratade eller ock lyssnade till studentsångerna, som
aflöste danserna. Det föreföll mig som vi varit gamla
bekanta och jag talade förtroligare med min norrman,
än med Carl, som jag känt från barnaåren.

Fyra danser fick han af mig den afton. Det var mycket,
alldeles för mycket, och i strid med alla konvenansens
fordringar; men under ett studentmöte räknar man icke
så noga.

Balen var slut. Jag var åter i mitt hem, i min egen
lilla kammare; men icke ensam, utan i sällskap med
tvenne kusiner från landet.

De båda flickorna pratade och pratade. De voro
förtjusta öfver öronen, den ena i en dansk, den andra
i en svensk och ville aldrig sluta att samspråka. Jag
hade ingen lust att tala, men så mycket mer att
tänka.

Ändtligen somnade flickorna. Nu fick jag i ro genomgå
aftonens tilldragelser.

Hvad hade egentligen händt mig, som var så
märkvärdigt? Svårt att förtälja, men anmärkningsvärdt
var det.

Ung Olof älskade, det visste jag. Vidare, att det var
hans första och skulle blifva hans enda kärlek. Han
var kommen ända uppifrån Tromsö, för att i Upsala
finna den flicka, han i lif och död, i lust och nöd
skulle hålla kär, och denna flicka var -- jag. Hvad
gjorde nu denna flicka? Hon trodde på hans ord,
ehuru hon endast känt honom några timmar, och hon
gaf honom sitt hjerta.

Det var obetänksamt, det var barnsligt gjordt, men
hon kunde ej hjelpa det; hon var en liten varmhjertad
skandinav.

Efter en dylik upptäckt var icke att begära, det hon
skulle sofva.

Jag tillslöt icke heller ögonen; jag var så outsägligt
lycklig, att sällheten höll mig vaken.

Innan jag såg Olof, tyckte jag det var en stor och
vacker tanke, att de tre rikenas studenter skulle
komma samman och blifva bröder. Individerna voro mig
likgiltiga; för brödraförbundet svärmade jag.

Hjertat gjorde sitt val; allt och alla utom den,
det valt, saknade derefter intresse för mig.
Mycket egoistiskt; men hvad skulle jag göra. Jag
kunde ej ändra min natur, hvilken var -- lik alla
andra flickors.

Balen, frukosten och afskedsfesten dagen derpå
uppfyllde min själ med glada föreställningar, och då
morgonen kom fullbordade jag min toalett med mycken
omsorg.

Kusinerna voro ganska vackra flickor, men jag tyckte
den morgonen, att mitt eget lilla rosiga ansigte var
ännu vackrare, än deras.

Första gången hände detta mig. Jag tror det var min
lycka, som framkallade denna egenkärlek.

Att Olof fann mig vacker, sade mig hans ögon.

Efter festens slut på Carolina sattes tåget med
fanorna i spetsen i gång på väg till hamnen. Alla
fönster och gator voro fulla med folk. Ett regn
af blommor höljde studenterna under uttryck af den
lifligaste entusiasm.

Afresan skedde klockan elfva; men Olof var icke med
bland dem, som reste. Han skulle stanna till nästa
dag.

*

Åter var det afton och sent. En dag af glädje och
sällhet hade försvunnit. Ännu svindlande af lycka,
nalkades jag min far för att bjuda honom god natt.

Han nöp mig i örat och yttrade helt skämtsamt:

»Du lärer icke hafva skickat dig rätt väl under dessa
dagar, har jag förnummit. Jag får väl i morgon hålla
ransakning och dom med fröken och låta henne göra
bot och bättring.»

Mina kinder blossade; jag flydde till mitt rum. Mina
kusiner hade redan gått till hvila.

Jag satte mig att öfvertänka pappas ord:

»Du lärer icke hafva skickat dig, som du bort» hade
han sagt. Nej, det hade jag visst icke; detta måste
jag medgifva. Jag hade ju mottagit och besvarat en
kärleksförklaring, och det af en ung man, som jag
endast känt några timmar. Jag hade ju i ett enda
språng hoppat öfver alla lagar för det passande. Jag
kom att stå mig illa, då ransakningen skulle hållas
och dom fällas. Men denna morgondagens förhör
inträffade först efter de qvarblifna studenternas
afresa. Och detta tröstade mig något.

Hvad skulle pappa, hvad skulle mamma säga, när de
fingo höra, att jag skänkt bort mitt hjerta?

Skulle de dömma sin dotter strängt? Skulle de vilja
förmå henne att afstå från den lycka, hon vunnit? Nej,
de skulle låta henne behålla den.

När jag kommit till detta resultat, gick jag att söka
hvila.

*

I mitt föräldrahem var det helt tyst den följande
dagen, ehuru der ännu funnos några studenter qvar.

Olof hade dröjt, emedan han måste tala vid min far
före sin afresa.

Han var inne hos pappa.

Jag hade begifvit mig på mitt rum, der jag oroligt
trippade omkring från det ena hörnet till det
andra. Än drack jag vatten, än luktade jag på de
blommor, Olof förärat mig, än speglade jag mig och
till sist sammanknäppte jag händerna och tittade upp
i himlen. Allt försök hvarigenom jag sökte lugna mitt
oroliga hjerta.

En sådan ångest hade jag aldrig förr utstått.

Mitt framtida öde skulle ju afgöras. Jag fruktade,
att mina kära föräldrar möjligen kunde vara nog
»lättsinniga» att anse min hastigt tända böjelse
för en barnslig fantasi och icke fästa tillbörligt
afseende vid den.

»Då blir jag mycket olycklig», hviskade jag till
mig sjelf och var starkt frestad att utbrista i
tårar. Mina ögon räddades likväl från att få en viss
likhet med mörtens, ty en af mina yngre bröder öppnade
kammardörren och förkunnade, att pappa ville tala med
mig, men jag tillsades, att icke gå förmaksvägen in
till honom, utan genom förstugan.

I förmaket var således Olof och honom skulle jag icke
få träffa.

Det var icke snällt af pappa att gifva en dylik
befallning, men jag hade aldrig förutsatt möjligheten
att vara ohörsam, och det föll mig icke heller nu in
att vara det.

Jag smög mig ut i förstugan och inträdde helt darrande
till min gode far.

Han satt vid skrifbordet, med ansigtet vändt åt
mig. Jag stannade innanför dörren.

»Hvad är det för spektakel du skaffat mig på halsen?»
yttrade pappa och höjde hotande fingret. »Tycker du
det är skick att tillåta en norsk studentslyngel
komma och fria till dig. Är du rasande, flicka,
som tagit emot kärleksförklaringar af en främling
och till på köpet lofvat honom din hand. Se så, stå
icke der längre nu och se olycklig ut, utan kom hit,
så får jag gifva dig den afstraffning du förtjent.»

Jag sprang fram, kastade mig i hans armar och
stammade:

»Pappa, felet är ensamt ditt; du har inspirerat mig
för skandinavismen, och nu kan du icke vägra ditt
samtycke till Olofs och min förening. Det blir ju
ett äkta förbund mellan Norge och Sverige, och emot
detta får du icke lägga några hinder.»

»Får jag icke», utropade min far.

»Nej, du skulle då handla inkonseqvent och förneka
dina öppet uttalade tänkesätt. Du, som så innerligt
önskar att Sverige och Norge skall blifva ett, du bör
blifva mycket glad åt, att din dotter tager första
steget till förverkligandet af din älsklingsdröm. Jag
säger dig, att Sverige blir mycket olyckligt, om du
beröfvar det Norge; alltså samtycker du.»

»Den saken är ännu oafgjord», inföll min far, klappade
mig på kinden och försäkrade, att han hädanefter
skulle akta sig tala om skandinavismen så barn hörde
det, och återtog derpå: »Benser har verkligen varit
så dåraktig, att han begärt din hand. Hvad bör nu en
klok far gifva för svar?»

»Han bör säga: tag min dotter och gör henne lycklig»,
inföll jag.

»Nej, min docka lilla, han säger: är herrn galen? Jag
känner er icke, vet ej om ni är fisk eller fågel,
och jag ämnar icke kasta min dotter i armarne på den
förstkommande, som efter några få dagars bekantskap
begär hennes hand.»

»Men du svarade icke så, kära, älskade pappa», afbröt
jag honom förskräckt.

»Icke så alldeles; jag bad ungersvennen komma åter
om ett år, ifall hans fantasi fortfar, och då ville
jag se till hvad jag kunde göra.»

»Om ett år», utbrast jag helt nedslagen, »vi kunna
ju vara både döda och begrafna innan dess.»

»I så fall behöfva ni icke förlofva er», svarade
min far, kysste mig på pannan och tillade: »om
ett år får han komma igen och dermed punkt. Gå nu
ut i förmaket! Han väntar dig der. Vi resa med de
qvarblifna studenterna till Stockholm. Du och han få
således ännu en tid vara tillsammans.»

Jag öfverhöljde min fars händer med kyssar och sprang
sedan ut i förmaket, der jag fann Olof sittande helt
allena.

Om ett år först skulle vi vexla ringar.

Det föll af sig sjelft, att vi utbytte de heligaste
löften och beseglade dem såsom tusende andra hafva
beseglat dylika förbindelser.

Hvilken herrlig resa, hvilka dagar af fröjd och
lycka.

Klockan mellan elfva och tolf den sjuttonde Juni
samlades studenterna på Gustaf Adolfs torg och tågade
under sång upp till slottet, för att helsa konungen
med en afskedssång. Klockan half två skedde afresan.

Olof följde ej med kamraterna, utan ledsagade oss
åter till Upsala och dröjde der några dagar.

Slutligen slog skilsmessans bittra stund.

Vid afskedet hviskade han till mig: »Nanna, min
karakter är trofast och orubblig; jag skall aldrig
älska någon annan än dig. Kan jag lita på, att ditt
hjerta lika troget skall hålla mig kär.»

»Det kan du», hviskade jag.

»Din far har medgifvit, att vi få skrifva till
hvarandra. Du skall ju skrifva ofta?»

»Mycket ofta.»

»Den fjortonde Juni nästa sommar är jag åter här.»
Han tryckte  mig till sitt hjerta, han kysste mig,
och så var han borta.

Om ett år skulle han komma åter.

*

Åter var allt sig likt i mitt föräldrahem.

Studentmötet utgjorde nu endast ett tjusande
minne. Jag tänkte derpå med saknad och med glädje.

Olof var mig kär och blef det allt mer för hvarje dag,
som gick. Han upptog alla mina tankar, och ju mera min
fantasi sysselsatte sig med honom, ju högre älskade
jag.

Första brefvet kom.

Mina händer darrade, mitt hjerta bultade och mina
kinder glödde, då jag höll det i min hand, nästan
rädd att bryta det. När jag slutligen hade det öppet
för mina ögon och uppfattade hvad der stod, var jag
bestämdt så lycklig ett menniskobarn kan blifva.

Dagen derpå inneslöt jag mig på min kammare och
skref.

Det var en vigtig handling, att på papper teckna,
hvad mitt hjerta kände.

Jag förmodar likväl, att mitt bref hvarken var roligt
eller snillrikt; det var en temmeligen enformig
variation af temat »jag älskar».

Då det var färdigt ville jag att min mor skulle läsa
det. Hon log, sköt det ifrån sig och sade:

»Jag önskar alldeles icke läsa ditt bref, mitt barn,
jag minnes allt för väl, huru föga intressanta mina
egna voro den tid jag var fästmö och skref till din
far. Det kan emellertid hända, att pappa anser sig
böra genomögna din utgjutelse.»

Men pappa var lika litet nyfiken, som mamma, och mitt
opus afsändes, utan att någon annan än jag kände till
innehållet; en sak som mycket fröjdade mig.

Sommaren gick, hösten nalkades och vår brefvexling
fortgick oafbrutet.

Olofs bref voro varma, innerliga och sådana, att de
ingåfvo mig den allra högsta tanke om hans förstånd,
hjerta och karakter.

Så kom Oktober månad med regn och storm och det hände
för första gången, att det dröjde flera veckor öfver
den vanliga tiden, innan jag fick underrättelser från
honom. Slutligen anlände ett bref. Tonen deruti var
fullkomligt olik den i hans föregående. Det låg något
sorgset och oroligt i den.

Han bad mig allvarligt öfvertänka, om jag begått en
öfverilning, då jag gaf honom de löften, som bundo
mig vid honom. Om jag endast hade följt ögonblickets
entusiasm och nu ångrade mig, så var det min pligt
att tala öppet och icke låta någon falsk pligtkänsla
hålla mig tillbaka. Hans högsta önskan var beredandet
af min lycka, ty han älskade mig högre än sin egen
sällhet.

Jag blef förskräckt vid läsningen häraf.

Hvad hade gifvit honom anledning att tvifla på mig?

Med brefvet i hand, ögonen fulla af tårar, rusade
jag in till min far och bad honom säga mig sin tanke
derom.

Min far läste och skakade på hufvudet, sägande:

»De kära äro sig alltid lika, orimliga, oroliga och
tvifvelaktiga. Karlen är en smula svartsjuk, intet
annat jag kan förstå, och bäst blir väl, att jag
skrifver några rader för att lugna honom.»

Det ena arket efter det andra fullklottrades af
mig. Icke ett bref, utan ett helt paket, afsände
jag till min älskling, såsom svar på hans sorgsna
utgjutelse.

Jag började genast att räkna dagarne, när jag kunde
hafva svar, men jag fick räkna i veckor och månader,
utan att något svar anlände.

Min glädje blef mindre och mindre för hvarje dag;
min sorg ökades. Till sist var jag idel tårar och
bedröfvelse. Jag älskade honom så högt, min tro på
honom var så stor, att jag icke ett enda ögonblick
förutsatte, att något annat än sjukdom vållade hans
långa tystnad.

Att dagligen se mig förgråten och nedslagen var mer
än min far uthärdade. Han skref derföre till Olof och
frågade om han inhändigat våra bref af den uppgifna
datum.

Icke heller nu kom något svar.

Min sorg blef ännu större.

Slutligen adresserade sig min far till professor X--
i Kristiania. Professorn var Olofs farbror. Hos honom
gjorde min far några förfrågningar om Olof fanns i
Kristiania och om han var vid god helsa. Härpå erhöllo
vi det svaret, att Olof anträdt en utrikes resa.

När min far lät mig läsa denna underrättelse, sade
han med mild och öm ton:

»Nanna, det är slut; du bör icke längre tänka
på honom; du ser tydligt, att ung Olof genom sin
tystnad och resa till utlandet slitit er barnsliga
förbindelse.»

Jag brast i gråt. Min far klappade mig på hufvudet.

»Gråt nu, mitt barn, gråt ut din sorg, men sedan
skall du åter blifva min lilla snälla Nanna, som
tänker på sina föräldrar och den oro hon gör dem,
om hon går och grämer sig öfver denna lilla motgång.»

»Lilla motgång», sade min far. Han anade icke, att
det var den svåraste, som kunde drabba hans stackars
Nanna.

Ack, mina goda föräldrar, huru öfverseende och
kärleksfulla voro de icke! Jag var länge, mycket länge
sorgsen, men jag började derefter åter hoppas. Olof
skulle komma på den bestämda årsdagen och då skulle
allt blifva förklaradt.

Med denna förhoppning återvände något af mitt glada
lynne och jag föreföll mina föräldrar som deras fordna
glada Nanna. Far och mor fröjdades deråt.

Den fjortonde Juni inföll. Jag klädde mig mycket
nätt; jag var säker, att han skulle komma, fast jag
ej sade det till någon. Qvällen inbröt utan att Olof
uppträdt.

Jag hade fästat mitt sista hopp vid denna dagen, jag
hade varit så säker att få återse honom, att jag kände
mig förkrossad och grymt olycklig, då jag på aftonen
satt ensam i min kammare. Efter denna vigtiga dag,
då mitt sista hopp var tillintetgjordt, nämde jag
aldrig mera Olofs namn. Min omgifning talade icke om
honom, eller ens något, som stod i samband med hans
eller min böjelse.

Det var slut. Min korta och leende kärleksdröm var
för alltid försvunnen.

Olofs fotografi och ett litet häfte norsk poesi,
några förvissnade blomsterbuketter, allt gåfvor af
honom, utgjorde mina dyrbaraste skatter. Hvarje afton
framtog jag dem, för att under tårar betrakta och
hölja dem med mina kyssar. De voro min tysta sorgs
enda förtrogna.

Tiden framskred emellertid, oberoende af min smärta. I
Upsala gick allt den vanliga gången. Professorerna
examinerade, studenterna togo sina examina,
lemnade akademien och andra kommo dit. Min far höll
sina föreläsningar, min bror, studenten, tog sin
hofrättsexamen och for till Stockholm, en annan bror
blef student och Carl Ringstedt promoverades till
medicine doktor.

Så blef det två år sedan studentmötet. Å nyo skref
man den fjortonde Juni, men utan att Olof eller några
underrättelser från honom hördes af.

En dag kallade min far mig in till sig.

»Nå, Nanna lilla, hvad säger du om, att jag återigen
blifvit hemsökt af en narr, som nödvändigt vill hafva
dig till hustru», sade han och drog mig ned på sitt
knä.

Jag kände att mina kinder blefvo hvita; det var liksom
allt mitt blod flytt från hufvudet och stockat sig
kring hjertat. Jag gömde ansigtet vid min fars skuldra
och stammade:

»För Guds skull, pappa lilla, säg icke något mera.»

»Ja så, barn, hänger det så ihop», mumlade min far,
»jag trodde, du kommit ifrån den der dårskapen; --
jag inbillade mig till och med, att du varit klok
nog att låta den gamla barndomsvänskapen till Carl
återvakna och antaga karakter af ...»

Min hand lades öfver pappas läppar, min arm lindades
om hans hals och jag hviskade:

»Om det är Carl, som begärt min hand, så svara,
att jag ämnar förblifva ogift.»

»Det svarar jag visst icke»; inföll min far, »men
väl att du ännu icke tänker på att förena ditt öde
med hans eller någon annans.»
Å nyo försvann ett år.

Det var vår, liksom då förberedelserna gjordes till
de främmande studenternas emottagande. Tre år lågo nu
mellan den minnesrika festen och det närvarande. Tre
år hade gått, sedan Olof och jag skildes, med löften
om kärlek och tro för lifvet.

Det var den fjortonde Juni.

Jag hade icke förmått afhålla mig från att den dagen
smeka mig med föreställningen, att han möjligen kunde
komma för att göra sina anspråk gällande.

Jag väntade, och det hviskade inom mig, att jag borde
hoppas.

Upptagen af mina barnsliga förhoppningar satt jag
i min lilla kammare, bedårande fantasien med huru
lycklig jag skulle blifva, om han kom.

Det knackade på min dörr.

Kunde det vara han? Den tanken flög blixtsnabb genom
mitt hufvud. Jag sprang till dörren, som i nästa
minut öppnades. Der stod Carl Ringstedt.

Åter tillintetgjorda förhoppningar; åter gäckade mig
verkligheten!

»Jag tror du blef förskräckt, Nanna lilla», sade
Carl, »morbror gaf mig tillåtelse att uppsöka dig
här.»

»Välkommen», stammade jag, »när anlände du till
Upsala?»

»För en timma sedan.»

Han fattade min hand, förde mig till soffan, såg på
mig med trofasta ögon och sade i innerligt bedjande
ton:

»Här är jag nu åter och frågar dig, om det år, som
förgått, ingenting verkat till min fördel. Nanna,
du vet att jag hållit dig kär, sedan du var en liten
flicka, att utan dig ej någon sällhet finnes för
mig. Vill du icke blifva min?»

»Jag kan ej», blef mitt svar.

Han talade vackra, varma och bevekande ord, sade
att min far och min mor skulle blifva mycket glada,
om jag lät öfvertala mig att ändra detta nej till
ja. Carl försäkrade, att en gång förenade, han genom
sin kärlek skulle förmå mig att älska honom. Jag
lyssnade, jag visste att det låg sanning i hans ord,
att mina föräldrar innerligt skulle fröjdas åt vår
förening; men jag kunde icke bereda dem denna fröjd.

Carl gick bedröfvad ifrån mig i det han tryckte min
hand och försäkrade, att ehuru han nu insåg, att jag
aldrig kunde blifva hans, han dock ingenting högre
önskade, än att blifva i tillfälle bereda min lycka.

*

Fjerde årsdagen inföll.

Nu hoppades jag icke längre. Mot aftonen hade jag
likväl gått in i min kammare för att betrakta mina
klenoder och gråta.

Den ena förtorkade buketten efter den andra framtogs
under det jag sorgset blickade på de hoptorkade blad,
hvilka varit lika friska som mina förhoppningar. I
minnet genomlefde jag åter dessa lyckliga dagar,
som innefattade hans och min korta sammanvaro. Jag
förflyttade mig tillbaka till denna sälla tid och
glömde alldeles de år af sorg, som förflutit. Jag
blickade på hans porträtt. Detta öppna och ärliga
ansigte kunde icke ljuga, icke bedraga; han var icke
ombytlig, icke otrogen. Jag förde bilden till mina
läppar, men släppte den af förskräckelse, ty någon
fattade mig om lifvet. Jag vände på hufvudet och
blickade upp.

Gäckade mig en synvilla, var det min fantasi, som
frammanade en hägring, eller var det Olof, som stod
der?

Det var verkligen han, som häftigt tryckte mig till
sitt högt klappande hjerta.

»Nu är du min och döden endast kan skilja oss åt»,
hviskade han.

Jag anser mig icke behöfva upprepa, hvad han i
utbrottet af glädje och lycka sade, icke heller hvad
jag svarade. Må det vara nog, då jag erkänner, att
det förflutna och det kommande var förgätet för det
närvarande. Jag var lycklig, outsägligt lycklig. Jag
hade återfunnit hvad jag förlorat, jag ägde åter hvad
som var mig kärast och jag önskade ingenting mera af
lifvet.

*

»Du skall få den förklaring jag är skyldig dig i
första och dina föräldrar i andra rummet», sade Olof,
dagen efter. »Kan du sedan lösa gåtan, skall jag
blifva mycket belåten», tillade han.

Olof förtäljde, att då han skref det sista bref
jag hade bekommit och deruti lät en dold fruktan
framskymta, var denna föranledd deraf, att han på
flera veckor ej haft bref från mig. Han ville ej
utforska orsaken till min tystnad, ej heller förebrå
mig den, han önskade blott, att jag skulle upprepa,
att han var mig kär. Olofs farbror, professor X. i
Kristiania, hade nämligen flera gånger sökt öfvertyga
honom, att den så hastigt tända böjelsen omöjligt
kunde fortlefva i ett lättrördt flickhjerta och
bära frukten af en djup och allvarlig kärlek. Dessa
farbroderns ord uppväckte tvifvel, och min tystnad
stegrade dem. Med oro väntade han också svaret på den
uppmaning han gjort mig, men det kom ej något svar. Nu
skref han och uppfordrade mig att ärligt säga,
hvarföre jag upphört att skrifva. Han förklarade,
att om jag äfven lemnade detta bref obesvaradt,
ansåg han vår förbindelse bruten.

Icke heller nu fick han något svar.

Olof väntade och väntade, men väntade förgäfves. Han
sökte plats på ett norskt örlogsfartyg och reste
från Kristiania dagen före den, då min fars bref till
professor X. anlände. Om detta bref hade Olof likväl
icke någon kunskap, alldenstund hans farbror afled,
medan han var ute till sjös.

Huru hade så många bref kunnat förkomma? Se der en
fråga, den vi gjorde, utan att förmå besvara.

De hade omöjligt kunnat slarfvas bort, de måste
vara undansnillade. Men af hvem?

Vi ägde ej någon vi kunde misstänka och forskningen
häröfver lemnades, då min far sporde Olof, huru det
kom sig att han nu efter fyra års förlopp sökte upp
mig.

»Innan jag förklarar detta, måste jag förtälja,
att då jag kom hem från sjöexpeditionen, var jag
fast besluten att resa hit, för att af Nannas egna
läppar erhålla bekräftelsen på att hon icke stod vid
sina löften; men då förde mig slumpen i sällskap med
en svensk, som jag kände sedan mötet i Upsala. Jag
frågade honom efter farbror och Nanna. Han svarade,
att ni mådde väl allesammans och att, då han lemnade
akademien, det var afgjordt, att Ringstedt och Nanna
skulle förlofva sig.

»'Det är ett barndomstycke å hennes sida', hade han
sagt.

»Jag trodde mig nu förstå allt, och afstod ifrån
resan till Sverige.

»På våren i år», fortfor Olof, »kom en svensk korvett
till våra kuster. Jag gick om bord på den, och der
träffade jag doktor Ringstedt.

»Jag ämnade genast lemna fartyget, för att undgå
obehaget att helsa på honom; men han kom fram till
mig.

»'Jag får lyckönska doktorn att vara gift, och hoppas
att fru Ringstedt mår väl', sade jag sedan vi utbytt
helsningar.

»'Fru Ringstedt', upprepade han. 'Med hvem skulle
jag vara gift?'

»'Med Nanna.'

»'Nanna är ogift, liksom jag', genmälte han, 'men
kanske ni sjelf inträdt i det äkta ståndet?'

»'Är Nanna ogift!' utropade jag och tog Ringstedt i
famnen; efter detta utbrott af glädje följde frågor
och svar; derefter resan hit och till sist vissheten
att min svenska flicka älskat mig lika troget, som
jag henne.»

*

I sex veckor stannade Olof hos oss. Efter den tidens
förlopp var jag inför Gud och menniskor hans maka.

Vi skulle nu resa till mitt nya hem. Sista aftonen
samlades vi i mitt föräldrahem. Sinnesstämningen
var litet högtidlig; det kostade på far och mor att
skiljas från sin enda dotter, och oaktadt denna dotter
tyckte sig vara förflyttad till sjunde himlen, kunde
hon icke undgå känna det svårt att säga de älskade
föräldrarne farväl.
Aftonmåltiden var förtärd; vi bjödo föräldrarne god
natt. Klockan åtta morgonen derpå skulle vi gå om
bord.

Min mor gret, då hon tryckte mig till sitt bröst, och
äfven utför mina kinder runno tårar; men då jag blef
allena med Olof dunstade sorgen bort. Han lofvade,
att jag hvarje år skulle få träffa föräldrarne.

»Nästa år skola de komma till oss och se huru vi
hafva det», sade han.

Jag var förtjust och sade honom det äfven; då mina
utgjutelser helt tvärt afbrötos af min mors röst,
som ropade på mig och Olof.

Vi skyndade ut.

Mamma stod i yttre rummet med några papper i handen
och jemte henne vår gamla trotjenarinna, Johanna,
som varit hos min mor alltsedan hon blef gift. Gumman
höll mycket af min mor.

»Här äro de förkomna brefven, så nära som på
det första», sade min mor, »och der står den, som
undansnillat dem», tillade hon och pekade på Johanna,
som gret häftigt.

»Å herre Jesus, en sådan stund«, pustade gumman. »Kan
hon förlåta Johanna», tillade hon med ansträngning
vänd till Olof, »men si, jag visste jag, att min
stackars fru icke skulle få lätt att bära det hennes
flicka drog bort till ett annat land och jag kunde
icke sjelf lida tanken att en främling skulle fara
af med vår lilla Nanna. När det så hände, att jag
tappade det bref, jag skulle bära på posten, tänkte
jag, att det var Guds vilja att skrifvelsen icke kom
dit den skulle och då föll det mig i sinne, att jag
gjorde bäst för min stackars fru, om jag styrde så
till, att inga flera bref kommo fram eller afsändes,
och så tog jag och gömde dem. Nu ser jag likväl, att
det måste vara Guds vilja, att han skulle få henne
och derföre har jag bekänt alltsammans för frun och
ber nu, att Nanna må förlåta gamla Johanna hennes
första och enda oredliga handling.»

Att förlåta var lätt, då man var så lycklig, som jag
var. Den sorg, gumman vållat oss, hade måhända varit
ganska nyttig, ty derigenom undergick vår kärlek
en sådan pröfning, att vi nu trygga kunde bygga vår
husliga sällhet på den.

*

1869 var studentmöte i Kristiania.

En bland de första, som kastade blommor åt de svenska
studenterna vid deras ankomst till Kristiania, var
Nanna. I sällskap med sin far och mor, som då voro på
besök i Kristiania, förde hon ut sin åttaårige son
och sexåriga dotter, att möta de svenska studenterna.

Fröjden er åt studentmötena, ty det är norska
studenternas besök i Upsala 1856, edra föräldrar hafva
att tacka för all den lycka, som i så rikt mått kommit
dem till del», sade mormodern, och morfadern tillade
den önskan, att alla skandinaviska studentmöten måtte
medföra lika lyckliga följder, lika mycken lycka och
välsignelse.»



Logogryf.

Bundna andar slumra
I mitt inres verld,
Vänta under tystnad
På sin himmelsfärd,
Skilda äro namnen,
Ja, till tusental:
Här bo fröjd och smärta,
Jubel, sorg och qval,
Kärleks ljufva vårar,
Fantasiens ström,
Den förgätnas tårar
Och den sälles dröm.
Alla bida stunden,
Då de vingar få
Och till men'skohjertat,
Jordens himmel, gå.
Mäktig den skall vara,
Som de fångnas band
Mäktar fullt att lösa
Med sin starka hand.
Han, fast sjelf ett stoftkorn,
Dömt till qval och död,
Bör inom sig bära
Gudagnistans glöd.
Så är rikt mitt inre,
För de gästers skull,
Som sitt höga ursprung
Sluta inom mull
Och som nu för tiden
Nästan en och hvar
Tror sig kunna lösa
Med det pund han har.
Derför man mig äger
I de flesta hus,
Mera ej jag säger
För att sprida ljus.
Halfva tjoget delar
I mitt hela finns,
Om man rätt dem ordnar
Mycket dermed vinns:
Hvad i själen smyger,
Som ett dödligt gift;
Hvad kring landet flyger
I punkterad skrift;
Hvad den jordrymd kallas,
Som du trampar på;
Hvad man "skogens piggsvin"
Gerna nämna må;
Kejsare i Roma
Under svunnen tid;
Hvad än aldrig skänkte
Hjertat någon frid;
Hvad man intet sinne
Bör, om god man är;
Hvad som fröjd och smärta
I sin cirkel bär;
Namn uppå en furste,
Som att se man räds,
Men som alltför ofta
Ropas allestäds;
Ståndpunkt för den arme,
För den rike ock;
Gullstol, som församlar
Smickrarenas flock;
Så på in- som utgång
Ett gemensamt namn;
Hvad sin gröna krona
Knöt i skogens famn;
Tal, som i Venedig
Ägde ansedd klang;
Hur i krig den fege
Öfver fältet sprang;
En kinesisk vara,
Smakfull såsom få;
Hvad som blott ett fåtal
Klanderfritt bestå;
Hvad i stoftet verkar
För en kronas glans;
Namn på den i sången
Skurit lagrens krans;
Hvad i striden höjes,
När den hetast är;
Hvad i sinnet röjes,
Om ock kolt man bär;
Tolk för känslans vågor
I en högstämd själ;
Hvad den blir för lasten,
Som ej skyddas väl;
Hur bör tanken vara,
För att höjden nå?
Hur herr diplomaten,
Att sitt kall förstå?
Sist hvad eder alla
Ej jag mera bör,
Om jag vill behålla
Er i godt humör.

Lea.



Charader.

N:o 1.

En kroppsdel mitt första är,
Som men'skan ensam har.
En ton mitt andra vara plär,
Rätt skön, då den är klar.
Mitt tredje skyddar fosterbygd
Och hus och hem och härd.
Mitt hela är en älskvärd dygd
Uti vår svåra verld.

Wilhelmina.

N:o 2.

Mången mitt andra,
Som ej är mitt hela,
Får heta mitt första.

And. Er. S.

N:o 3.

Hur mitt andra vi än må lefva,
Vi mitt hela sist mitt första blifva.

And. Er. S.



Uttydningar.

Lösning af Logogryfen i föregående häfte, sid. 320:
Blåklint, hvaraf fås: bål, lin, bit, Nil, lån, kål,
in, båt, kil, klå, tå, ål, bill, nit, tik, lik, il,
åt, till, klint, nå, "blå", kli, nål.

Orden till Charaderna i föregående häfte, sid. 320:
n:o 1, Tulpan; n:o 2, Nödvändig.

Uttydning af Rebus i föreg. häfte, sid. 320: Man skyr
kapriciösa fruntimmer.

Uttydning af Gåtan i föreg. häfte, sid. 320: Blodigeln.


Historiska Bilder.

LXXIX. 

Bengt Oxenstjernas resor i Österlandet.

Bland de Oxenstjernor, som tillhört konung Gustaf
Adolfs samtid, utmärkte sig näst den store Axel och
hans broder Gabriel Gustafsson ingen mer än Bengt
Bengtsson, ett syskonbarn till de förre. Bengts
fader dog sex månader före hans födelse, och han
förlorade äfven sin moder tidigt, men han erhöll
hos sin farbroder Johan en omsorgsfull vård och
uppfostran. Såsom vanligt var den tiden, fullbordade
han sin lärokurs vid utländska universitet. Han var
sexton år gammal, när han lemnade fäderneslandet för
att besöka universitetet i Rostock. Der och vid tvenne
andra högskolor tillbragte han de följande fyra åren,
hvarpå han började sina resor, det var år 1611.

Att resa och inhämta kännedom om främmande länders
språk, seder och bruk, var för denna tiden högst
vanligt. Dock sträcktes resorna i de flesta fall
till Tyskland och Frankrike, möjligen för en och
annan till Italien och England, ytterst sällan utom
Europa. Men den unge Bengt Oxenstjerna nöjde sig icke
med att blott bese Europa, han besökte äfven Asien,
och icke blott en och annan kustort derstädes, utan
färdades långt in i landet. Det är häraf, som han
fått sitt tillnamn »Resare-Bengt».

Vi vilja icke följa honom genom Europa, icke heller
utförligt beskrifva allt hvad man kunnat uppsamla af
underrättelser om hans resor utom denna verldsdel;
utan vi inskränka oss till att anföra ett och annat
från de sistnämda. Den dagbok, som han sjelf förde,
har icke kommit till efterverldens kunskap; hvad man
känner om dem, har man hämtat dels ur likpredikan
öfver honom, dels ur ett par arbeten från förra
århundradet.

Hans första resa företogs år 1613. Han kunde ej
motstå lusten att besöka det heliga landet, der vår
Frälsare föddes, och från Neapel i Italien gick han
på ett segelfartyg öfver Medelhafvet till Jaffa,
besökande derunder de stora öarne Sicilien, Candia
och Cypern. Ifrån Jaffa reste han till Jerusalem,
der han besåg den heliga grafven, Oljoberget, Zion och
Judakonungarnes grifter, vandrade omkring i trakten
till Betlehem och besökte i allmänhet alla de orter,
som buro minnen om Frälsaren och om händelser, hvilka
voro af betydelse för hela mensklighetens utveckling.

Han ämnade sig från Jerusalem längre in i landet,
men blef öfverfallen af araber, hvilka utplundrade
honom, så att han, illa sårad, måste söka återvända
till Jaffa. Här hoppades han få sina sår förbundna,
men der fanns ingen så skicklig läkare, utan han
nödgades, så sjuk han var, stiga om bord på
ett turkiskt skepp, som förde honom öfver till Cypern,
denna under antiken för sitt ypperliga vin bekanta ö,
dit hugenotterne i Frankrike ett par årtionden senare
voro i färd med att utflytta, för att bilda ett
protestantiskt konungarike under en prins af Rohan
och tillika en tillflyktsort för alla förföljda
protestanter. När Bengt Oxenstjerna kom till ön,
rasade der en förhärjande pest, som bortryckte alla
hans tjenare, och han sjelf undgick döden endast
derigenom, att en nederländsk köpman förbarmade sig
öfver honom och förde honom om bord på ett fartyg,
hvilket gick till Venedig i Italien. Här tillfrisknade
ändtligen herr Bengt och förblef i Italien till
påföljande vår.

Då -- det var år 1614 -- utrustades i Italien en
flotta mot turkarne, och det lekte herr Bengt i hågen
att lära känna krigssättet mot dessa kristenhetens
fiender, hvarföre han tog tjenst på de italienska
furstarnes flotta och tillbragte sommaren på den
samma. När hon seglade hem på senhösten, medförde
hon åtskilliga tagna fartyg och ett rikt byte, hvaraf
Bengt Oxenstjerna erhöll sin andel. Äfven under detta
sjötåg hade han haft tillfälle att tillfredsställa
sin reslust, i det han vid de många landstigningar,
som gjordes, besökte åtskilliga orter både i
Europa och Asien. Återstoden af året och hela det
följande tillbragte han sedan i Florens, Parma,
Rom och Venedig.

Men frampå sommaren 1616 grep honom återigen lusten
att besöka Asien. Han tog nu vägen öfver Morea
och öfver de namnkunnigaste af de öar, hvilka
ligga utströdda öfver hafvet mellan Grekland och
Mindre Asien, talande om stora och betydelsefulla
händelser ej blott ur Hellas', utan ur mensklighetens
historia. Så anlände han till Konstantinopel, der
han dröjde några månader, hvarunder han inhämtade
kunskap om den turkiska staten och i det turkiska
språket. I början af år 1617 bröt han upp från
Konstantinopel och färdades genom fyratiotre dagsled
till Aleppo i Syrien, beseende derunder en mängd
städer och märkeliga orter. Efter ytterligare fyratio
stora dagsresor anlände han till kalifernas gamla
stad Bagdad vid Tigris. Här förblef han någon tid
och färdades derunder till ruinerna af det gamla
Babylon, denna en gång så herrliga stad, ur hvars
ramlande murar de senare anlagda städerna hämtat sitt
byggnadsmaterial. Med tanken på det 17:de århundradets
ifriga studium af bibeln tycker man sig se den
lärde svenske herren stå försjunken i betraktelser
öfver all tings förgänglighet vid åskådningen af de
väldiga gruskullarne, förnämligast den så kallade
»Birs Nimrod», som man i anseende

till dess form och storlek anser vara en lemning af
det gamla Belus-templet; och väl rann honom dervid i
sinnet profetens ord, »att Babel skulle omstörtas af
Gud såsom Sodom och Gomorra och icke bebos i evighet;
aldrig skulle en arab tälta der eller en herde lägra
sig der, utan öknens vilda djur och ugglor fylla
husen, medan schakaler tjuta i palatsen och räfvar
i lustgårdarne».

Från Bagdad och trakten deromkring med sina minnen
från menniskoslägtets äldsta tider begaf sig Bengt
Oxenstjerna öfver bergskedjan öster om Tigris till
Ispahan, den persiska schahens hufvudstad. Persien
beherrskades då af Abbas den store sedan år 1581. Han
var sonson af en eröfrare från norra Persien,
hvilken i början af 1500-talet drog ut och underlade
sig största delen af Persien samt blef grundläggare
till det nyaste persiska riket. Sonsonen Abbas var
en tapper och duglig, fast grym furste, som befästade
sin ätts välde och herrskade öfver landet från Eufrat
till Indus.

När Oxenstjerna kom till Ispahan, låg schahen i fält
mot turkarne, och han dröjde derföre icke länge i
staden, utan begaf sig ut till lägret. Dit anlände han
i spetsen för tjugu väl utrustade hofmän och blef af
Abbas väl emottagen. I synnerhet blef välviljan stor,
sedan Abbas erfarit främlingens utmärkta egenskaper
i krigaryrket, och han öfvertalade honom att blifva i
lägret hela sommaren öfver. Först i November återvände
schahen till Ispahan, och då var Bengt med och blef
vid hofvet väl undfägnad.

I en af Ispahans förstäder låg ett kloster, der Bengt
Oxenstjerna bodde. På en af murarne i det af honom
derstädes bebodda rummet hafva sednare resande funnit
följande inskrift:

"Min Gud mig god ledsagar' är
och dygden mig i sällskap när;
ty fruktar jag för ingen fara.
I medgång stolt jag ej månd vara;
men allestädes går med fritt mod
Bengt Oxenstjerna, svensk friherre god.
På sextonhundraelfva år,Dermed säges vara menadt 
det år, då han började sina resor.
se'n födder var Frälsaren vår.

Men Indien, det gamla landet, dit den makedoniske
konungen förde sina segrande vapen, lekte i hans håg,
och han tillkännagaf derföre för schahen sin önskan
att lemna Ispahan. Dessförinnan ville schahen visa
honom alla sina dyrbarheter och märkvärdigheter. Så
fördes han till en lustgård, som var så herrlig,
att Bengt Oxenstjerna, hvilken dock genomfarit så
många länder, ingenstädes tyckte sig hafva sett
dess like. När de nu gått omkring derstädes, och
Abbas fröjdat sig åt främlingens beundran öfver alla
detta himmelsstrecks praktväxter, sade den sednare,
att han ville föra sin gäst till det dyrbaraste och
sällsyntaste i hela lustgården, som han med flit gömt
till sist.

Schahen förde honom då till ett rum, som låg
undangömdt för den brännande solen och der växter
från nordligare himmelsstreck trifdes. Här var ett
guldstaket uppfördt omkring en buske, som Oxenstjerna
genast fann icke vara någonting mer eller mindre
än en enbuske. »Om du kände den buskens krafter,
som växer inom detta guldstaket, skulle du förstå
dess värde» -- sade schahen. Oxenstjerna kunde ej af
hålla sig från att utbrista i skratt och sade: »I
Sverige äro alla backar och skogar fulla med sådana
buskar!» Schahen vände sig misslynt ifrån Oxenstjerna
och ville ej vidare utlåta sig öfver busken, så att
den sednare ej fick veta, hvarföre han satte så högt
värde på denna växt. -- Denna tilldragelse omtalar
den namnkunnige Nils Matsson Kjöping i sin bekanta
resebeskrifning.

Emellertid lemnade Oxenstjerna Ispahan och anträdde
sin resa längre inåt landet. Han tog vägen söderut
till det gamla vid Persiska Viken belägna egentliga
Persien, der han besökte de gamla persiske konungarnes
begrafningsort Persepolis eller »Perserstaden»». Genom
ett vildt bergland med stela klippor nedsteg han till
ett landskap, som en gång var mycket bördigt, rikt
på sjöar och floder, och här, i en vidsträckt dal,
reste sig invid ett berg de praktfulla ruinerna af
den gamla
staden. Ännu i dag skådar man här återstoden af fordna
praktbyggnader. Väldiga terrasser, upptornade ofvan
om hvarandra och förbundna med utomordentligt breda
trappor, stödja sig emot ett marmorberg, hvars
fortsättning de synas vara. En skog af pelare,
så tjocka, att knappt tre män kunna omfamna dem,
en mängd basreliefer och fornpersiska inskrifter, --
se der hvad den resande ännu i dag der skådar.

Från Persepolis fortsattes resan till Ormus, en
liten klippa vid ingången till Persiska Viken, som
ungefär ett århundrade innehafts af portugiserna,
men som Abbas den store tog ifrån dem. En sjukdom,
hvaruti så väl Oxenstjerna som hans följe, inalles
tjugu personer, föllo, satte här målet för hans
resa. Största delen af hans följe bortrycktes
af döden. Dock skulle han måhända icke för thy
fullbordat sin föresats, att besöka Indien, om
han icke på en falsk angifvelse af en turk blifvit
kastad i fängelse. Denna omständighet fullbordade,
hvad sjukdomen begynt -- stadgade beslutet att
anträda återresan. Först gällde det emellertid att
komma ut ur fängelset, och detta var ingen lätt
sak. Likväl lyckades det, och nu drog han tillbaka
till Ispahan. Fyratiosju dagsresor hade han att
tillryggalägga till denna stad. Der synes han hafva
funnit sig väl, och huru grym schah Abbas än var,
så behandlade han den långväga främlingen väl.

Abbas var nämligen, såsom fallet så ofta är med
österlandets furstar, grym och tyrannisk, och det
tycktes honom vara ett nöje att med alla upptänkliga
medel plåga menniskor till döds. För upprätthållandet
af sin tron skydde han intet medel. Han misstänkte,
att det förtryckta folket skulle kunna söka en räddare
hos hans son, och med egen hand högg han hufvudet
af denne son, sägande till de omkringstående, hvilka
bleknade af förskräckelse: »jag skulle hugga hufvudet
af hundrade söner, för att få regera en enda dag
längre!» -- Oxenstjerna dröjde nu vid hofvet i Ispahan
till påföljande sommar i Juni 1618, då han reste
till Abbas' farbroder, der han äfvenledes blef väl
emottagen och åtnjöt mycken hedersbevisning, hvartill
bidrog den omständigheten, att han nu kunde temmeligen
väl tala landets språk. Hos denne furste dröjde
han emellertid icke länge, utan begaf sig vidare
och besökte för andra gången Bagdad. I ett kloster
derstädes hafva sednare resande funnit hans namn
inristadt i muren i den sal, der rättegång hålles,
och under namnet samma vers som i Ispahan. Från Bagdad
gick färden norrut genom Armenien, samma väg som förra
gången, till Aleppo. Det var mot slutet af hösten år
1618.

Aleppo var då, såsom ännu, en högst betydande
handelsstad såsom stapelplats för varor från
Armenien, Mesopotamien, Syrien och Arabien. Icke
långt från staden ligga ruinerna af det i 6:te och
7:de århundradena berömda kloster, som fått sitt namn
efter den helige Simeon, det i kyrkohistorien bekanta
pelarhelgonet. Bengt Oxenstjerna uppehöll sig i den
stora staden någon tid och reste sedan andra gången
till det heliga landet, det var i Januari 1619. Vägen
togs öfver Damaskus samt öfver Jordan till Chorazin,
som nu mera ligger i ruiner. I närheten af denna
ort besökte han de i Frälsarens historia vigtiga
orterna Kapernaum, Nain och Nazareth. Berget Tabor
öster ut från Nazareth besökte han på sin förra
resa i Palestina. Från Galileen fortsatte han sin
färd söderut till Samarien, der han besökte Sichem
med sin Jakobs brunn, hvarest Jesus talade med den
samaritanska qvinnan.

Slutligen kom han till Jerusalem. Men i anseende till
det fiendtliga förhållande, som rådde mellan schah
Abbas och turkarne, blef han af dessa sednare, hvilka
kände, att han kom från Persien, tagen för en spion
och inkastad i fängelse. Hans penningar hjelpte honom
denna gången ur klämman, enär han lyckades få köpa sig
och de sina friheten. Nu begaf han sig genom arabiska
öknarna till Egypten, besökte här Alexandria och Cairo
samt drog ännu ett stycke längre in i detta land,
hvarpå han vände om och följde längs med sjökanten
till Sidon. Här steg han om bord, för att afgå till
Europa, dit han också lyckligen anlände och landsteg
i Genua.

År 1620 kom Bengt Oxenstjerna åter till
fäderneslandet.

Den vidtbereste, erfarne och lärde herren blef här väl
emottagen både af konungen och sina fränder. Konungen
samtalade gerna med honom, gjorde honom till sin
kammarherre och begagnade honom i många vigtiga värf,
såsom då han skickade honom till Venedig, hvarifrån
herr Bengt återkom, medan konungen låg framför Riga.

Underliga sagor gingo sedan i Sverige bland folket om
»Resare-Bengt». Han betraktades, hvar han for fram,
med en viss undran, äfven då, när han befann sig i
sådant sällskap, att han icke bort synnerligen mycket
framstå framför de öfriga. När Gustaf Adolf mottog
sin brud, Maria Eleonora af 
Brandenburg, i Kalmar, var han med, och man såg fullt ut
lika mycket på honom, som på den sköna drottningen. I
Kastlösa kyrkobok står följande anteckning: »Då
voro ock tillstädes välborne herrar etc. ... och
herr Bengt Oxenstjerna, den en bevandrad herre var:
hade varit i Jerusalem, Ägypten och andra flere land,
som sagorna och tasslet hviska om.» Det skulle för
efterverlden hafva varit godt, om dessa »sagor» och
detta »tassel» blifvit närmare upptecknade liksom om
den »bevandrade» herrens egna anteckningar blifvit
bättre bevarade. Nu visar sig hela historien om hans
vidsträckta resor mera som ett underlag blott för hans
tillnamn, än som någonting i och för sig upplysande
och läsvärdt.

St.



Den första snön.

Välkomna, små barn, från det bortskymda blå, 
Välkomna till dalar och fält! 
Inunder er jorden till hvila vill gå, 
Snart sofver hon ljufligt och sällt. 
När åter hon vaknar i vårdagens ljus, 
Hon minnes ej höststormens brus.

Välkomna, att göra till julträd hvar fur,
Att gömma det svarta med hvitt!
Från fläckarne kan ej en härjad natur
Sjelf göra sitt anlete fritt,
Men när hon för himlen i sorgdok sig klä'r,
Då får hon en mantel så skär.

Välkomna, att smycka »för ro skull» vår stad
Med oskuldens bländhvita drägt!
J tron ej, hur jordbarnen älska »maskrad»,
Der de bli' med änglarna slägt.
Der kommer en herre ... hur snöhvit han står,
Ack, det var han icke i går!

Kring hjertan, som längese'n stelnat till is,
Upplösens i tårar, j små!
Kring hjertan, som glöda på skaldernas vis,
O, kylen, att svalkas de må!
Och hvisken till saknadens helgade tår,
Att hopplöst ej falla han får!

På grafvarne läggen er skimrande fäll!
-- Inunder lär blifva så lugnt --
Och helsen dit ned till de stormfria tjäll,
Der vännerna sofva så tungt!
Der nere är rikt och der nere är varmt,
När lifvet är kyligt och armt.

Der ute är is, men här inne är glöd,
Ty högt flammar brasan på härd,
Och genom mitt fönster en blomma så röd
Ser ut på den vintriga verld,
Hon »helsar så godt» till de hjertan, de få,
Som rätt mina sånger förstå!

Anna A.



Vildsvinsjagt.

Uti en af denna tidskrifts föregående årgångar
[band. VII] hafva vi meddelat en naturhistorisk
framställning af vildsvinet. Vi lemna här nedan en
skildring af den i hög grad farliga jagten på detta
djur. Berättaren är en officer, hvilken tjenat vid
franska armén i Algier.

»Vildsvinsjagten var ett af de franska officerarnes
älsklingsnöjen, och en dag beslöt äfven jag mig
att deltaga uti en sådan, ehuru jag icke ägde
den ringaste erfarenhet om, huru dervid brukade
tillgå. Vårt sällskap bestod af sju officerare och
tio infödda. Vi voro alla till häst, väl beväpnade
och medförde ett koppel enkom för detta slags jagt
dresserade hundar. Redan vid midnattstid bröto vi upp
från vårt läger, emedan vi hade att rida flere timmars
väg och ville vara på stället före soluppgången,
för att hindra svinen från att uppnå skogen.

För att få ett klart begrepp om detta slags jagt,
måste man komma ihåg, att uti Algier vid foten
af skogbeklädda kullar ofta finnas stora med vass
bevuxna kärr. De till otalig mängd förekommande
vildsvinen uppehålla sig vanligen i de tjocka
skogarne, i hvilka man icke kan förfölja dem till
häst. För att få vatten och ungt gräs, vandra de
dock om nätterna, synnerligast under våren, till de
sumpiga platserna, men återvända vid dagens inbrott
till sina gömslen i skogarne. Jägarens förnämsta
omsorg är att hindra denna återgång. I kärren blifva
de uppspårade af hundarne och nedlagda medelst spjut
eller bössa. Visst är, att denna jagt, genom de många
med den samma förbundna farorna, på jägaren utöfvar
en stark dragningskraft.

Omkring en timma före dagningen kommo vi till en
sådan jagtmark och träffade der ett antal infödingar,
hvilka voro
befallda dit. Utan dröjsmål bildade vi en kedja
mellan skogen och kärret och afvaktade så villebrådets
ankomst. Då, som redan är nämdt, detta var den första
vildsvinsjagt i hvilken jag deltog, befann jag mig
i en ganska stark spänning.

Jag hade icke varit mer än 15 till 20 minuter på min
post, förr än jag vid den första gryningen märkte ett
antal små, i rörelse varande svarta punkter, hvilka,
kommande från kärret, tycktes närma sig oss. I samma
ögonblick hördes ett stormande halloh utefter linien,
hundarne löstes och störtade bort under högt skall;
jag var en af de första jägare, som följde dem.

Inom några ögonblick befunno vi oss bland svinen, och
nu begynte den egentliga jagten, under det vildaste
skall och skrik. Hvar och en sköt, som honom behagade,
så att en lång tid var faran för jägarne vida större,
än för villebrådet. I min ifver tänkte jag dock icke
på detta, till dess en kula for så nära mitt hufvud,
att jag ovilkorligen lutade mig ned. Det dröjde ej
heller länge, förr än det ropet hördes, att en af
infödingarne var sårad. Denna händelse afkylde något
mia jagtifver och förmådde mig rida åt sidan, för
att i lugn åse, huru slagtningen skulle aflöpa. Vid
det svaga dagsljuset erbjöd kärret anblicken af ett
slagfält. De hit och dit med ilande fart ridande
männen, det vilda skriket, de oupphörliga från alla
sidor kommande skotten, de döda eller döende djuren,
allt detta kunde komma en förbifarande att tänka,
det här ägde rum en verklig slagtning mellan fransmän
och araber.

Vildsvinen läto icke utan motstånd slagta sig. Vid
första angreppet blefvo de utom sig af förskräckelse
och försökte endast att hinna skogen; men då detta
icke lyckades, vände de sig mot sina angripare och
då -- ve den skapade varelse,

som kom i beröring med deras väldiga käkar och
tänder. I en strid, som varade endast några minuter,
undgingo tre män döden endast med stor nöd, två
hästar blefvo genom svåra sår obrukbara, och icke
mindre än fem dyrbara hundar lågo med upprifven buk
döda på marken.

Det är mig icke möjligt att ens på ett ungefär
bestämma antalet af de vildsvin, hvilka denna morgon
funnos inom min synkrets. Då det klara dagsljuset
skingrade skuggorna såg jag dem till otrolig mängd,
hvarthän jag än vände min blick. Somliga stodo stilla
under ett ursinnigt grymtande, liksom de tänkte
öfver hvad de skulle företaga, andra flydde, trots
jägarnes bemödanden, in i skogen och de närmaste
kärren, somliga rusade i vild fart omkring, utan
annat ändamål, än att undfly döden. Derjemte såg man
öfverallt män, hästar och hundar genomkorsa kärret,
Från alla sidor förnam man skrik, skall, skratt och
skott. Det var den mest upplifvande scen jag i mitt
lif bevittnat.

Det är naturligt, att jag under sådana omständigheter
icke länge kunde förblifva en sysslolös
åskådare. Sedan jag åter laddat min dubbelbössa --
hvilken jag redan tvenne gånger afskjutit, utan
att veta med hvilken påföljd -- började jag åter
deltaga i jagten. Då det fanns djur i mängd, bland
hvilka man kunde välja, beslöt jag, på det jag icke
skulle utsätta mig för att blifva ihjelskjuten af
oförsigtiga kamrater, att ensam begifva mig in i
kärret. Jag kunde då också få räkna för mitt eget
byte det djur, som jag nedlade.

Jag lockade till mig ett par hundar, hvilka voro
i närheten, gaf min häst sporrarne och ilade med
vindens hastighet öfver slätten. Det villebråd, som
till en början kom i min väg, tycktes mig för ringa,
och först då jag fick sigte på en vildsvinsgalt med
väldiga betar,
höll jag in hästen. Sedan den gamle galten blifvit
mitt byte, skulle jag genast draga mig bort från
slagfältet; ty såsom nybörjare ansåg jag mig då hafva
gjort nog. För att få honom att stanna och sålunda
kunna gifva honom en kula i hufvudet eller hjertat,
hetsade jag hundarne på honom. Han tycktes dock icke
skänka någon uppmärksamhet hvarken åt deras skall
eller bett, utan fortsatte, utan att vända sig om,
vägen mot den tätare delen af kärret.

Godt, min gosse, mumlade jag, om du ej skänker någon
uppmärksamhet åt mina lefvande budbärare, så skall
jag skicka dig en af bly.


Vildsvinsfamilj.
Efter en teckning af Guido Hammer.


För detta ändamål red jag mot honom och sköt af mina
båda bösspipor. Till att börja med syntes han icke
heller bekymra sig derom, utan trafvade vidare med
ett egendomligt grymtande. I förstone trodde jag mig
hafva skjutit bom, men bloden, som rann från hans
sida, öfvertygade mig dock snart om motsatsen. For
ögonblicket kunde jag ingenting göra, emedan jag måste
omladda mitt gevär; under tiden kunde han lätt uppnå
sitt gömställe och sålunda gå mig ur händerna. Denna
fruktan visade sig snart öfverflödig, då han plötsligt
med en snabbhet, som jag icke hade tilltrott ett så
stort djur, vände sig mot hundarne, grep den ene och
uppslet hans buk. Då den andre hunden såg detta, drog
han tjutande in svansen och sprang bort, öfverlemnande
åt mig att ensam göra slut på det sårade djuret. Jag
var dock vid godt mod, emedan jag trodde att galten
till följd af sina svåra sår skulle blifva ett lätt
byte. Viss om seger sökte jag så fort som möjligt
att åter ladda min bössa. Jag hade just slutat detta,
då jag på afstånd varseblef tvenne ryttare, hvilka i
sträckt traf närmade sig mig. Då jag fruktade, att
de kunde göra mig äran af bytet stridig, skyndade
jag till verket, och i det jag djerft red till det
sårade djurets sida, affyrade jag efter kort sigtande
de båda skotten mot dess hufvud.

Innan röken hade skingrat   sig,  hörde jag ett
förfärligt
grymtande, min häst frustade till och stegrade
sig, jag förlorade jemnvigten och föll ur
sadeln. Fullt medveten om den hotande faran,
sprang jag ögonblickligen upp och kastade om geväret,
som jag höll i handen, för att försvara mig med
kolfven. Dervid släppte jag tygeln, som hängde om min
arm, och den sårade hästen störtade bort. Nu vände
galten sitt angrepp mot mig allena. Visserligen slog
jag honom med kolfven i hufvudet, men detta tycktes
icke bekomma honom det ringaste, och i nästa
ögonblick   låg  jag under vilddjuret,  som fattade
min venstra arm och söndermalde den mellan sina
tänder.

Hvad vidare skedde, vet jag icke, då jag af smärta
förlorade sansen. Man har sagt mig, att de båda
ryttarne, hvilkas ankomst jag såg, räddade mitt
lif. Endast med möda lyckades det dem att med ett
dussin kulor döda det rasande djuret.

Jag har nu intet mera att tillägga, än att min arm
amputerades, sedan jag måst tillbringa flere månader
på ett hospital. Det är lätt att förstå, att jag
härigenom helt och hållet förlorade lusten att vidare
deltaga i några vildsvinsjagter, såsom vida farligare,
än jag föreställt mig.



Elias Fries.

Pascal yttrar i sina »Tankar» någonstädes: »Verlden
dess synbara helhet öfverväldigar synbarligen oss; men
efter som vi i vår tur of ver väldiga de små tingen,
tro vi oss vara mera förmögna af att beherrska dem;
och likväl behöfs det ej mindre förmåga att komma
till det obetydligaste, än till alltet. Det oändliga
behöfves för bådadera; och
det förefaller mig som att den, som fattat tingens
yttersta principer, också skulle komma ända derhän
att känna det oändliga. Det ena beror af det andra;
och det ena leder till det andra. Ytterligheterna
beröra hvarandra och förenas så, att de endast med
våld kunna särskiljas, och de återfinnas i Gud,
och i Gud allena.» Ja, du ser Gud stråla

emot dig ur lafvarnes för ditt öga ringa verld,
lika så väl som ur de ofantliga myriader af 
stjerneverldar, hvilka blända ditt öga i den ofattliga
rymden; Han talar till dig med samma allmaktsord
ur algernas mikroskopiska rike, som ur de tropiska
urskogarnes jätteparker; Hans närvaro skönjer du
lika mycket i mossornas formfulländade virkning,
som i någon annan del af Floras praktfulla tapet. För
den tänkande menniskan står i naturens sköte alltid
detta medvetande lifligt och klart. Hon uppfylles
der med känslan af denna harmoni, denna enhet i
mångfalden, som, sedan i sin ordning återverkar på
henne sjelf och gör henne from och blid och ödmjuk
inför Herran och anspråkslös inför menniskor, ty,
säger Beskow, »vetenskapsmannen upplöser metallen,
sönderdelar plantor och djur, klyfver ljusstrålen;
men har han upplyst, huru metallen beredes i djupets
innandöme, hvad som lefver i djuret och plantan,
eller hvad som utgör en luftpartikels, en ljusstråles
väsen af begynnelsen? Huru förenas de sju färgerna
i en stråle? Huru beredes blommans purpur, gräsets
grönska? hur väckes en snillrik tanke, en dröm? hur
berör en blick, ett ord, en ton känslosträngarne i
menniskans själ? Cuvier och Linné känna djurens och
plantornas yttre tecken, egenheter och lefnadssätt,
men ej huru den minsta fiber hos masken skapas,
ej huru snigeln återföder sitt afskurna hufvud,
salamandern sitt ben, och kräftan sin klo! Här ljuder
emot menniskan allherrskarropet: 'Hitintill skall
du gå, men icke längre; här skola din stolthets
böljor lägga sig!'» Hon stannar vid denna gräns af
naturens verkstad, hon böjer ödmjukt sitt hufvud,
ty hon anar i det som ligger bortom denna gräns Gud,
hon känner hans närhet, tingens ursprung och ände;
men hon känner sig på samma gång upplyft och stolt,
ty det är genom sitt forskningsbegär, genom sitt
aktgifvande på tingen, genom att intränga i deras
väsen och följa dem länk efter länk i deras kedja,
som hon slutligen uppnått denna gräns, vid hvilken
hennes stolthets böljor måste lägga sig. Så höjer hon
sig genom sin forskning, för att ödmjuka sig, sedan
hon dock först för sig och andra dragit fram skatter
ur naturens rika grufvor, skatter som hittills legat
fördolda.

Det   är   på   det   sättet,   som   forskaren   i
naturen,  med hvarje steg han tager,  kommer till
allt större insigt af 
harmonien i all denna vexling, af enheten i mångfalden,
af Gud i naturen, och sjelf blir en harmonisk
personlighet, med Gud i håg och sinn, med hopp
om evigt lif och vår, ty tingen vexla, men anden
lefver, och på den jordiska lefnadens vinterqväll
följer himmelens eviga vårmorgon, i hvars ljus
den menskliga anden kan tyda, hvad förut för honom
förborgadt var, och sjelf bli' ett af dessa väsenden,
hvilka den franske vetenskapsmannen Bonnet tänkte
sig i högre vishet leende, som vid en barnlek, åt
Leibniz' bemödanden att utgissa verldarnes harmoni
eller åt Hallers försök att genomtränga naturens
hemligheter. 

Dylika föreställningar tränga sig alltid
på oss, då vi skåda bilden af en under tydandet af
naturens gåtor grånad vis; de hafva mer än en gång
manats fram hos oss vid erinringen af den gamle
vetenskapspatriarken vid Fyris' stränder, honom som
vår bildade samtid vördar under namnet Elias Fries.


Elias Fries.


Elias Fries föddes år 1797 den 15 Augusti i Femsjö
prestgård i vestra Småland, nära vid halländska
gränsen. Ännu då han var ett barn fästes hans
uppmärksamhet vid en stor och besynnerlig svamp
(Hydnum coralloides), hvilken också blef den synliga
ledtråd, medelst hvilken försynen drog honom in på
den bana, som han sedan skulle, med aldrig tröttnande
kärlek, följa under ett långvarigt lif och hvilken den
gamle ännu är lika tillgifven som barnet. Den unge
prestsonen genomströfvade nu hemtraktens skogar och
moar och marker, ifrig efter att finna nya svampar. Så
fort han fann sådana, undersökte han dem noga,
beskref och 
afritade dem samt ordnade dem efter ett visst och af
honom sjelf uppgjordt system, hafvande sålunda ordnat
ej mindre än 400 arter, då han vid 14 års ålder begaf
sig till Lund, der han år 1811 tog studentexamen.

I Lund hade en af Linnés skickligaste lärjungar,
A. J. Retzius, gifvit ett stegradt lif åt naturens
studium och samlat omkring sig en krets af unga
vetenskapsmän, hvilkas namn skulle senare blifva
hela Europas högt skattade tillhörighet, såsom
C. G. Agardh, S. Nilsson, J. W. Zetterstedt och andra,
Dessa helsade med glädje sin nye kamrat, hvilken,
i likhet med dem, ofta med en känsla af pietet och
hänförelse begaf sig på exkursioner till det nära
Lund belägna Fogelsång, vid hvilket Linnés namn är
ofrånskiljeligt fästadt, ty han har gjort det till en
af Floras rikaste skattkamrar, och dit den 
kunskapstörstande ungdomen ännu denna dag vallfärdar i stora
skaror. Här och i den bokskogsrika trakten kring
Lund i allmänhet ökade Fries sin svampsamling, medan
han på samma gång studerade äfven i det rikhaltiga
universitetsbiblioteket. Men han fann här snart, att
föga enighet rådde ibland de lärde i afseende på hans
älsklingsväxter: det var ett virrvarr såsom det
förut varit inom fanerogamernas verld, innan Linné
der bragte ordning till stånd. Den unge lärde beslöt
att sätta denna nya verld af organismer i system och
utgaf för detta ändamål i Köpenhamn år 1815, eller
året efter det han promoverats till filosofie doktor,
således blott aderton år gammal, sina »Observationes
mycologicæ» (Iakttagelser om svamparne), hvilka
bildade förgården till hans stora verk »Systema
mycologicum», som utkom i Greifswald år 1820,
omfattade trenne band och blef grundläggningen
till en ny vetenskap. Detta verk har Fries sedan
kompletterat i sina båda arbeten: »Elenchus fungorum»
(Greifswald 1828) och »Novæ symbolæ mycologicæ»
(Upsala 1851), samt gifvit åt sina studier i denna
riktning en praktisk tillämpning i det betydande
planchverket »Sveriges ätliga och giftiga svampar»,
innehållande hundrade med text försedda afbildningar
af svamparter ur Fries stora samling.

Det finnes   bland kryptogamerna förutom svamparne
en liten obetydlig växt,  kallad laf, hvilken
är af stor ekononomisk   betydelse,   men före
Fries  ringa  aktats här i  landet. Dessa lafvar
bilda, liksom fräknarne på menniskoanletet,  små
fläckar å trädens bark, å klippornas branter,
å husens väggar etc.    Äfven här inträngde vår
unge vetenskapsmans  ordnande ande.     Fries,
som   blifvit adjunkt   1819,   utgaf,   på   samma
sätt som   förut   svamparne,   såsom   förberedande
arbeten  om lafvarne »Lichenes exsiccati»   (i   14
häften) och  »Schedulæ criticæ» (7 häften), hvilka
bildade grundvalen till hans andra verldsberömda
verk   » Lichenographia Europæa reformata»
(Lund och Greifswald 1831), hvilket skulle vara ett
bemedlingsförsök mellan de gamla föreställningarne om
lafvarnes familj och de nya, från Tyskland utgångna
revolutionära begreppen, de der då ännu slogo  öfver
målet.    Fries  lade sanningen i midten mellan
ytterligheterna och skapade med sitt försök en fast
teoretisk   grund   för   detta   studium,   hvarför
äfven  vetenskapsakademien belönade honom med den
stora Linnéanska guldmedaljen.  Fries inskränkte
sig likväl icke till kryptogamerna allena, utan
omfattade äfven fanerogamerna,   eller  sjelfva den
äfven för den oinvigde bekanta blomsterverlden.
Jemväl denna var för Fries nära bekant alltifrån
barnsben, hvarom bäst vittnar den omständigheten,
att han redan år 1817 utgaf sin Hallands Flora,
hvilken ännu   är uppställd  efter  Linnés sexual-
eller könssystem, hvilket Fries  skulle hafva till
sin mission att kullkasta.    Detta könssystem,
som  dock är Linnés odödliga ära, var för sin tid
något utomordentligt.    Hela växtverlden företedde
en enda  skräpkammare, der allt låg huller om buller,
utan reda, utan ordning.    Den ene upptäckaren efter
den andre  kopplade  godtyckliga  namn  vid sina
nyfunna växter och omöjliggjorde dermed en  allmän
öfverblick.    Då  kom Linné och satte skick på
det formlösa.    Med logikerns hela skärpa infogade
han  i  ett   symmetriskt   system  hela den  då
kända fanerogamfloran.   Men detta system, hvilket
likväl fick borgarrätt i alla länder utom  Frankrike,
der   Jussieu grundat ett annat system, hvilade blott
på den yttre iakttagelsen, d. v. s. växterna ordnades
enligt det samma efter vissa yttre egenskaper,
som betecknade deras kön. Det Jussieu'ska eller
»Trianon-systemet» deremot inskränkte sig icke till
dessa yttre kännetecken,  utan inträngde  äfven i
växtorganismens strukturförhållanden 
och lifslagar. Ur detta system utvecklade
sig sedan växtrikets indelning efter de naturliga
familjerna. Det omsorgsfullare studiet af
kryptogamerna, det är ormbunkarnes, mossornas,
algernas, lafvarnes och svamparnes stora rike,
betingade helt andra förutsättningar, än de
förut antagna. Forskaren måste omfatta växtens
hela yttre gestalt samt dess och dess organers
utvecklingshistoria, hvilket studium kallas
morphologi, och derefter indela växterna. På
detta område har i Sverige Fries (i utlandet en
Decandolle, Barthling, Lindley, Reichenberg, Unger
m. fl.) utöfvat en gagnelig verksamhet, i det han
här först införde den morphologiska behandlingen af
växterna och det naturliga systemet. Grunddragen
till detta sitt system utvecklade han i sitt på
idéer briljerande tredje stora verk »Systema orbis
vegetabilis» och tillämpade det sedan på Skandinaviens
fanerogamflora. Sedan dess har det botaniska studiet
gjort underbara framsteg. Från växternas morphologiska
behandling bar man skridit till deras anatomiska,
och slutligen till deras fysiologiska och kemiska
studium. Men man skall derför icke kunna förneka
pionierernas stora förtjenster, bland hvilka
pionieren Fries är en. Och helt visst gläder sig
ingen mer än han öfver, att vetenskapen hunnit
i sin utveckling vida längre, än han först anade;
ty han vet med sig, att han lade grunden, som måste
hafva varit god, för att man skulle kunna bygga så
solida arkader på den samma, som de, under hvilka
det botaniska studiets adepter nu lustvandra med vidt
famnande blickar och djupt trängande tankar.

Fries hade emellertid år 1834 förflyttats
från Lund till
Upsala, hvarest, skrifver en honom nära stående
lefnadstecknare, »då ånyo inträdde ett så att
säga Linnéanskt tidehvarf», ty »då blef der lif på
botaniska auditoriet, på exkursionerna och i lärarens
närhet. Han slöt alla intill sig, och det ofantliga
inflytande Fries under en lång följd af år utöfvade
på de talrika unga män, som han bildade, åstadkoms
icke allenast af hans föreläsningar, der nya förr
ej anade synpunkter öppnades för det unga sinnet,
utan i ej ringare mån af den förtrolighet, hvarmed
han till sin närhet, i sitt hem drog till sig hvar
och en, som yppade någon håg för växtstudiet. Att
inom detta älskliga, fridfulla hem se, huru Fries
liksom förverkligade begreppet af en »naturens prest»,
att lyssna till hans innehållsrika vältalighet, att
värmas af den klara blicken och nästan sola sig i det
blida väsendets godhet -- detta meddelade ett lif och
en värma, som länge varit okända vid lärdomssätet.»

Han utvecklade här en storartad verksamhet genom
utgifvandet af sitt fjerde stora verk »Summa
vegetabilium Scandinaviæ» och författandet af en
mängd smärre arbeten, af hvilka han samlat några i
sitt så populärt blifna arbete »Botaniska utflygter»,
der den filosofiska spekulationens tankekorn finnas
inströdda och stråla i glans på den af erfarenhetsrön
och omfattande studier sammanknutna grunden.

Fries, som af den konungsliga nåden beskärts med
ordnar och af lärda blifvit kallad till ledamot af
en mängd in- och utländska samfund, bland dessa äfven
Svenska Akademien, har jemväl såsom riksdagsman
i presteståndet varit hugnad med medborgerligt
förtroende. Varmt tillgifven nordens enhetssak, ser
han i dess verklighet vår frihets framtidslöfte. Han
har nyss firat sitt tjenstejubileum och står i
kretsen af en talrik familj och en tillgifven
universitetsungdom ännu oböjd af åren, med snöig
hjessa, blid och from afvaktande den stund, då hans
andes blick skall få läsa som i en uppslagen bok de
naturens hemligheter, som ännu äro dolda för hans
kroppsliga ögon. Ära åt vetenskapens ädle oldfader!

Axel Krook.



En faders testamente till sina döttrar.

VI.

Nöjen.

Endast barnaåldern och ungdomen är förbehållen 
njutningen af verkliga förlustelser, det
är sådana, som hvarken fördystras genom en
bitter eftersmak, eller 
leda till tom egenkärlek. Den späda åldern finner
sådana öfverallt, utan att söka dem, men redan
den uppväxande ungdomen njuter dem icke längre så
okonstladt. För att i dess ögon

förtjena namnet nöjen, böra de ej längre vara
enkla och anspråkslösa, utan måste framför allt
tillfredsställa egenkärlekens kraf. Vanligen följer då
också att, efter njutningen af nöjen och förströelser,
ingenting annat blir qvar, än tomhet, dåligt lynne
och en obehaglig känsla af öfvermättnad. Då blir
man slutligen liknöjd för alla njutningar, till
och med för de lifliga känslor, hvilka beledsaga
ens inträde i ett sällskap, till och med för
den berusande fröjd, som man eljest erfar af ett
stormigt bifall. Blott en gång är oss njutningen
af denna känsla beskärd, och förgäfves söker man
se'n att förnya den, emedan ingenting hastigare
förslappas, än fåfängans njutningar. Kunde edra
blickar tränga in i hjertedjupet på vissa unga damer,
som, kanske tyckes det eder så, ila från nöje till
nöje, hvilkas tillvaro bildar en kedja af fester,
der de genom sitt behagfulla yttre, genom skönhet,
elegans och glädtighet lysa som stjernor af första
rangen -- ack, hvad ni då skulle förvånas öfver de
gäckade förhoppningar, öfver den småsinnade afund,
den mättnad och liknöjdhet, hvars förtärande gift
gnager på djupet af deras lif!

Med åldern vexla äfven nöjena; men mest utmärka de
sig genom det sätt, hvarpå de rätta sig efter den
individuella karakteren, liksom efter den uppfostran,
man åtnjutit.

I barndomen och de derpå närmast följande åren
är rörelse ett vilkor för den fysiska naturens
utveckling; derföre äro äfven under denna ålder
alla älsklingsnöjen af en larmande beskaffenhet
och sträfva efter den nödvändiga rörelsen. Vid den
vaknande ungdomstiden utveckla sig frön till andra
böjelser: redan börjar man att af egenkärlek och
begär att behaga föraktligt betrakta de förlustelser,
hvilka man för kort tid sedan hade att tacka för
så mången njutningsrik stund. I dansen finner den
mognande jungfrun redan icke annat än en regelbunden
kroppsrörelse; hon tröttnar på sånglekarne,
som ännu fröjda hennes yngre kamrater, ty hon
vill redan göra sig bemärkt bland sångerskorna
genom sin vackra röst, bland de dansande genom
sin regelbundna växt och hållning samt genom
smidigheten i sina rörelser. Finner hon sig gäckad
i sin hoppfulla väntan, så förvandlas nöjet i sorg;
hennes ansigtsdrag uttrycka missnöje, misslyntheten
gräfver rynkor i pannan och jagar från den nyss
leende munnen det uttryck af glädtighet, som nyss
gjorde den så behaglig.

Tron mig, barn, alla de, som med afseende på nöjen
liksom på det dagliga lifvet låta fåfängan och
egenkärleken träda i enkelhetens och sjelfförnekelsens
ställe, kunna vara säkra om att i fullt mått få skörda
bittra smärtor och gäckade förhoppningar. Jag är långt
ifrån att granska hvarje oskyldig förströelse med en
misstänksam domares blick -- danskonsten och blommorna,
skämtet och glädjen äro vår himmelske faders gåfvor;
ban har ock gifvit oss förstånd, för att värdigt
njuta af dessa hans frikostighets skänker. Han vill ej
förbjuda oss deras bruk; men det lär oss hans lag, att
vi böra akta oss för missbruk och att undvika de orena
nöjen, som göra oss känslolösa för de sanna och ädla
njutningar, hvilka hans skapelseunder och utvecklingen
af våra andliga krafter äro egnade att förskaffa. Vid
tillryggaläggandet af vår jordiska pilgrimsresa
behöfva vi hviloställen, och de lofliga nöjena äro
ingenting annat; de äro ett slags förfriskningar,
lika nödvändiga för själen, som hvilan för kroppen
efter arbetet.

J hafven länge varit barn, d. v. s. de enklaste
förströelser hafva fortfarit att bereda er
njutning. Ögonblicket nalkas nu, då j äfven viljen
lära känna de nöjen, hvilka den bildade verlden
ställer främst. Vi vilja tillsammans närmare undersöka
dem.

Framför alla andra räknen j baler. -- Godt; hvad är en
bal? -- Ett dansnöje, svaren j. -- Dans, visserligen;
men denna dans måste lifvas af unga män, af en god
orkester, af toaletternas, ljusens, dekorationernas
glans och prakt samt slutligen af den tomma njutningen
att draga sällskapets blickar till sig, att göra så
kallade eröfringar!

Der sen j nu, huru mycket som fordras, för
att förskaffa er   ett   helt   enkelt   och
anspråkslöst   nöje,  sådant som det, hvilket j
nyss haft tillsammans med edra lekkamrater, och då
utan lysande drägter, utan förberedelser, endast
med tillhjelp
af en tarflig klaver-musik! Redan är det icke längre
dansen i och för sig, som j älsken, utan balen, det
vill säga allt, hvad som är förbundet med det stegrade
nöjet af dansen, följaktligen äfven den åstundade
triumfen för er fåfänga. I början nöjer sig denna
med litet; men går hon äfven miste om detta lilla, så
uppstår missbelåtenhet -- och knarrig, otillfredsställd
med sig sjelf och andra återvänder hon hem.

Snart omtalas en annan, ännu mer lysande bal, och
hastigt glömmas den föregåendes obehag. Med nya
förhoppningar ilar den ungdomliga danserskan till
denna fåfängans och behagsjukans tummelplats och
smickrar sig med hopp om bättre framgång. -- I sjelfva
verket blir hennes hopp icke gäckadt; man tillerkänner
henne segerpalmen! Med hvilken otålighet motser hon
ej en tredje, en fjerde bal! Hennes behagsjuka har
utvecklat sig med stora steg; att nämnas festens
drottning, är nu hennes sträfvan. -- Dock, jemväl
denna framgång förmår icke mer tillfredsställa henne,
hon fikar efter mer, alltid mer. För att nå detta,
offrar hon allt på omsorgen att smycka sin kropp;
hon lefver blott i minnet af förgångna fröjder och
i hoppet om kommande. -- Förmådde hon endast kasta en
fördomsfri granskande blick i sitt eget inre, skulle
hon finna, att jemväl dessa fröjder icke längre äro
ogrumlade; snart varseblir hon till sin förtret
skönare, rikare, af hyllningar likaledes omgifna
medtäflarinnor, som hota att snart fördunkla hennes
gloria. -- Knappt ett år har gått, och hon har upphört
att vara den firade modedamen; ju mer hon sträfvar
och jagar efter hyllningar, desto kyligare vända
sig hennes förra beundrare ifrån henne till de nya
framträdande stjernorna! -- Och hur finna vi henne nu
i den husliga kretsen? -- Öfvermätt af verldslifvets
bullersamma nöjen, liknöjd för det husliga lifvets
bestyr och trefnad samt utan sinne för de studier
och sysselsättningar, hvilka en gång erbjödo henne
så skuldlösa, ständigt omvexlande fröjder!

*

Det testamente, jag velat gifva eder, mina barn, har
jag nu nedskrifvit; jag vet, att min röst deri skall
ljuda för eder själ äfven länge efter det de läppar
tystnat, som framförallt ville lära eder vishet, och
det hjerta kallnat, som för eder klappat så varmt
och hvilket j beredt så många stunder af renaste
sällhet. Men innan jag nedlägger pennan önskar jag,
såsom en sammanfattning af det redan sagda, att till
eder ännu yttra några ord.

Det bör ej hafva undgått eder uppmärksamhet, mitt
hjertas älsklingar, att, under det j här lyssnat till
mig, mina tankar, liksom magnetnålen mot polstjernan,
endast pekat till ett bestämdt, aldrig ur sigte
lemnadt mål. Detta mål är hemmet.

Ängen har sina blommor, som smeka och locka våra
sinnen; hafvet har sin storm och sina faror,
med hvilka vi älska att brottas; lifvet har sina
tusenfaldiga strider, i hvilkas brytningar vårt
öfvermod måste stäfjas och vårt vankelmod stärkas
och sofras, våra tankar, ofta endast regellösa flarn
i hvirfveln af de brusande begären, fara vida omkring
och söka mycket: men på ett ställe vilja vi dock hafva
en säker ankarplats, fjerran från strider och buller,
fjerran från storm och kif -- i en punkt vilja våra
oroliga tankar dock samla sig i frid. Detta ställe,
denna punkt är hemmet.

För den vida periferi, i hvilken mannens verksamhet
oftast nödgas sväfva omkring, är hemmet den gifna
medelpunkten. Huru långt än omständigheterna stundom
drifva honom derifrån, dit återvänder han dock alltid,
ty dervid bindes han med naturens starkaste band,
hvilka, en gång med våldsam hand lösta, ingenting
i verlden kan ersätta. Liksöm floden söker hafvet
och vågen sin strand, liksom blomman sträcker sig
mot solstrålen och barnet mot sin moders famn, så
söker äfven mannen sitt hem. Med det är han allt,
utan det intet.

Och liksom familjen är en förebild till samhället,
så är känslan för hemmet moder till känslan för
fosterlandet. Hvad mannen i hemmet äger och älskar
såsom uteslutande sitt eget, det öfverflyttar i
högre mått sitt värde för honom på alla de föremål,
som han äger gemensamt med alla dem, hvilka tala

samma språk som han, hvilka värmas af samma stora
minnen och eldas af samma ljusa förhoppningar; och
hans kärlek till hemmet vidgar sig i lika mått och
växer ut i fosterlandskärlek, detta friska, mäktiga
källflöde för manliga handlingar.

Dessa båda känslor, hvilka liksom starka
strömdrag skära sina fåror genom mannens hela lif,
äro bestämmande för hans sätt att tänka, hans
sätt att handla. Känslan för hemmet skapar goda
karakterer, känslan för fosterlandet stora. Men bland
jordelifvets spridda och brutna, dunklare eller
klarare spegelbilder, bland dess hemlighetsfulla
skuggor och tilldragelser, dess segrar och nederlag,
står hemmet såsom ett heligt rum, der liksom i en
prisma minnen och förhoppningar sammangjutas, brytas
och fördelas i tusen sinom tusen värmande strålar
af ljus, som bringa till mognad tankens kärna och
handlingens frukter.

Hemmets största klenod är qvinnan. Ett uttryck som
detta skolen j ofta få höra och det skall smeka eder
fåfänga, ty det skall framhviskas af smickrarens
röst. Men jag säger det på fullaste allvar, emedan
jag fattar denna sannings djupa
betydelse. J, som lyssnat till mig, skolen ock
lätt fatta den. Hvad är mannen utan ett hem? Och
hvad är ett hem utan qvinnan? Det lätta svaret på
denna sista fråga bör lära eder inse den omätliga
vigten af qvinnans ställning i samhället och på
samma gång fastknyta alla edra tankar och edert
hjertas alla bättre känslor vid hennes sanna och
naturliga uppgift. Med den är hon stark, inom ramen
af hemmets stilla verld är hon en klenod; derförutan
är hon svag och maktlös. Lyckliga äro de, som inse
detta, innan de, liksom Eva, stå utanför porten
af sitt paradis! I dubbelt mått lyckliga de, som,
i känslan af sitt sanna värde och sin naturliga
och lyckliga bestämmelse, vinnlägga sig om sådana
egenskaper, hvilka liksom blomster öppna sig under
hemmets sol och der sprida den trefnad, som värmer,
och den glädje, som förädlar. I dubbelt mått -- ja,
hundrafallt lyckliga de, ty genom sin tysta, obemärkta
verksamhet grundlägga de den väg, på hvilken slägtet
och samhället närma sig sitt upphöjda, sedliga mål,
liksom korallen i hafvets tysta djup arbetar på
grundläggningen af nya blomstrande öar!



Småbitar ur lifvet och naturen i Norrland.

Af Daniel Åslund.

Medelpad.

III.

Herrar Åman-Bergström & C:ni.

Utom all annan »grannlåt», som 1846 års förordning om
landthandeln framtrollat i vårt goda Sverige, har den
gifvit karrikaturtecknaren de ypperligaste stoff för
sin penna. Den har skapat nya, förut nästan okända
typer inom vårt folklif. Den har ur de djupa lederna
af vårt allvarliga, jordbrukande bondestånd frammanat
åtskilliga mer och mindra lyckade originaler, hvilka,
med lättjan uti sig och vinningslystnaden framför sig,
kastat sig blindt i handelsvingleriets störtsjöar,
obekymrade om de der togo sig vatten öfver hufvudet
eller ej, och onekligen också i de flesta fall
omedvetna om betydelsen af en handelsrörelse, byggd
på erfarenhet och insigt. Det är icke vår afsigt att
här skära öfver en kam en hel korporation, som utan
tvifvel inom sig företer många aktningsvärda och i
yrket kompetenta medlemmar; vi hålla oss egentligen
till dem, som, utan alla förstudier i sak, direkte
från drängstugan eller skomakarestolen »arranscherat
ettablerat buttik», i den gyllene drömmen att detta
skulle vara den på en gång ginaste och beqvämaste
vägen till rikedom och -- herrenamn. Af sådana hafva
vi åtskilliga de allra märkvärdigaste exemplar;
de utgöra handelslifvets chimpanzéer.

Der står vid stranden af elfven en liten stuga,
som, till följd af dödsfall, för närvarande
bebos af ingen. Hennes belägenhet i en folkrik
bygd invid allmänna landsvägen i sockenkyrkans
närhet har fästat tvenne spekulativa herrars
uppmärksamhet. De äro »herrar» Åman och Bergström --
den förre skomakarelärling från socknens skogsbygd,
den andre en f. d. förman vid flottningsarbetet uti en
af den stora elfvens tillflöden. »Herrarne» hafva nyss
återkommit från Sundsvall, hvarest, på förord af en
inom socknen välkänd hemmansägare och på hans borgen,
åtskilliga varor blifvit inköpta, största partiet
kaffe och socker, lyxartiklar samt åtskilliga fat öl
och vin. »Herrarne» befinna sig bland packlårar och
fastager, med en forsedel kollationerande de huller om
buller på gården uppstaplade varorna, medan snickare
hamra och spika derinne i stugan, hvilken nu som bäst
håller på att »arranscheras till buttick». Det är en
brådska ... »Herr» Åman, en lång välbildad gestalt
med rosor på kinderna och det svartglänsande håret med
hårvax fastsmetadt och i en kokett knorr uppvridet vid
öronen, träder in i »butticken», sätter gravitetiskt
händerna i sidorna och utbrister:

»Det är skam att se huru du arbetar, karl! På det
här viset få vi ej vår buttick arranscherad till
pingstaheljen.»

»Häf hit sej och spik sjolf, så få'n si hur' godt
hä är», svarade snickaren, stött öfver »herr» Åmans
anmärkning.

»Hvasa? Du svarar ekivågt ... der har
du! ... betaldt qvitteras, Åman Bergström & C:ni!» --
och dermed tilldelades handtverkaren ett par örfilar.

Det blef uppträde, som slutligen urartade till
allmänt oväsen på gården. Detta hörde till historien
om »buttickens arranscherande».

Sedan denna väl, om inte vackert, omsider blifvit
fullbordad, pågick handeln utan vidare händelser
ett par år, hvarunder »herrar» Åman-Bergström &
C:ni utan tvifvel gjorde rätt goda affärer. Men de
visste det också och läto minsann andra få veta
det. De pöste och yfdes, reste till hufvudstaden
och »negascherade» upp förlager och pengar, de
sednare för att dermed anskaffa ett parti bjelkar
åt en stockholmsfirma, hofverade på alla vis, höllo
frukostar och middagar med »champani», och hade
sålunda ur den mera deciderade herremannaklassen
rekryterat åtskilliga bröder vid glaset, hvaröfver
de tidt och ofta läto andra höra och se deras stora
förnöjelse och stolthet.

Att dömma af denna briljanta yta skulle firman
Åman-Bergström bestå af ett par rätt kunniga
handelsmän. Men det kunde ej undgå observatörers
uppmärksamhet, att med kontorsgöromålen stod
del skralt till. Böckerna utgjordes af tvenne
s. k. kladdar, hvarest namnen på de personer, som
borgat varor, stodo upptagna till sina initialer
med bynamnets initialer efter sig. Se här ett prof
på Åman-Bergströms bokföring, med »diplomatisk
noggrannhet» återgifvet:

På ena kladden med grå makulatur-perm fanns tecknadt
följande:
S::Å::
och   skulle   betyda:   söder  om  ån.    Inuti boken
fanns bland andra hieroglyfer
G:A:i ö:9 r-
som   skulle   motsvara:   Gullic   Andersson  i
Östersjö   --  9 Rdr; och

P:S:S:i Lom::1:r=50ö==

betydde: Pehr Sundström i Lomyran -- 1: 50
o. s. v. hela boken igenom.

I den andra kladden, på hvars perm var prentadt:
N:Å:
betydande: norr om ån, funnos åtskilliga lika kuriösa
anteckningar, bland hvilka nedanstående synas för
»herrarne» ännu mera karakteristiska:
A:A:A:i A 1#k 1#s: 1.r=
som betydde: Anna Abrahams Anna i Alberg 
1 skålp. kaffe, 1 skålp. socker -- 1 riksdaler.

»Herr» Bergström, som varit författaren till det
ofvanstående, befann sig en dag ute i skogen på
bjelk-tumning och »herr» Åman, ensam hemma, nödgades
afsända sin dräng till en af byarna i närheten att
hämta hö och halm.

Drängen begärde reqvisition. »Herr» Åman kliade sig
bak örat och svarade, att det ej behöfdes. På grund
deraf begaf sig drängen till anvist gård, men återkom
med den helsning, att han ej utbekom hvarken hö eller
halm utan skriftlig reqvisition. Ställd i nödvändighet
att afgifva en sådan, satte sig »herr» Åman ned vid
sin pulpet och fabricerade följande frihandsteckning:
Ittt Läm Ning    Ån Bn&Cni.

Detta ovanliga skrifprof lemnades drängen, som med
vidöppen mun stirrade  på   dessa,  förlåtligt  nog,
ganska  dunkla hieroglyfer.

»Nå, hvad står du och fånar i?» rot »herr» Åman med
armarna i krukhandtagsfason.

»Hvad ska di här krumilunsarna betyda?» sporde
drängen, »dom sir ut som ormsnärlor och hästiglar» ...

»Du ser ut som en hästigel, du; begriper du inte,
att de korta strecken betyda tio pund hö och de långa
tjugu pund halm, din babian!»

Att ett så rebus-artadt skrifsätt skulle föranleda
förvecklingar inom firman var att förutse; men att
det från Merkurii område skulle kunna förflytta dessa
förvecklingar in på Amors,
kom väl ingendera af »herrarne» att tänka på, förrän
det verkligen skett.

Det är icke utan en viss tvekan vi för de oskuldsfulla
läsarinnorna af denna tidskrift gå att berätta den
lilla historien härom; men den är en bild ur det
verkliga lifvet och den är genom det muntra i sina
detaljer i någon mån berättigad till öfverseende med
det mindre fina i sak.

Ingen skrifvelse från firman undertecknades annorlunda
än med Åman-Bergström & C:ni, hvilket båda »herrarne»
hade lärt sig att någorlunda rita till. Nu ville sig
ej bättre, än att från den tid »herr» Åman satt på
skomakarestolen, hade han att dragas med sviterna af
sin kur hos en skogsblomma, som lystrade till den
klingande benämningen Zerafina Josephina Severina
Gullkrona Ithrona. Hon var dotter till en ganska
förmögea hemmansegare på de s. k. finnskogarne,
d. v. s. den trakt inom socknen, som var längst
belägen från ådalen och de större odlade ägovidderna,
och hvilken först anses blifvit röjd och bebyggd af
finnar. Jungfru Gullkrona, som hon i dagligt tal
benämdes, hade tid efter annan gjort anspråk på
»herr» Åmans hand, men utan annan framgång, än ett
gång på gång förnyadt löfte, att hennes önskan skulle
uppfyllas framdeles. Slutligen, trött på dessa löften
och af sina anhöriga uttråkad i afseende på denna
förbindelse, tillskref jungfru Gullkrona sin fästman
ett af skärpa och förebråelser uppfyldt anmaningsbref
att fullborda äktenskapet eller också bereda sig
på att inför domstol »få som han handladt hade»,
som orden föllo; »men» -- tillades det i slutet --
»vill du på hederligt vis klarera dig från denna sak,
så är jag inte på det viset, att jag skall vara den
samma som på minsta vis vill vara den samma som är
på det viset.» Detta bref hade verkan. Herr Åman
skref eller rättare lät skrifva jungfru Gullkrona
ett erkännande af sitt förhållande till henne och
utfäste att inom natt och år antingen taga henne till
hustru eller också till henne utbetala i ett för
allt 500 riksdaler och derunder tecknades i vittnes
närvaro Åman-Bergström & C:ni. Samtidigt utfärdades
till pastor i församlingen ett så lydande intyg:
»Att jungfru Zerafina Josefina Severina Gullkrona
Ithrona Samuelsdotter i W ... får i kyrkboken skrifvas
som min trolofvade hustru varder härmed till bevis
meddeladt. S ... som ofvan Åman-Bergström & C:ni.»

Hvilken »drift», som med anledning af detta
undertecknande uppkom i socknen och till och med
inför häradsrätten, kan man lätt tänka sig.

Men vi skola ej trötta våra läsare med flera
galenskaper af samma firma. Man är verkligen
frestad votera för en genomgående revision af en
författning, som lägger en för sammanlefnadens behag
och beqvämlighet så nyttig industri i händerna på
folk af här ofvan tecknad qvalifikation. Oreda i
böckerna, trassel och trakasserier på mångfaldiga
vis tillstötte, processer och krångel började, och
jemt på dagen tre år efter det »butticken» öppnats
af herrar Åman-Bergström & C:ni, slogs den igen och
förseglades af kronobetjening, och af sysslomännen
i massan gjordes den pikanta upptäckten, att af det
diverse gods, som fyllde »buttickens» många hyllor och
fack, utgjordes största delen af tomma cigarrlådor,
träbitar, formade som paketer och påklistrade några
etiketter, knapp- och tändstickspaketer utan innehåll
m. m., »som ej så noga specificeras kan». Den reela
tillgången uppgick, utom sjelfva »butticken», till den
aktningsvärda summan af 12 riksdaler och några öre,
medan »herrarnes» passiva belöpte sig till futtiga
3 à 4,000 riksdaler.

Att tala om allt trassel, som utredningsmännen i
denna »massa» hade att bekämpa inför häradsrätt och
öfverdomstolar, blefve ett lika vidlyftigt arbete,
som det vore en alldeles förträfflig illustration
till 1846 års författning om landthandeln, sådan
denna förordning befanns i sitt ursprungliga
skick. Åtskilligt är väl sedan dess utgallradt ur
detta statsekonomiska experiment; men ännu återstår
i den vägen mycket att önska, liksom det i sjelfva
verket ännu finnes alltför många konsorter till
»herrar» Åman-Bergström & C:ni.


De tre systrarne.

Sanning såg jag.    Hennes öppna blick
Återspeglade det högre ljuset
Och med bud ifrån sin himmel gick, 
För att höja mig en stund ur gruset.

Godhet såg jag.    Hennes milda öga 
Göt sin värma öfver sångar'ns själ, 
Och hon kom, likt engeln från det höga, 
För att ge mig af sin arfvedel.

Skönhet såg jag.    Hennes eldblick då 
Flög berusande min själ till möte. 
Hvad är skönhet, att hon tjusar så? 
Gömmes väl en himmel i dess sköte?

Sanningen är skön, är god tillika; 
Godheten är skön och sann också; -- 
Men det sägs, att skönheten kan svika 
Och bli olik sina systrar två.

Helmer.



Kronolotsens berättelser,

upptecknade af Aldebaran. 

X.

Skeppsbrott och räddning.

Konventionen i Moss var sluten, och fredens genius
sväfvade åter öfver de nordiska länderna. Ehuru jag
ämnat att qvarstanna vid arméns flotta, måste jag dock
efter ett halft år taga afsked, emedan den blessyr,
som jag erhöll vid stormningen af kastellet Huth,
utanför Fredriksstad, allt emellanåt ånyo gick
upp. Då läkarne slutligen förklarade mig, att jag
endast kunde blifva återställd genom att helt och
hållet undvika alla kroppsliga ansträngningar eller
arbeten under några års tid, tog jag, som sagdt är,
afsked och återvände från lasarettet i Strömstad,
hvarest jag som patient tillbringat några månader,
till min gamla fostermor på Otterön.

När jag kom hem, kände jag knappt igen mitt gamla
barndomshem, ty patron Helling hade enligt löfte
reparerat och tillbyggt den gamla stugan, så att
den nu mera såg ganska ståtlig ut med sina tre rum
och kök. Då de penningar, jag lemnat honom vid min
afresa till kriget, varit mer än tillräckliga, så
hade han äfven icke sparat på att göra det hela nätt
och trefligt. Bryggan var upplagad, och stugan

Den stod så nätt med sina hvita knutar 
På samma ställe, der den gamla stått, 
Ej så, som denna, den mot berget lutar, 
Nej! högre resning har den nya fått.

Med rödfärg målad lyser den så prydligt 
I spegelglittret utaf böljor små, 
Och mot den gafvel, hvilken ligger sydligt, 
Ses tvenne vilda rosenbuskar stå.

Strax bakom stugan reser sig en klippa, 
Som henne skyddar emot stormens hot, 
Der växter klänga uti mången knippa 
Högt uppåt toppen ifrån bergets fot.

Hjertligt och med öppna armar emottog mig den
gamla. Tusen frågor måste jag naturligtvis besvara
och länge omtala huru det »går till i krig», för
att försona henne med de »usle norrmännen», som hade
skjutit så »ovåligt» på hennes egen Pehr.

Här, i det lugna barndomshemmet, tillbragte jag nu
ett års tid, och mitt sår var nästan helt och hållet
läkt, då tvenne händelser inträffade, af hvilka den
ena betydligt inverkade på mitt humör och kanske äfven
i följd deraf på min blessyr och den sednare på mina
framtidsplaner. Jag har förut berättat eder om markis
de Pontchateau, mina äfventyr i hans tjenst och min
oinskränkta kärlek och beundran för denne utmärkte
ädling. Nåväl! det var den sista Augusti 1815,
som jag genom länets höfding erhöll ett bref från
Frankrike. Det var från markisens sekreterare och
innehöll den för mig så smärtsamma underrättelsen,
att min bäste vän och välgörare den 18 Juni dödt
hjeltedöden för sitt land och sin kejsare vid
Waterloo.

Det varade länge, innan den nedslagenhet, som i följd
af denna underrättelse bemäktigat sig mitt sinne,
öfvergaf mig, och jag åter kunde börja att tänka på
någon sysselsättning.

En dag inträdde patron Helling i vår stuga, och
då min gamla fostermor framsatt en stol åt honom,
började han att samtala om ett och annat. Efter en
stund afbröt han tvärt och yttrade:

»Nå, min käre vän! hvad tycker du om min nya
skonare? Är icke det ett praktexemplar af fartyg,
eller hur?

»Sannerligen jag har sett patrons skonare, och har
till och med ej hört talas om den», svarade jag.

»Patron hit och dit! Farbror skall du säga, det är ju
öfverenskommet en gång for alla. Emellertid undrar jag
knappt på, att du ej vet att jag har ett nytt fartyg,
ty du är ju sällan utom husväggen; men jag trodde,
att du sett skutan då hon kilade förbi här i går.»

»Ah! kanske -- svart skrof, hvit rand, med sju
kanonportar och förgyld galjon ...»

»Just den samma, spritt spångande ny och kostar
femtusen specier. Hvad skulle herr konstapeln
m. m. säga om att först taga del i den och sedan
befälet på den? Det är för detta som jag i dag kom
hit ... passa nu på tillfället, gif mig en anvisning
på dina pengar i Hamburg, och sedan kan kapten stiga
om bord när som helst.»

»Hm! -- nog tror jag att jag kunde sköta en skuta, men
det är ändå riskabelt nog att så der på en gång sätta
allt på spel i en affär», svarade jag begrundande.

»Åh! våga vinna, våga tappa -- gå du in på saken --
gamle kapten Brum har ledsnat vid landbacken, och
fastän den gamle björnen super i land, så är han
dock en skicklig sjöman och önskar ingenting högre,
än att blifva styrman på »Anna Maria». För öfrigt
vill jag visst inte tvinga dig», tillade Helling.

»Nå, mor!» sade jag åt min fostermor, när patronen
slutat, »hvad säger j om saken?»

»Käre Pehr! gör du som du anser bäst vara. Tänk
först efter, och se'n du har beslutat, så åtra dig
inte», svarade gumman i det hon satte fram den blanka
kaffekannan och de storrosiga kopparne, som jag gifvit
henne vid min hemkomst från Frankrike.

Patronen, som var vid godt humör, lät sig kaffet väl
smaka, och då han omtalade, att skonerten hette »Anna»
efter min fostermor och »Maria» efter hans egen gumma,
så slutade samtalet med att jag

var kapten på egen skuta, 
kunde hissa egen flagg,
hade nöjet att få njuta 
af min lycka utan agg. 
Strax begynner jag och lastar 
på Brasilien jern och trä. 
Hissar seglena och hastar 
att på färden mig bege. 
Först ett handslag med patronen, 
se'n ett famntag af min mor, 
sist salut utaf kanonen, 
och jag så från hemmet for.

Min resa gick lyckligt, och under tre år som jag
seglade här på kusten inträffade ej några märkvärdiga
händelser förr än mot slutet af år 1818.

Den 4 November nämde år afseglade jag från Rio de
Janeiro med last af mais och gryn m. m. destinerad
till Buenos Ayres. Min gamle styrman, f. d. kapten
Brum, var ännu qvar, och ehuru gubben söp i hvarje
hamn, så att han var totalt redlös, var han dock, så
snart han befann sig till sjös, nykter och pålitlig
samt, som han sjelf sade, »gammal och van».

För alla segel och en frisk nordvest länsade »Anna
Maria» utmed brasilianska kusten och närmade sig allt
mer och mer målet för sin resa. Tidigt en morgon,
då jag satt och skref i min loggbok gårdagens
anteckningar, inkom gubben Brum och sade: »Se så,
kapten! nu är det så godt att stufva in det här
skräpet, nordvesten har friskat och om några minuter
kastar den troligen rakt vestlig och vi få oss en
fördömd landstorm».

Jag skyndade efter styrman upp på däck, och knappt
hade vi hunnit berga våra segel förr än stormen brast
lös. Skonerten krängde öfver mer och mer samt kantrade
slutligen i följd af att lasten försköt sig. Sedan
flera orkanlika byar rasat, blef det några minuters
lugn och skonerten reste sig något.

Nu masterna kapas, de falla 
I hafvet med buller och brak, 
Och skyhöga vågorna svalla 
Högt öfver det redlösa vrak.

Ett ögonblick stormen den tiger, 
Då höres ett verop på däck: 
"Att vattnet i rummet det stiger, 
Att skonerten redan är läck."

Orkanen den tillta'r i styrka 
Och ljungelden fräser i sky, 
Besättningen högljudt hörs yrka, 
Att få uti båtarne fly.

Visserligen föreställde såväl jag som gubben Brum
folket att det var bäst att stanna om bord, att
båtarne skulle kantra o. s. v. -- förgäfves, folket
störtar till båtarne, medtager proviant, firar
ned och sätter af. Den ena af båtarne sönderslogs
ögonblickligen mot vrakets sida, och -- den andra
kastades efter ett par minuter öfver ända.

För de olycklige var ingen räddning möjlig.

De enda öfverlefvande af »Anna Marias» besättning
voro nu jag och min styrman.

Öfvergifna på ett sjunkande fartyg, under dånande
storm och utan båtar, var vår belägenhet ej
afundsvärd.

Orkanen rasade utan uppehåll hela dagen. Vi kunde
knappast märka när natten inföll, ty allt omkring
oss var mörker och yrande skum. Medelst hvarandras
hjelp hade vi surrat oss fast akter ut i lovart nära
hackbrädet och endast genom att emellanåt trycka
hvarandras händer kunde vi gifva hvarandra ett tecken
till att hålla modet uppe.

Och en sådan natt, den tycktes aldrig vilja gifva vika
för morgonens ankomst. Slutligen dagas det. Såsom
vanligt under denna latitud framträdde dagsljuset
nästan ögonblickligen.

Allt mer och mer kastade sig vinden ostlig, -- ett
bevis på att orkanens medelpunkt aflägsnade sig. De
rasande vågorna lade sig och vi kunde nu försöka
att finna några matvaror, för att dermed stilla vår
hunger. Ett par skeppsskorpor var allt, som gubben
Brum kunde komma öfver.

Nu undersökte vi vraket och märkte, att ehuru flere
läckor funnos, hvarigenom vattnet inströmmade, vi
ändå ägde tvenne timmar på oss, för att vidtaga de
åtgärder, som voro behöfliga, för att åtminstone göra
något för vår räddning.

»Vi måste försöka att göra en flotte», sade jag,
»för att åt den anförtro våra lif. Kanhända kunna vi
dermed nå kusten, hvilken vi böra hafva på 30 à 40
minuters afstånd.»

»Rätt, min kapten! ehuru jag tror, att hunger och
törst innan dess bespara begrafningskostnaden»,
brummade gubben Brum, i det han började sammanbinda
några rundhult, som vågorna lemnat qvar.

Sedan vi sammanbundit de delar af vraket, som vi
kunnat lösgöra, med ett par tomma vattenfat samt
lyckats finna en passande mast och en mindre spira
till en rå, fästade vi dervid en bit af ett trasigt
segel samt betäckte vår flotte med bastmattor och
segeltrasor. Förgäfves sökte vi efter någon mat. För
att ej medfölja det sjunkande vraket kastade vi
loss och aflägsnade oss med hjelp af vårt segel. En
kompass, hvilken jag medtog från nakterhuset, var
det enda som utgjorde en ehuru ringa tröst. Knappt en
fjerdedels timme efter vår skilsmessa från skonerten
sågo vi den samma försvinna i djupet.

Och solen sken, dess strålar föllo
Som glödhet koppar ifrån höjden ned
Uppå oss arma, som vid masten höllo
Oss fast -- att ej i vågen ryckas med,
Den ler så tjusande i solens glitter
Och bjuder läskan -- men är salt och bitter.

En maktlös domning öfver oss sig sänker 
Och svetten rinner ur hvarenda por.
Ej svalkar vinden, ej det skum som stänker,
Nej! brännande som eld, med smärta stor, 
Hvar droppa käns, som öfver flotten föres, 
Snart högljudd jemmer från den samma höres.

Så sjunker dagen; iskall natten breder 
Utöfver vattnet strax sin mörka rand, 
Dess kyla strömmar in i svullna leder 
Och smärtar nästan mer än solens brand. 
En blekgul måne öfver himlen skrider, 
Ett vittne till hvad den skeppsbrutne lider.

Plötsligen reser sig gubben Brum. Det gråa håret
fladdrar kring hans kala hjessa, med venstra handen
stöder han sig mot masten och stirrande för ut
utstöter han ett hest skri. 

Förvånad höjde jag
mig från mitt fuktiga läger och, betraktande honom
med förfäran, trodde jag att den olycklige blifvit
vansinnig.

»Land! land rätt för ut!» ropade nu Brum i det han
slog mig på axeln.

Min kamrat i olyckan hade rätt. Småningom uppdök
i fjerran ytterlinierna af en udde. Berg och
kullar liksom närmade sig. Snart voro vi framme,
och då vinden hade mojnat, lyckades vi att komma
igenom bränningarne och uppnå en af buskar och gräs
öfvertäckt plats. Utmattade kastade vi oss på knä,
och

Så varm steg bönen
på tankens vingar
upp till den Högste
med tack och pris,
för hjelp i nöden.
Så själen svingar
sig till Allfader
på barnavis.

"Från törst och hunger, 
från hafvets vågor 
har du oss räddat, 
du milde Gud, 
från nattens kyla 
och solens lågor, 
från blixt och åska 
och stormens ljud.

Hell dig! du starke, 
du fader käre, 
som makten äger
och näpser sjön. 
Hell dig! du gode, 
vi dig hembäre
ett ringa offer 
en tacksam bön."

Efter att hafva med måttlighet läskat oss vid en i
närheten rinnande bäck, uti hvilken vi äfven togo oss
ett bad, vandrade vi inåt landet, hvarest vi snart
påträffade en väg, på hvilken vi inom kort anlände
till S:t Pedro, en liten af européer bebodd stad med
ett fäste.

Vi togo här hyra som matroser på en kustskonert,
hvilken ett par dagar derefter afgick till Rio,
der Brum och jag uppehöllo oss en månad, hvarefter
vi lyckades återvända till fäderneslandet.

Men året derpå byggde Helling ett skepp, 
Och Anna Maria det het. 
Patronen stolt sad': efter mitt begrepp
Ej skepp finnes bättre än det.

Men Seeman, som kantrat med skonerten, han 
Får icke mer bli' min kapten, 
Till detta det ta'r jag helt visst någon ann', 
Som ej utaf otur har men.

När Brum'en fick höra uppå dessa ord 
Han sade: "Bror Helling är dum",
Och fortfor, i det han slog näfven i bord, 
"Så sant som jag heter Clas Brum."

Och till Cagliari att hemföra salt 
Gick skeppet, men snart kom det bref, 
Det hade förlorat med man och med allt 
På Skagens så farliga ref.


"Land, land rätt för ut!"
(Tillhör texten sid. 363.)




Staika-fjället.

»Det är långt hädan och dit», säger ett ordspråk om
himmelriket, och Lappland ligger minsann för oss
i mellersta och södra Sverige boende och byggande
Kongl. Maj:ts undersåter icke heller nästgårds,
fastän det äfven derifrån är ett betydligt stycke
qvar, innan man hinner till himla; men kommer man
upp på fjällryggen bara, så bör man väl kunna anse
sig vara halfvägs kommen, när man har molnen under
sina fötter. Men tänk hvad menniskan ändå alltid
är otacksam och missnöjd med sin lott! »Den trefne
åbon», som det heter på den gamla poetiska skolans
språk om landtmannen, han tänker sig Stockholm som
ett paradis och ville så gerna komma dit en gång;
men Stockholmaren, han vet ofta ingenting bättre
än att äga »sin lilla vrå bland bergen», der han
i lugn och stillhet, omgifven af flärdlös natur
och landtlig oskuld får knäppa sin hare, sträcka
sig i eget gröngräs, dricka oskummad mjölk, som
icke är förfalskad, och med sitt gädd-drag i sin
lilla båt narra den täcka insjöns oförderfvade
invånare att nappa på kroken. Så är det ock med
lappen. Icke så som skulle han framför sitt jägare-
och fiskarelif och de långa vandringarne i skog-
och fjälltrakter med sin renhjord föredraga att vara
t. ex. åkaredräng, stadsbud eller ens vaktmästare med
eget hus i Stockholm; men icke trampar han molnen
under fötterna för blotta turistintressets skull,
och hvad de mer eller mindre nära himmelriket belägna
stationerna beträffar, så bryr han sig så litet om
den resan, att, enligt hvad som påstås åtminstone,
mången lapp varit ganska benägen att försvärja sig
åt Hin Onde, blott för att slippa ifrån den eviga
lappländska kölden och riktigt få värma sig.

Vår haltande jemförelse mellan Lappmarken och
himmelriket blifver ännu svårare att fullfölja, när vi
tänka på vägen till båda. Ty den vägen, som leder till
Lappland, den är bred, så bred som Bottniska Viken;
törnbeströdd är den icke heller, ehuru vi ej vilja
neka, att mellan hafvet och Lappmarksgränsen kunna
anträffas törnbuskar. Liksom vägen till de osällas
boningar, lemnar äfven denna rum för ganska betydliga
snedsprång, särdeles mellan de bergsförgreningar;
som, sträckande sig ut från fjällryggen och småningom
tillplattande sig, ju närmare de nalkas hafvet, bilda
vattenskilnaderna för Norrlands väldiga strömdrag
med dessas ofantliga floddalar.
Dessa bergsförgreningar från fjällryggen göra
emellertid så mycket, att om t. ex. en vandringsman
eller resande önskar från någon mera sydligt belägen
ort komma upp till Staika-fjället, så finnes för
honom -- särdeles vintertiden -- knappast någon annan
möjlighet att nå målet, än att begifva sig utföre
närmaste floddal ned till hafskusten och så färdas
efter denna, till dess han når den flod, uppföre
hvars dalgång man har största sannolikheten att
komma fram. Och med denna kanske tiodubbla väglängd
i jemförelse med fågelvägen är den resande
ändock utsatt för svårigheter och
vedervärdigheter. Det heter, att »ingen vandrar
ostraffad under palmer»; det kan ju vara mycket sant
det; men den, som tänker sig kunna ostraffad nalkas
till och inträda uti regionen för den eviga snön,
den har nog lika litet begrepp om björkris, som om
palmer.

Vi tänka naturligtvis nu särskilt på ett besök vid
Staika. När vi väl en gång kommit hit, befinna
vi oss högt uppe i den genom sin ödslighet och
menniskotomhet förfärliga öfra Lappmarken, hardt nära
gränsen för den snö, som aldrig smälter. Det är icke
ett blott infall eller en tillfällighet, som gör, att
Staika (den beståndande, säkre, lärer namnet betyda på
lappska) fått binamnet »Lappmössan». Dess skrofliga
figur är genomfårad med fördjupningar, i hvilka snön
icke ens under den solhetaste sommartiden smälter;
då presenterar sig Staika såsom en blå lappmössa
med silfverhvita ränder insydda i sömmarna; deraf
vedernamnet. Anblicken af detta berg är praktfull; ja,
denna »lappmössa» är praktfullare, än någon juvelprydd
krona.

När naturforskaren talar om Jokmok och Qvickjok,
lifvas han ofta af de mest angenäma sommarminnen --
minnen af en mycket karg, men under sina solskensdagar
efter sina tillgångar ytterst välvillig och slösande
natur, att icke tala om den gästfria och vänsälla
befolkning, som här, ställd på civilisationens
yttersta förpost i norden, har nog beröring med södern
för att med hela sin själ njuta af samqvämet med dem,
som icke veta uppskatta det lyckliga, intelligenta
öfverflöd, hvari de lefva, och på samma gång är så
mycket aflägsen från civilisationens stora färdvägar,
att denna beröring blifver ett städse starkt kändt
behof, hvars endast tidtals möjliga tillfredsställande
blifver en oskattbar

själsnjutning. Vi tala naturligtvis här
närmast om den del af befolkningen i Lappland,
som tillhör eller någorlunda närmar sig den
s. k. herremannaklassen. Hvad Lule-elfvens floddal
beträffar, kan man gerna säga, att i Qvickjok är
det slut med den civiliserade verlden och nära nog
på menskligheten. Väl är det sant, att äfven vester
om Qvickjok »lappen flyttar kring sin frihet och sin
hjord»; men i dessa nejder träffar man lika lätt på
björnen, som på lappen, och så stor är ensligheten
här, att mången gång åsynen af några maroderande
renar är en verklig hugsvalelse för den i ödemarken
ströfvande turisten.

Hvad Tegnér säger om norden i allmänhet: »Här vill
naturen se det enkla, allvarsamma», det får man vid
Staika i fullt mått besanna.


Staika-fjället.
(Teckning af C. S. Hallbeck.)


Det är icke så säkert, att läsaren har kaptenlöjtnant
Petterssons karta öfver Norrbottens län att tillgå,
när det gäller att taga reda på orternas läge i
Lappland. De Hermelinska kartorna, om vi minnas rätt,
af 1796 och 1804,
eller i det allra närmaste så vid lag, voro
förträffliga för sin tid, men den astronomiska
uppmätning af Lappland, som nämde kaptenlöjtnant
på offentligt uppdrag utförde, har spridt ett
alldeles nytt ljus öfver Norrbottens geografiska
förhållanden. Det bör derföre icke vara ur vägen att
här nämna, att Staika är beläget på precist 67 grader
nordlig bredd, således något nordligare än Qvickjok, i
vest-nordvestlig riktning ungefär 3 mil från Qvickjok,
nära nog halfvägs deremellan och Sulitelma, hvars
rätta namn, enligt Petterssons arbete »Lappland, dess
natur och folk», är Suoloitjelma. Höjdproportionen
emellan dessa berg är följande: Staika stiger i
höjd 5,177,5 fot, Suoloitjelma 6,314,6 fot öfver
hafvet. När skalden säger: »Sin ishjelm bergen lyfta
från ärrig panna ner», så tänker han väl icke just
pä den gamla bekanta fjällgubben, som tagit sin
position midt på riksgränsen så högt norr om Dovre
och Snöhättan, ty den krusar hvarken för björnar,
renar eller fjällråttor; och Staika är icke stort
sämre heller, fastän han putsat upp sin gamla
lappmössa med mera blått, förmodligen af artighet för
den så nära belägna civilisations-stationen Qvickjok.

Vi hafva verkligen hört reselystna personer, som haft
några fria sommarveckor till sitt förfogande, tveka i
valet af sin resas mål: Paris eller -- Lappland. Ja,
ja! ytterligheterna mötas och strida om företrädet;
vi våga förutsätta, att de af våra ärade landsmän,
som tveka i detta val, lätt nog kunna bestämmas
för den nordliga kursen; ty en tänkvärd sanning
är, att den med allmän bildning begåfvade svensken
bättre känner Frankrike och Paris, än Lappland och
lapparne. Hvar vetgirigheten har mest att vinna, det
är en icke så lätt afgjord sak och beror mycket på,
inom hvad område hvars och ens vetgirighet rör sig.

Det var en liten anekdot, som för ett eller annat år
sedan gick igenom tidningarne; vete Gud hvad läsaren
tycker om, att den nu reproduceras här, men fram vill
den. Det var nämligen en parisare, som, likt så många
andra af samma
slägte, hade råkat bli blaserad -- det är hans egen
berättelse. Han omfattade den nya tidens allra nyaste
idéer, han var följaktligen kosmopolit, brydde
sig hin om det bornerade begreppet fädernesland,
men hade till slut så oändligen tråkigt, att han
icke visste sig någon råd. Que faire? Att resa
hjelper måhända. Godt! han reste till Algeriet,
till ödemarken, så trött vid civilisationen var
han. Se, det var ändock något nytt, till och med
för en parisare. Dessa pikanta morer voro visst
smutsiga och råa, men de fängslade åtminstone
för några ögonblick uppmärksamheten; vår turist
befann sig ju alltid i omedelbar närhet af vänner
och landsmän, till hvilka han när som helst kunde
draga sig tillbaka. Landsmän! ja, här voro de rätt
goda att hafva på främmande, fastän ändock fransk
jord. Han reste vidare. Öknens hemska ödslighet fyllde
hans själ med allvarliga, allt allvarligare tankar;
ett och annat umbärande kom till, och den glödande
solnedgången i Saharas oöfverskådliga sandhaf gaf
vår resande något

mer att tänka på, än hans eget lilla, oändligt
lilla »jag» från Paris. Men ödsligheten blef
slutligen allt för öfverväldigande, allt för pinsamt
storartad. Slutligen får han till sin outsägliga
glädje se skymten af en fransk gränsstation,
här utposterad emot de halfvilda, ännu okufvade
araberna. Åh! landsmän! landsmän! män som talade hans
modersmål, som kände, älskade och ärade det samma som
han, som allas deras mödrar och fäder! Och nu gick
det undan! Här stodo dessa män, slafvar af pligten,
disciplinen, på en ytterst farlig utpost, fjerran,
fjerran från hem och fosterjord och alla, som voro
dem kära, midt i öknen, färdiga att hvad ögonblick som
helst offra lifvet för detta aflägsna fosterland. Vår
resande såg dem i sena aftonstunden samlas omkring
en fana: det var Frankrikes tricolore! han hörde
dem sjunga sitt chorum -- högtidliga hemlandstoner
-- derefter förnummos glada, franska, välbekanta
melodier, som här i öknen måste för dem ersätta
moder, syskon, vänner och älskade, allt -- här vid den
civiliserade verldens yttersta råmärke. Vår fransman
brast ut i gråt; hvad som försiggick uti hans hjerta
vid denna syn och åhörandet af dessa sånger, det
skildrar han ej närmare; men det säger han, att den
blaserade turisten blef qvitt sin kosmopolitism och
återfann sitt fädernesland -- i Saharas öken.

Må läsaren ursäkta denna lilla digression från
Lappland till Sahara. Vi bekänna gerna, att den var
långt ifrån oafsigtlig. Vi ville med ofvanstående
anekdot säga ungefär som så: lyckliga vi, som dock
hafva ett eget, fritt och lyckligt fädernesland,
och det ända upp i Lappmarkerna! Längre når på
detta håll europeisk odling ej, än den svenska
nybyggaren och missionären här trängt sig fram, och
sjelfva lapparne, med alla sina fysiska och sociala
egendomligheter, äro dock goda, vänliga och välmenta
svenska undersåter. En särskilt dragningskraft
hos lappen för sydsvensken ligger i det oändligt
behagliga, sympatetiska tonfallet i hans röst,
när han talar svenska; och detta språk uttalar
han alltid fullkomligt grammatikaliskt riktigt,
med fullständiga pluralis- och vokaländelser; han
talar, med ett ord, språket så som det skrifves, och
derföre har numera aflidne landshöfdingen Widmark,
grundläggaren af vårt ekonomiska kartverk, med full
befogenhet kunnat offentligen intyga, att vårt älskade
modersmål ingenstädes i hela Sverige talas så i alla
afseenden väl, som just i Lappland.

En resande från mellersta eller södra Sverige,
som kommer t. ex. till Luleå, för att derifrån
fortsätta färden uppåt Lule elf upp till Lappmarken
i Juni månad, har till en början en ganska angenäm
resa. Han finner genast i Norrbottens residensstad,
att gästfriheten der är lika rik och ihärdig, som
den allt lifvande sommarsolens sken. Färden uppför
den breda, majestätiska elfven, hvars stränder rätt
ofta smyckas af vacker löfskog, går förbi Neder-Lule
kyrka, Afva, Öfver-Luleå, Bredåkers gästgifvaregård,
Hedens fors. som lagt så stora hinder för trafiken på
denna elf, Svartlå, den af kronprinsen, sedermera
konung Carl XV, grundlagda mönsterfarmen Åminne och
Harads byar och slutligen Edeforsen och dess nu mera
nedlagda masugnar upp till Lappmarksgränsen. Komna
inom den samma möta vi det pittoreskt belägna Norrvik
och Storbacken, den lastageplats, till hvilken man
så länge arbetat på att få en jernväg dragen från
Gellivara malmfält. Strax här ofvanför och just
inne i tjocka Lappmarken träffa vi Wuollerim
och Porsiforsen, den punkt, der Stora och Lilla
Lule elfvar sammanfalla. Färden hit upp är förut
af många resande och särdeles af kapten Pettersson
beskrifven. Stora Lule elf kommer från riksgränsen och
passerar en mängd långsträckta, med mer eller mindre
våldsamma vattenfall förenade sjöar samt slutligen
Stora och Lilla Lule-vattnen och gör sitt jättefall
i det vidt berömda vattenfallet Njommelsaska eller
»Harsprånget», för att omsider genom Porsiforsen
förena sig med sin tvillingbroder.

I vida mer vestlig och sydlig riktning deremot kunna
vi följa Lilla Lule elf uppåt, och vi finna vid dess
stränder icke blott till Jokmok, utan ända upp till
Qvickjok, ungefär
lika många svenska ortnamn som lappska. I Jokmok
träffa vi en kyrkoby med en efter lappska förhållanden
betydande moderkyrka, hvarunder Qvickjok såsom kapell
lyder, och i årtionden har den resande här i den
patriarkaliske kyrkoherden, med sina knappa inkomster,
hela tjoget barn, sin gästfrihet och outtröttliga
välvilja träffat en hedersman, hvars minne väl i alla
tider kommer att lefva i Lapplands-resornas annaler.

Ofvanför Jokmok grenar sig Lilla Lule elf och börjar
vid sjöarna Purkijaur och Vajkijaur blifva temmeligen
krånglig. Det svenska namnet på elfven -- så vidt
det kan betraktas såsom sådant -- förlorar sig här,
och de med lappska namn betecknade elfgrenarna blifva
så många fler. Saggat-träsk, vid hvilket Qvickjok är
beläget, står genom en hel rad af sjöar i förbindelse
med Jokmok, och det sydligaste af de många strömdrag,
som sedermera längre ned förena sig och blifva Lilla
Lule elf, Tarrejok, passerar tre mil vester om,
d. v. s. ofvanför Qvickjok temmeligen nära förbi
Staikas fot, för att sedan infalla i Saggat-Jaur.

Vi hafva, som läsaren sannolikt redan insett, icke
mycket att berätta om sjelfva Staika-fjället; men om
den trakt, för hvilken det utgör en i alla afseenden
karakteristisk prydnad, kan vara rätt mycket att
berätta. Ur den del af landshöfdingen Widmarks
»Underdåniga berättelse, innefattande ekonomiska
och statistiska upplysningar om Norrbottens län,
samlade under embetsresor år 1859», som handlar om
»fjäll-landets malmlager», tro vi oss med skäl här
kunna återgifva följande, som rörer enslingen Staikas
närmaste grannskap:

»Vid senare delen af 1600-talet blefvo några
silfvermalmsanledningar   bearbetade   i
Kedkevare   fjäll (Stenberget) och i Alkevare   fjäll
(Beqvämliga   berget),   liggande   i   den   del af
Jokmoks   pastorat,  som   är   belägen  emot gränsen
af Norge. En  smälthytta blef inrättad vid Qveikjok
(Forsande bäcken), eller   såsom   nu   allmänt
uttalas   Qvickjok,   der äfven  kyrka uppbyggdes,
som nu är kapell till Jokmoks församling.  Kedkevara
grufvor, som blefvo upptäckta år 1657, bearbetades
till en   början   för   kronans   räkning,   och
5 mil från grufvorna byggdes   1661   smälthyttan
vid   Qvickjok,   men   som   verket drefs   med
förlust,  öfverlemnades det samma år 1681 åt enskilta
delägare  från Luleå stad och landsort, hvilka,
när arbetet   icke kunde  bära   dess omkostnad,
lemnade silfververket åter efter 6 års förlopp till
kronan, som dertill, utom tillverkningens värde,
anslog 3,000 daler silfvermynt årligen till försökens
fortsättande.    Då  år 1699 den s. k. Westerbottniska
Bergslags-societeten inrättades, åtog sig denna att,
jemte koppar- och jernverken i Torneå lappmark,
drifva detta silfververk, och skedde grufbrytning
vid Alke- och Kedkevare till och med år   1702,   då
silfververket med konungens tillstånd ödelades. Det
är lätt begripligt, med hvilka svårigheter och dryga
omkostnader en bergshandtering skulle bedrifvas inom
den stora ödemarken, som då saknade närvarande tids
svenska befolkning, och den lappska förvarar ännu,
efter hvad mig är berättadt, traditionella minnen
om den hårda  medfart, för hvilken den då utsattes,
genom  ålagda prestationer och forslingar.    Vid mitt
besök  i  Qvickjok  den   29  Juli  fann jag derstädes
bland kapellets tillhörigheter förvaradt ett defekt
syneinstrument öfver de 'hus,   byggnader,   dammar,
husgeråd, redskap, fartyg, proviant,   malm,   ved,
kol och annat',   som var till finnande vid Kedke-
och   Alkevara   grufvor  samt  Qvickjoks hytta,
då  år 1702 silfververket till kronan återlemnades.
Deri uppräknas de   vid  Qvickjok  uppförda
byggnader utgöra: bokarverk och vaskhus, smälthytta,
proberkammare, drifhus, sätesstugor, rostugn,
byggning   för   grufvefolket   samt   fångehus.
Detta sistnämda, fem alnar i fyrkant, hade till
inventarier ett par handklofvar, ett par halsjern
och en trähäst, attiraljer, hvilka, i fall de   blefvo
begagnade   till   nomadfolkets  tvingande att verket
betjena, visst icke bidrogo att stämma det samma
till fördel för bergshandteringen.     Af   större
betydenhet   för  möjlighet till praktisk   användning
äro de rika jernmalms-tillgångar, hvilka i   Qvickjoks
fjälldal   förefinnas.    Berget  Konek, liggande vid

pass en half mil från fjället Wallespiken och
gränsande i nordost till Kamafloden, har på
alla sidor nästan lodräta väggar och på många
ställen kala, öfverhängande klyftor samt stora och
grofva stenras. Det är ännu icke utrönt, hvilken
utsträckning och gedigenhet den här anträffade
magnetiska jernmalmen kan äga; men 1/4 mil längre i
nordost på andra sidan om Kamafloden, samt emellan
denna flod och Niåtjos, ligger det bekanta Rustivara,
på ett afstånd af 1 1/2 mil i nordlig riktning från
Qvickjoks kapell. Af framlidne friherre Hermelin
äro här brytningsförsök gjorda och ett boningshus
för grufarbetare uppsatt, hvilket sednare, liksom
många andra Hermelins anläggningar, nu var alldeles
förfallet. I en afhandling af friherre Hermelin
är intagen en beskrifning om detta jernmalmsbergs
fyndighet och beskaffenhet. Deri förekommer, bland
annat, att å bergets sydvestra ända visar sig en
lodrät vägg af minst 20 famnars höjd och mer än 40
famnars bredd, som endast består af ren jernmalm,
som vid prof funnits innehålla 56 till 58 procent
godartadt jern; att den stora malmstocken ofvan
på berget synes grena sig åt nord och nordost, att
hela bergkullar bestå af ren jernmalm, som i dagen
är söndervittrad, och att nedanför den ofvannämda
malmväggen flera tusen skeppund ren jernmalm äro
nedfallna.»

Författaren har flera gånger förut haft äran för
denna tidskrifts läsare framhålla norrländska
och lappländska vyer och ämnen och har vid sådana
tillfällen af mer än ett skäl talat om bröderna
Lars Levi oCh Petrus Læstadius, såsom, om jag
så må säga, Lapplands apostlar. Sjelfva födda
half-Lappar, begåfvade med högst ovanliga insigter
i naturkunnighet, särdeles hvad deras egen karga,
men märkvärdiga landsort beträffar, hafva de,
den ene såsom pastor, den andre såsom missionär,
båda såsom ovanligt praktiska på samma gång som
klassiskt bildade män, med alla sitt hufvuds och
sitt hjertas gåfvor vetenskapligt och anekdotiskt
skildrat sin födelsebygds egendomligheter. Det
passar sig kanske derföre icke rätt väl för den,
som skrifver dessa rader, att komma här med citat
ur dessa båda författare, helst Petri Læstadii
Journal, förd under första åren af den tid, han var
missionär i Lappmarken, finnes utgifven bland de på
herr Hellstens förlag i Stockholm utgifna »Böcker för
folket». Kanske misstycker dock icke den läsare, som
ej läst nämde Journal, om vi begagna tillfället att
här inflika nämde missionärs berättelse om sin resa i
anledning af hans sökande efter att få en piga. Det
var anno 1827. Vi börja -- äfven det må förlåtas! --
midt inne i reseberättelsen, för att ej vårt citat
må blifva för långt:

»Lars Pehrsson och jag vandrade nu med skyndsamhet
utför skoglandet på norra sidan af Lastak och
kommo på en gångstig, som vi följde ända till en
temmeligen bred och spak å. Här måste vi ropa, för
att få båt ifrån Qvickjok. Detta är en mycket vanlig
sak i Lappmarken, och när man hör någon som ropar
på andra sidan om sjön eller elfven, far man strax
efter honom med båt. Om afståndet är så långt, att
man icke kan höras, så gör man upp eld, och röken
är signal. Här vid Qvickjok (läsaren finner, att
vi hålla oss åtminstone i Staikas grannskap) är en
stor fors strax vid gårdarna, som med sitt brusande
förtager ljudet af den, som ropar, och afståndet
är stort, så att man har svårt att höras. En tjock
löfskog ligger i vägen, som skymmer utsigten, och
när det blåser, kan icke ens röken synas, emedan den
slås till marken, så att man ofta har stor svårighet
vid Wuolle-tjorwitak (så kallas det ställe, der vi
ropade på båt). Hundarne hörde likväl genast och
började att skälla; men folket fingo vi länge ropa
åt» .... »Presterskapet är ofta högst besväradt
af lapparnes bränvinstiggeri, när bränvin ej finnes
på något annat ställe att tillgå. Det hjelper nästan
icke att neka. Denna besvärliga mannen (en lapp, som
skjutsat komminister Grönlund) bidrog dock jag att
hjelpa bort. Han hade en renost, som han villa gifva
frun, väl förståendes att han derför ville hafva en
sup. Men frun ville alldeles icke emottaga osten,
emedan hon väl kände mannen. Hon lofvade slutligen,
att han skulle
få en sup, med vilkor, att han sedan skulle draga sin
kos. Men sedan han fått den, började han åter bjuda ut
sin ost, än åt far och än åt mor, samt förundrade sig
högeligen, att de ej ville mottaga skänk. Slutligen
sade jag: 'Åh! gif osten åt mig, efter du är så
angelägen att blifva utaf med den'. Detta ville han
icke uppå, utan fortfor att vilja påtvinga far och
mor. Jag förstod nog, hvilken väsentlig egenskap, som
fattades mig för att vara kompetent till osten. För
att afhjelpa detta fel, gick jag efter min lilla
bränvinsflaska, deri ännu något var qvar, visade den
för honom och sade: 'Ser du, om icke jag har bränvin,
jag också!' 'Förmodligen bara vatten?' svarade han. Då
gaf jag honom en liten tår uti en sked att smaka. Då
började han se saken ur en helt annan synpunkt. 'Ja,
ja, du är på lång resa stadd, du; du kan nog behöfva
en ost i res-matsäck, den kan någon gång komma till
pass'; och så ville han gifva mig osten, men icke
heller jag tog emot honom, utan sade, att jag nu mer
icke ville hafva den, när jag ej fått den, då jag
begärde. -- Vi lemna nu den lappens vidare fruktlösa
försök att få bränvin för sin renost, och låta Petrus
Læstadius tala om, hur det gick till i nybygget
Peuraure, der han trodde sig möjligen kunna få en
piga: »Nybygget är beläget på en holme, men fäbodarne
voro på norra sidan om sjön, och dit kom jag. Det
var afton, boskapen var i fähuset och man höll på att
mjölka. Den första, som mötte mig, var en lapp, något
till åren kommen. Han helsade och tackade för sist. Då
jag frågade när det var, började han tala om, att vi
för ett par år sedan varit tillsamman i den eller den
lapp-kåtan. Han menade min bror Lars Levi, som också
ett år förestod missionärstjensten. Det var således
icke ett formalitets-tack för sist, som brukas
på vissa ställen bland allmogen, äfven om man icke
känner den man helsar, utan ett misstag. Sedan man
har helsat, har man allmännast tre slags inledningar
till vidare samtal: I dag är det vackert (fult)
väder. -- Tack för sist! och huru mår du? Den sista är
lapparnes, och derpå följer: Hvad nytt? (Mah jakan?)
Helsningen sker, lappar emellan, med näsan. Strax man
kommer, så säger man: Puorist! (Väl! God dag!); sedan
träder man närmare till hvarandra och sätter ihop
nästibbarna samt säger ännu en gång med långsammare
och uttrycksfullare ton; Puorist! Detta kallas att
helsa med näsan, kyssas med näsan, ett talesätt lika
allmänt i lappskan, som kyssas på hand eller på
mun i svenskan. På en svensk helsar lappen endast
med handslag, kanske ock bland lappar på någon, som
han alls icke känner. Sakan (nyheter) är sedan det
vigtigaste, och den, som har mycket af sådant, han
har en gångbar vara och är nästan lika välkommen,
som i bättre kretsar en vacker musikalisk talang
eller en eljest intressant sällskapsmenniska. När
nu den ankomne har något nytt att berätta, som kan
vara af vigt, hör man med en otrolig uppmärksamhet
och gapar, i ordets egentliga bemärkelse. All slags
sysselsättning afstannar. Man kan till och med göra
halt midt under det man håller på att slicka tråget
eller tända på pipan: det slickande fingret kan stanna
midt på vägen till den gapande munnen och den halft
påtända pipan åter få slockna i ena handen, under
det stickan i den andra brinner ut. Man blir liksom
träffad af slag eller förvandlad till sten. Då och
då får man höra ett: Lä! (det är), hvilket ungefär
är liktydigt med det svenska: Kan man höra! eller
ett Te! (jaså) eller också Te, te, te! (så, så,
så!). Slutligen kan väl ock någon utbrista: Te mon
kåikib tasa! (nå, jag blef förtorkad här på stället!):
jag blef alldeles handfallen, så förvånad, att jag
ej kan röra mig ur fläcken, liksom förtorkad eller
förstenad. Det gäller naturligtvis icke om alla slags
nyheter, utan om något ovanligt eller oväntadt. De
vanligaste nyheterna röra lappar, renar och vargar;
hvar den och den nu befinner sig, hvilka andra man
haft någon underrättelse ifrån, hurudant renbetet
är på det eller det stället, men i synnerhet om det
är fred (alas), det vill säga, om man är fri från
vargar.»

Vi våga icke gå längre med vårt utdrag, huru frestande
det än är.

Det är säkerligen ingen af våra läsare, som icke ofta
hör eller läser lappska ortnamn, utan att kunna förstå
deras 

härledning och betydelse. Men den olägenheten kan för
den, som ej är i tillfälle att taga reda på sakerna i
sjelfva Lappland, ingenting annat afhjelpa, än Ihres
lappsk-latinska lexikon, och det är sannerligen icke
tillgängligt i hvars mans hand. Likväl innehåller
kapten Petterssons karta öfver Norrbottens län en
liten ordförklaring, som vi taga oss friheten här
återgifva. Våra läsare veta, att den nordligaste
delen af Norrbotten är till öfvervägande del bebodd
af finnar; äfvenså, att finskan och lappskan hafva
stort syskontycke. Pettersson har derföre i sin
ordförklaring äfven intagit finskan och uppsatt
följande lilla ordtabell:

Finska.        Lappska.        Svenska.
tunturi        tuodar          fjäll    
waara          vare            berg       
järvi          jaur            sjö         
eno            ädno            elf          
jaki           jokk            å            
aja            jokkots         bäck       
lahti          luokte          vik
linka          kortje          fall
koski          kuojka          fors
vuopio         -               mindre vik
vuoma          ape             stor myra
suando         savvon          sel (landet mellan tvenne sjöar).

Om nu läsaren tycker sig hafva fått för litet om
Staika, så har den, som skrifver dessa rader, haft
kanske mer än lämpligt rörande andra ämnen att bjuda
honom på. Om benägen ursäkt både för det för lilla
och för myckna anhålles vördsammast!

L. J. S.



Vinterlandskap.

(Efter en oljemålning af Wahlqvist.}





Snöstycke.

Nå se, de börja flyga, 
De lätta, hvita fjun, 
Beskedligt ned de smyga, 
I början liksom dun.

Men snart begynna flera, 
Båd' små och stora gryn,
Till jorden fort spatsera, 
Burdus, ur gråa skyn.

Så Bore nu framtrollar 
Mång' tusen hvar minut;
Der komma stora bollar 
Och dansa ned till slut.

Se berget, gamle jätten, 
Så ruggig, ful och grå,
Han fiffat ut på sprätten, 
Ren skjorta satt uppå.

Och träd och buskar bära 
Snöblommor utan tal, 
Så fina och så skära, 
På gren, så torr och kal.



Piazza del Popolo i Florens.

Vårt schweizerhus ornerar 
Den nya snön så täckt,
Att han oss presenterar 
En stuga af konfekt.

Nu vill jag gå till grinden 
Och se vår vinterprakt;
En kyss af friska vinden 
Mig lockar ut med makt.

Allt är en enda drifva, 
Så fin, så hvit, så hvit,
Att knappt jag näns att klifva 
Med lädersulor dit.

Framåt -- jag dristigt träder 
Till vintrens gudom ut. 
O, hvad dess anblick gläder! 
Kom, kom med mig och njut!

Freja.



"Arnos perla".

Inga godtyckligt uppdragna gränser stycka mer det
sköna Italiens jord, dess många stater hafva förenat
sig till en stat, dess länge genom en ränkfull politik
skilda folk till ett folk, dess många olika intressen
till ett enda: det gemensamma fosterlandets. Detta
slutliga förbund mellan brödrafolk, mellan de olika
grenar, som utvuxit från samma stam, men genom
våldsamma stormar blifvit lösslitna från hvarandra,
är befästadt med Victor Emanuels kungliga insegel
och kommer med hans namn att inskrifvas på historiens
blad. 

Hvilken lycklig lott för en regent att hafva
ett sådant hufvud som Cavour, att hafva ett sådant
hjerta och en sådan arm som Garibaldi! Hvad lycklig
lott för ett land att äga sådana söner! De komma
såsom uppfyllelsen på länge närda drömmar, såsom
ett himmelens svar på trogna, brinnande böner. Och
så kommo Cavour och Garibaldi till Italien. Ty den
omskapning af detta land, som vi bevittnat, var länge
en dröm hos dess patrioter; om den sakernas ordning,
som nu inträdt, bådo de länge förgäfves. Cavour
kom och redde drömmarnas trådar och upplyste med
klarheten af sitt snille framtidens dunkla väg. Och
hvad han tänkte stort, det satte Garibaldi i handling,
det födde hos honom kraften att utföra en af dessa
bedrifter, som verlden ej ser hvart tusende år.

En af de skönaste klenoderna i det sköna land,
som Victor Emanuel fick utbyta mot sitt lilla
anspråkslösa rike, är Florens vid Arno, det förra
storhertigdömet Toscanas hufvudstad, hvilken kallas än
»Arnos perla», än »den sköna», än »det moderna Athen»,
och om hvilken turisterna tala med förtjusning och
skalderna uppstämma lofsånger.

Belägen i en natur, svällande af lif och yppigt behag,
såsom endast landet söder om alperna kan framvisa,
har Florens dessutom inom sina murar mer fängslande
partier, än någon annan af Italiens städer, och bär
på sin klassiska jord monumentala byggnader och
palatser, till hvilka, med några få undantag, Rom
ej kan framställa motstycken; icke heller Neapel
och Milano. Ingen af Italiens öfriga städer kunde
heller med Florens täfla om äran att blifva det nya
rikets hufvudstad, så länge det gamla, till hufvudstad
eljest sjelfskrifna Rom låg som en fjettrad slaf
vid dens fötter, som haft fräckheten kalla sig för
fridsfurstes ståthållare på jorden och nu i galenskap
gått så långt, att han utkorat sig sjelf till gud,
gesom att förklara sig vara ofelbar.

Florens blef ock, som bekant, sätet för det nya
Italiens regering. Ehuru detta inskränkte sig till
en kort tid, i följd af att Roms fjettrar brötos och
det med obestridd rätt ännu en gång intog sin plats
såsom centrum för ett stort rike, så ingöt denna korta
period dock nytt lif i Etruriens och Toscanas gamla
hufvudstad och kom verldens blickar att ånyo fästa sig
på det »moderna Athen», som ligger, en skimrande saga
lik, inbäddad bland kastanjelunderna i Arnos dal.

En hastig blick på det fordna och nuvarande Florens
torde derföre för denna tidskrifts läsare ej vara
utan intresse. 

Romarne, hvilka tillskrifvas äran
af Florens' anläggande, kallade staden Florentia,
med binamnet Tuscorum, emedan den var Etruriens
hufvudstad. Närmaste anledningen till denna benämning
låg väl i Roms stolta binamn »Flora», men den unga
stadens namn må anses hafva varit ett omen faustum,
ett lyckligt förebud, ty huru styfmoderligt Florentia
än behandlades under sin ungdoms många skiften -- af
ligurer, romare, göter, longobarder, germaner
och franker, eller hvad man än kallade dessa
störtvågor af främmande folk, som brusat fram öfver
den italienska halföns slätter -- så växte hon dock
derunder ut till »en majestätisk jungfru med yppiga
former och svallande lockar» och kunde med allt skäl
under Mediceernas republikanska styrelsesätt kallas
»den blomstrande mön». Denna blomstringstid räckte
från början af elfte århundradet till medlet af
det sextonde, eller till 1569, då regenten tillade
sig titeln: storhertig af Toscana. Derefter tyckes
Florentia hafva inträdt i matronåldern och deklinerade
i afseende på så väl inre lifskraft som yttre fägring,
hvilken ej kunde bevaras trots allt det främmande
smink, som dertill användes. Allt intill denna
tidpunkt, då städernas betydelse i ett land varit
så stor, hade Florens emellertid spelat en glänsande
roll och äfven på konstens område i konstens hemland
bestått en lysande strid, med en sund smaks emblemer
tecknade på sitt banér.

Städer äro dock ej underkastade en fortgående
föråldring, utan hinna, liksom staterna, förr eller
sednare till en period, då de plötsligt liksom
undergå ett dop till ny födelse. Länge fördröjdt,
kom detta ögonblick äfven för »Arnos perla», då hon
från gumman Florens åter framstod som en ungdomlig
Florentia. Piazza del Popolo, folkplatsen, hvars
utseende närstående illustration visar, är ett af
Florentias dopställen, i bild återgifvet i det
ögonblick, då Toscanas anslutning till konungariket
Italien der proklamerades.

Piazza del Popolo, den skönaste af Florens'
sjutton offentliga platser, kallas äfven Piazza
Grandduca (storhertigliga platsen), ehuru den
har storhertigarne ingenting annat att tacka
för än denna namnförändring, ty de storartade
palatser, af hvilka den är liksom i en gigantisk
ram infattad, förskrifva sig hufvudsakligen från
Florens' storhetstid, från republikens dagar. De
förnämsta monumentala byggnader, som omgifva denna
plats, äro palatserna Pitti och Vecchio. Det förra
har en mycket berömd tafvelsamling och 900 rum;
storhertigarne hade der sitt residens. Victor Emanuel
bodde äfven i detta palats under det Florens var
Italiens hufvudstad. Det sednare, som äfven bär
namnet Signoriapalatset, prunkar med mästerliga
pelare och freskomålningar, förskrifvande sig från
florentinska skolans blomstringsperiod. Detta
palats uppläts åt senaten samt utrikes- och
åkerbruksministèrerna. Båda dessa palatser, som
förskrifva sig från tolfhundratalet, hafva sedan
blifvit förenade och bilda nu ett 1,500 fot långt
pelargalleri, med de kostbaraste skulpturarbeten,
mästerverk af Donatello, Benvenuto Cellini, Michel
Angelo och andra berömda konstnärer. Midt emot,
på den öppna platsen, höjer sig bronsstatyn af
konstbefrämjaren Cosmo af Medici, på hvilkens båda
sidor platsen förskönas af springbrunnar och grupper
i marmor samt längre bort af flera arkitektoniska
mästerverk.

Florens har, såsom förut nämdes, sjutton offentliga
platser, af hvilka, utom den här i bild återgifna,
de förnämsta äro Piazza di Santa Croce, i stadens
medelpunkt, der man ock finner den lifligaste
rörelsen, Piazza Santa Maria, med två obelisker, samt
det på tre sidor af pelargångar omgifna Piazza della
Annunziata. -- Liksom alla katolska städer har Florens
ock en hel mängd kyrkor och kapeller. Man räknar

nämligen der icke mindre än 170 sådana, bland hvilka
domkyrkan Santa Maria del Fiore är den förnämsta. Hon
är 500 fot lång med en kupol af 380 fots höjd och har
ett fristående, med talrika bildstoder och reliefer
orneradt 290 fot högt torn.

Det  ökade  lif, som tillfördes Florens med dess
förvandling   till   hufvudstad,   den  föryngring,
som  stadem  af denna
anledning undergick, de otaliga lockelser Florens
äger för främlingen, dels i sin egen skönhet och sina
förtjusande omgifningar, dels i sina rika samlingar
af ovärderliga konstalster -- allt detta skall länge
tillförsäkra Florens företrädet framför de flesta
andra platser i Italien, dit alla länders turister
styra sin kosa och der konstvännen har så mycket att
se, lära och beundra.



En scen i Australien.

Vid en af de många vetenskapliga expeditioner, som
England utsändt för att vinna närmare kännedom
om den af Stora Oceanen omgifna femte verldsdelens 
kontinent, Australien, som af England delvis
koloniserats, blefvo två af deltagarne i expeditionen
utsatta för ett äfventyr, för dem ganska kritiskt,
men hvilket för den långt ifrån stående betraktaren
har en i hög grad komisk anstrykning. Den ene
af dem, Fitzmaurice, styrman å korvetten Beagle,
som uppehöll sig vid nordkusten, för att undersöka
trakten kring Carpentariaviken, var en kunnig och
orädd man, som med framgång företagit flera resor
inåt landet och hvilken man har att tacka for första
underrättelserna om det vattendrag, hvilket utgjuter
sig i Clarencesundet, nedanför ön Mellevillc. Han hade
vid dessa undersökningar ofta varit utsatt för faror,
hufvudsakligen orsakade af sammanträffande med de
ytterst vildsinta och fiendtligt stämda infödingarne,
det stora landets svarta herrar, hvilka naturligtvis,
såsom ur stånd att uppskatta välsignelsen af de
civiliserade engelsmännens bosättning derstädes,
med oblida ögon sågo de hvita inkräktarne, hvilka
icke heller, sanningen att säga, gjorde mycket för att
vinna förtroende hos den befolkning, som de afsigtligt
kommit för att undantränga och förgöra. Men med en
rådighet, lika beundransvärd som den var väl behöflig,
hade Fitzmaurice redt sig ur alla svårigheter och
aldrig varit så illa i klämman, som i det äfventyr,
hvarom vi nu skola berätta.

En dag, under vistelsen i nyss nämda trakter, hade
han, tillika med en annan deltagare i expeditionen,
hr Keys, i en båt uppsökt stranden af en liten vik,
för att der jemföra kompasserna och anteckna deras
afvikelser. Han hade tillika med Keys träget arbetat
under flera timmar; natten nalkades, månen uppgick,
det blef nödvändigt att tänka på återresan. Keys
hade aflägsnat sig några hundra steg, för att
transportera ett af instrumenterna till båten, då
han plötsligen bakom sig fick höra högljudda rop. Då
han vände sig om, varseblef han på bergshöjden öfver
den af dem valda platsen en talrik trupp australier,
beväpnade med kastspjut och beredda att anfalla hans
landsman. Keys skulle kunnat fly och sätta sig i
säkerhet; men icke ett enda ögonblick hyste han denna
tanke. Han skyndade att återvända till Fitzmaurice,
besluten att fäkta och dö tillsammans med honom. Ju
mer han närmade sig, desto större syntes honom
faran. En inföding, med vildt utseende, talade under
lifliga åtbörder till sina kamrater. Dessa eldades
allt mer och mer. De stampade häftigt med fötterna på
marken, rullade de vilda ögonen, liksom vredgade barn,
och tillkännagåfvo sin fiendtlighet med alla till
buds stående medel. De befunno sig blott på ett kort
afstånd från de båda engelsmännen. I betraktande af
deras stora antal och välbekanta träffsäkerhet var det
otvifvelaktigt att de skulle angripa och lyckas döda
dem. Om vildarne ännu tvekade, så var det blott af
fruktan för repressalier af den engelska besättningen;
men deras rop fördubblades, under det de svängde med
armarne.

»Låtom oss löpa till storms, låtom oss strida eller
fly!» sade Keys hastigt.

»Nej, tvärtom, låtom oss dansa och visa oss lustiga!»
svarade Fitzmaurice och började verkligen att dansa,
sjunga och utstöta gapskratt. Han öfverlemnade
sig åt en af de lifligaste och mest fantastiska
karaktersdansar, som äro gängse bland de engelska
matroserna.

»Dansa, dansa då!» upprepade han till Keys.

På vinst och förlust följde Keys hans exempel: äfven
han började hoppa så godt han kunde; men hvad skratta
eller sjunga beträffade, så var detta honom omöjligt.

Det oväntade skådespelet öfverraskade
australierna. Några sänkte sina vapen, andra
lutade sig framåt för att se på. De, som voro mest
uppretade, fortforo dock att knota och riktade spetsen
af sina kastspjut mot de begge européerna; men de
andra hörde dem ej vidare.

Australiens vildar äro som stora barn. Så voro
dessa ock. De sökte göra sig saken begriplig. Hvad
gjorde engelsmännen der? Hvad betydde dessa hopp,
dessa stampningar, dessa rörelser med benen, dessa
Fitzmaurice's bisarra sånger? De tillkännagåfvo för
hvarandra sin förvåning och nyfikenhet genom dämpade
läten; omsider började de sjelfve att skratta, och
några satte sig på klippan. Australierna äro ganska
begifna på dans, och denna hade för dem nyhetens hela
behag. Under det att deras uppmärksamhet sålunda
var fängslad, framkastade Fitzmaurice, som ej ett
ögonblick förlorade sin kallblodighet, i sin sång
några frågande ord till Keys:

»Hvar äro våra bössor?»

»Trettio steg till venster.»

»Så mycket värre, det är i motsatt riktning till båten.»

»Skall jag gå och hämta dem?»

»Gör icke det. Dansa fortfarande. Vi böra
småningom nalkas våra bössor. Icke så hastigt: var
försigtig! Låtom oss försöka en svängning åt det
hållet!»

Så snart engelsmännen aflägsnade sig några steg,
syntes infödingarne misstänka deras afsigt. Deras
sorl varnade Fitzmaurice.

»Låtom oss återvända till våra instrumenter!» sade
han. »Tålamod!»

Keys var genomvåt af svett.

»Keys, om vi nu, helskinnade, draga oss ur spelet,
är jag säker på att ni skall minnas vår dans!»

»Det kan jag svära på; ett sådant divertissement! Men
vi kunna ej draga oss undan. Jag är alldeles
uttröttad.»

»Ännu något mod! Har ni icke lemnat en fästmö i
Newport, Keys? Dansa för er fästmö! Och drottningen,
dansa för drottningen! Och vårt älskade fädernesland,
dansa, dansa för det gamla England!»

I detta ögonblick hörde man på afstånd en dof
knall. Det var en officer, som, på tre till fyra
tusen fots afstånd derifrån, befann sig på jagt. Detta
framkallade någon oro bland vildarne. Fitzmaurice och
Keys begagnade sig häraf, skyndade efter sina bössor
och sprungo till båten. Tre eller fyra kastspjut
hveno efter dem. De förföljdes af vildarne, men ilade
bort med kraftiga årtag. Keys hade haft god lust att
med en kula helsa de åskådare, han emot sin vilja så
mycket roat. Fitzmaurice afrådde honom dock derifrån:
det hade kanske blifvit början till fiendtligheter,
menliga för hela expeditionen, men isynnerhet för de
arbeten, han hade att utföra.

Så slutade, genom en mans kallblodighet, lyckligt
ett äfventyr, som kunnat kosta två menniskor
lifvet. Fitzmaurice blef genom sin dans lika mycket
omtalad och populär bland sina landsmän, som genom
de stora tjenster han gjorde expeditionen, och en
tecknare förevigade, på sätt närstående illustration
utvisar, den scen, hvari han »dansade med döden i
hjertat».


En äfventyrlig dans.
(Se texten å föregående sida.)




En botanisk sällsynthet.

Bland den ständigt vexlande mängden af nya eller
sällsynta former, hvari tropikverlden uppenbarar sin
outtömliga alstringskraft, visar vår teckning en växt,
lika anmärkningsvärd för sin färgprakt och storlek
som för de svårigheter det kostat att acklimatisera
den i europeiska orangerier.


Doryanthes excelsa.


Doryanthes excelsa är en jättestor amaryllidee,
som, i likhet med agaverna, först efter en följd af
år vecklar ut sin blomstängel, men icke öfverlefver
denna stegring af sin lifsverksamhet, utan endast
lemnar några sidoskott såsom arf. Den
fanns år 1799 hos antipoderna i Nya Sydwales,
och ett af de till England öfverförda exemplaren
gick i blom år 1814. På kontinenten iakttogs samma
fenomen först senare, i Schönbrunn vid Wien och
Herrenhausen i Hannover, i början af förra årtiondet
i botaniska trädgården i Bonn, år 1863 i kejserliga
botaniska trädgården i Petersburg och nyligen i
Laurentius-orangeriet i Leipzig.

Under   den   långa  tid,   som   föregår blomningen,
bilda Doryantherna med sina  ansenliga,  ända till
sju och en half
fot långa och fyra tum breda blad en prydnad för
vinterträdgården. Vid inträdandet af det sista
utvecklingsstadiet höjer sig ur hjertat af växten
en kraftig stjelk, besatt med korta, vid basen
slidade men i spetsen utlöpande blad, hvilken inom
ungefär nio månader uppnår en höjd af sexton till
aderton fot och på den ofvantill afsmalnande spetsen
uppbär inemot femtio till en blomvippa förenade och
efterhand utsprickande blommor. Blomkronan består af
ett trattformigt, utantill purpurfärgadt, innantill
rosenfärgadt rör, som vidgar sig till en sexflikig
krona. Flikarne äro utåtböjda och af fem tums
längd men endast en half tums bredd. Öfver dem
uppskjuta sex röda ståndare och en likaledes
rödfärgad, i spetsen något krökt pistill.

I likhet med många andra tropiska växter är denna
mycket ömtålig för temperaturvexlingar; det kan
derföre betraktas såsom en hortikulturens triumf,
att hafva transporterat den sällsynta växten från
Australien till Europa, så att den under nordens
kalla luftstreck vecklar ut blommor, lika sköna och
färgrika som i dess ursprungliga hemland.




	 På julafton.

Det är så fridfullt öfverallt, hvarthän man än må gå!
Från himlens hvalf nedblicka mildt de klara stjernor små; 
Och jorden står, så oskuldshvit, uti sin vinterdrägt, 
Och stormens ande bunden är; man känner knappt en flägt.

Och hvarje ansigte, man ser, är ljust och gladt också, 
Och hvarje blick är strålande, som stjernans i det blå. 
Säg!  Hvad kan det betyda?  Säg!  Hvad bådar denna frid? 
Ack jo, det stundar nu till jul, den stora glädjens tid!

Det är så gladt i julens tid!  Jag mins min barndom än, 
Hur kär mig julen var och hur jag längtade till den.
Visst var det fattigt mången gång uti min faders tjäll; 
Men det var rikt på glädje dock hvarenda juleqväll!

Det är så godt i julens tid!  Väl är min barndom slut 
Och väl är syskonkretsen spridd i vida verlden ut
Och sköfladt är mitt barndomshem och friden borta är;
Men julen älskar jag ändå: den är som minne kär!

Så var välkommen juletid!  Välkommen juleqväll! 
Sprid juleljus och julefrid omkring i hvarje tjäll! 
Gör hvarje hjerta varmt och godt till din, den stora fest, 
Och låt förnöjelse och frid få bli’ en allmän gäst!

 John Neander. 

*



Glädjens blomster.

Saga af Richard Gustafsson.

I dalen mellan de skogbevuxna bergen bodde en landtman
med hustru och barn. Liten var hans jordlapp,
jemt och nätt så stor, att den räckte till att
alstra bröd åt familjen; men rundtomkring stugan
växte liksom en gördel af glädjens blomster, som med
sina purpurröda hufvuden nickade bifall åt mannens
arbete, åt hustruns husliga omsorger och åt barnens
lekar.

Glädjens blomster voro verkligen förunderliga
blommor. Barnen visste icke hvem som planterat dem,
och då de frågade fadren, svarade han:

»De komma ofvanifrån och äro en skänk af den eviga
glädjens Herre.»

Hästen gnäggade, när han såg dem, och getterna
hoppade högt af fröjd, ja, till och med huskatten,
som satt på taket, spann srr! srr! af förnöjelse,
då blommorna nickade åt henne.

En afton sutto de yngsta barnen ute på trappan och
lekte, då och då lyssnande till hundskallet, som gaf
eko i bergen, ty godsherrn var ute och jagade.

Plötsligt störtade en hind ur skogen rakt fram till
barnen. Hinden såg så bedjande på dem, ty hon var
förföljd, och oskulden sökte skydd hos oskulden.

Barnen togo hinden mellan sig och smekte henne, men
i det samma sprängde en ryttare fram och skrämde dem
alla. Det var godsherrn sjelf, och han var klädd i
de präktigaste kläder; men hans öga var mörkt och
dystert och ledsnaden hade i förtid veckat hans
panna. Seende sitt rof höjde godsherrn jagtbössan;
men i det samma föll hans öga på glädjens blomster,
som vänligt nickade emot honom. Han sänkte geväret,
hans anletsdrag ljusnade och blicken blef på en gång
mild och klar.

Godsherrn steg af sin häst och skyndade fram till
stugan, der landtmannens hustru tog emot honom på
trappan, omgifven af barnen, som nyfikna betraktade
den främmande.

»Så träffar jag då ändtligen dessa blommor, som jag så
länge förgäfves sökt!» utropade godsherrn. »Jag har
farit kring hela jorden och gifvit ut stora summor,
för att erhålla en enda, men förgäfves! och här, hos
en af mina fattigaste underhafvande, träffar jag dem
i mängd. Jag vill väga upp dem med guld och flytta
dem till trädgården kring mitt slott.»

»Nådigaste herre», svarade landtmannens hustru,
»intet guld kan ersätta dem, och de skulle vissna i
er trädgård, ty de frodas blott, då de äro en skänk
af den eviga glädjens Herre.» Då mörknade godsherrns
anlete, förgrymmad ryckte han några plantor upp med
rötterna och tog dem med sig, då han i sporrsträck
ilade derifrån.

Hemkommen tog godsherrn plantorna och bar dem
in i sina gyllne salar, der han planterade dem
i silfverkäril och hvälfde kristallkupor öfver
dem, så att icke luften skulle skada de ömtåliga
blommorna. Derpå satte han sig ned för att se, om
icke så mycken omsorg skulle vederqvicka dem; men
med hvarje minut förtvinade de allt mer, och snart
föllo plantorna till stoft i sina silfverkäril.

Då steg godsherrn upp med en hädelse på sina
läppar. Han befallde fram sin häst och for af som en
stormvind genom skogen, rakt fram till landtmannens
dal.

Solen hade nyss gått ned, då godsherrn anlände till
gården. De små barnen hade gått till hvila, och äldsta
dottern satt i stugukammarn jemte föräldrarne. Då
landtmannen såg den nådige herrn, skyndade han ut för
att taga emot honom; men han stannade helt förskräckt
vid åsynen af sin herres vilda blickar.

-- Slaf! -- ropade gårdsherrn -- kring din låga boning
växa blommor, som strax förvissna i mina gyllne salar,
derföre måste du och de dina bort härifrån. Innan
solen gått upp skolen j alla hafva lemnat gården, ty
jag vill sjelf bo här bland dessa blommor, som jag med
allt mitt guld ej kan få att trifvas i mitt slott.

Förgäfves bönföll landtmannen, förgäfves bönföll hans
maka, som skyndat ut -- gårdsherrn förblef obeveklig.

Då öppnade landtmannens dotter dörren och kastade sig
till godsherrns fötter: -- Herre, herre! -- ropade hon --
förvisa oss icke härifrån, ty då skall du i evighet
sakna de blomster du önskar äga. Se blott omkring dig,
de vissna redan! Men har du förbarmande, öfvar du
mildhet, då har du fröet i ditt eget hjerta.

Då godsherrn såg den sköna flickans tårfyllda blickar,
vaknade hans af synd och flärd förhårdnade hjerta, och
i hans ögon tindrade två klara perlor -- ångrens tårar
öfver ett förfeladt lif. Han drog en djup suck,
kastade sig upp på sin springare och ilade tillbaka
till slottet.

Några veckor derefter hemförde godsherrn landtmannens
dotter som sin brud. Dagar, veckor, månader förflöto,
året gick till ända och godsherrn började känna sig
så lycklig och glad, ty landtmannens dotter var god
och mild och friden hade följt henne in i de gyllne
salarne.

En stor, en glädjerik händelse inträffade. Godsherrns
maka skänkte honom en son, och utom sig af glädje
begaf han sig ut i trädgården för att andas fritt,
och se! en gördel af glädjens blomster omslöt hela
slottet. Godsherrn gret af fröjd, då de purpurröda
blomstren nickade emot honom. Han föll på sina knän
och tackade innerligt den eviga glädjens Herre för
skänken, och från den stunden funnos de sällsynta
blommorna äfven i den mäktige godsherrns trädgård.

*


Spökslottet.

Många skiften hade det skådat, det gamla slottet, der
det, likt ett örnnäste, från spetsen af en hög klippa
blickade ut öfver vesterhafvets vågor. Många stormar
hade ristat dess djupt liggande fönster och dansat
sin vilda ringdans kring dess höga tinnar, och ändå
trotsade de väldiga murarne förgängelsens ihärdiga
och århundraden långa arbete på deras raserande. Väl
hade här och der ett väldigt block lossnat ur sina
fogningar och störtat ned i hafvet, som sköljde
klippans fot och stundom kastade sitt yrande skum
halfvägs upp på dess skrofliga vägg, och väl hade
tidens skoningslösa händer utplånat större delen af
de fordom rika listverken och bildhuggerierna, som en
gång prydt den ståtliga byggnaden, men med undantag
af det ena utaf de båda åt hafvet vettande tornen,
hvilket till större delen nedrasat, stod der den gamla
borgen ännu i all sin ursprungliga vördnadsbjudande
storhet, ett minnesmärke om fordna tiders makt,
och skulle kunnat från länge sedan hänsvunna dagar
förtälja månget drag af ridderlighet och mod, men
också af rått barbari och blodiga fejder. 

Men det var
ej blott i dessa minnen, som Ulfsborgs gamla herresäte
ägde sin märkvärdighet. Hvarje månskensnatt visade
sig nämligen, enligt den i nejden gängse sägnen,
den första borgherrns olyckliga, af sin egen make
mördade gemål, med tunga steg vandrande af och an på
en i höjd med den yttersta ringmuren åt hafssidan
anlagd terrass, och det var denna jemte åtskilliga
andra mystiska legender, som förskaffat den gamla
borgen vedernamnet »Spökslottet», hvarmed det också
allmänt benämdes af bönderna och kustbefolkningen,
som alltid genom en lång omväg undveko att passera
förbi den illa anskrifna byggningen.

Ulfsborgs slott, som i början af trettonhundratalet
uppbygts af en Ulffelt och varit i samma familjs
ägo århundraden igenom, innehades nu af slägtens
siste ättling grefve Peder Ulffelt, om hvilken man
i trakten ej visste att berätta annat, än att han
sysselsatte sig med astrologi, alkemi och en hel
mängd andra hemliga vetenskaper samt dertill var en
väldig jägare. Hvad grefvens enskilta lif beträffade,
så kände man derom ingenting, ty han gick aldrig utom
Ulfsborgs portar oftare än då han gick på jagt, och
vid dessa tillfällen lemnade han alltid slottet innan
solen ännu gått upp och återvände först när natten
höljde sitt svarta täckelse kring dess tinnar eller
månen hvitmenade de gråa murarne. Hans enda sällskap
på dessa utflygter var en gammal trotjenare, som på
en gång var sin herres hofmästare, kammartjenare och
inspektor.

De lysande fester, som under förflutna tider hållits
inom den gamla borgens murar, der det bländande
ljussken, som strålat ur dess talrika fönster,
mången gång förvandlat slottet till en fyr och tjenat
seglaren derute på det mörka hafvet till en välkommen
ledning, hörde nu till dessa bortdöende minnen,
som blekna allt mera för hvarje dag som går, och de
präktiga riddareskaror, som af frustande springare
med dånande hofslag ofta burits öfver den breda
vindbryggan, de hörde nu mera till de fantastiska
syner, som folktron skapade i midnattens tysta
timmar.

De enda besökande, som nu dristade klappa på den
föga gästvänliga borgens port, voro några turister,
som ville taga i betraktande den berömda utsigten
från slottets högsta punkt, samt några målare, som
önskade att på duken fästa ett af de sista minnena
från den lysande riddaretiden eller från slottets
torn afteckna en och annan pittoresk vy af godsets
romantiska omgifningar. Dessa gästers vistelse på
slottet hade dock mestadels varit helt kort, ty man
berättade, att sådana besök ej varit gerna sedda af
slottsherrn, af hvilken de besökande också knappt
lyckats uppsnappa en skymt. Hvad de sett af den stela
gestalten och de dystra dragen hade icke heller varit
egnadt att uppmuntra till en närmare bekantskap. En
enda gäst hade dock utgjort ett undantag härifrån,
ty man hade aldrig sett honom lemna slottet. Trenne
år voro förflutna sedan den dag då en ensam ryttare
närmat sig borgen, klappat på dess port och blifvit
insläppt, - ett par fiskare,
som mött honom på strandvägen, visste att berätta,
det han varit en helt ung herre med fina ridderliga
drag och präktigt klädd -- men än i den dag som var
hade ingen sett honom rida ut igen öfver den gamla
vindbryggan, hvilken man alldeles som i fordna
tider plägade falla ned för hvarje besökande och
åter draga upp bakom dem. Som vi veta, förorsakade
detta gamla bruk slottstjenarne icke mycket besvär,
ty det var sällan vindbryggan trampades af främmande
fjät. Hvad som blifvit af den unge ryttaren, det blef
aldrig uppdagadt, och man började undra, huruvida ej
de båda fiskrarne, som jemte fullmånens bleka ansigte
varit de enda vittnena till den unge herrns ensliga
ridt, helt enkelt sett i syne; men då Stor-Matts,
den ene af dem, började att draga sig till minnes,
att den nattliga ryttarens ögon lyst med en så
förunderlig glans, att det gjort ondt i hans egna,
då han mött den främmandes blickar, och Lång-Jan,
kamraten, bestämdt erinrade sig, att för hvarje gång
den svarta springarn slog hofven mot marken, sprang
der upp ett moln af gnistor, tystnade tvärt tviflarnes
tungor och man fann klart, att den nattliga gästen
ej varit någon vanlig ryttare.

Just som den nedgående solens sista strålar en stilla
septemberafton år 17.. speglade sig i den gamla
borgens fönster, syntes tvenne vandrare långsamt
stiga uppför den långa och temmeligen branta bergstig,
som ringlade sig upp mot slottets port. Måhända var
det de om smället gängse sägnerna som gjorde deras
steg allt långsammare ju närmare de kommo det gamla
fästet; måhända var det också den sköna tafla, naturen
upprullade för dem i den lugna qvällen, som stundom
fjettrade deras fötter och fängslade deras blickar.

Djupt under dem låg hafvet blankt som en spegel,
belyst af den sjunkande solen, som bröt sig mot den
åldriga byggnadens fönster och öfvergöt dem med ett
skimmer, liknande återskenet af de hundratals ljus,
som vid mången lysande bankett fordom strålat i
slottets salar, och vid den östra horisonten höjde
sig redan fullmånens röda klot öfver den ståtliga
bokskogen, som begränsade synkretsen åt detta håll.

Den ene af de tvenne vandrarne var en af vestkustens
raska och härdade söner, hvars resliga gestalt och
hvälfda bröst angaf en föga vanlig kroppsstyrka,
medan den fasta och lugna blicken i hans stora gråblåa
ögon och det halft trotsiga draget kring hans af ett
yfvigt, gråsprängdt skägg omgifna mun tydde på ett
sinne, hvars jemnvigt ingen fara ännu rubbat.

Den andre åter var en ung man om några och tjugu år,
hvars ädla, regelbundna drag och hela hållning
utvisade en härkomst från samhällets högsta
lager. Öfver sin venstra axel hade han kastat en
kappa, hvilken han under uppstigandet aftog, och
i den högra handen bar han en portfölj, sådan som
målare begagna på sina utflygter. Antingen han nu
verkligen var artist till yrket eller dilettant, så
visade emellertid de hänryckta blickar, hvarmed han
skådade omkring sig i den vackra qvällen, att han
var en man med öppet öga för naturens skönheter. Men
att det mystiska och hemlighetsfulla för honom
ägde en ej mindre dragningskraft, derom vittnade
den uppmärksamhet, hvarmed han lyssnade till sin
ledsagares berättelser om den gamla borgens alla
rysligheter, hvilka tydligen på det lifligaste upprört
den käcke strandbons tröga fantasi.

Sådana ytterligheter möta oss icke sällan i
lifvet. Det största mod är ofta paradt med den största
skuggrädsla. Krigaren och sjömannen, båda ständigt
skådande faran i ögat med oförskräckt mod, äro likväl
på samma gång de vidskepligaste af alla menniskor,
och denne härdade kustbo, som i den rytande stormen
stuckit ut till sjös för att bispringa nödställda
medmenniskor och som otaliga gånger utan att blinka
sett döden i ögat, skulle troligen ej för jordens
alla skatter velat sofva en natt i det gamla näste,
dit han nu bar en oförvägen resandes effekter.

»Som jag sade, så var det ackurat på den här fläcken
Lång-Jan och jag stodo, när den der nattliga ryttaren
red uppför den här vägen, som inte på 20 år någon
hästhof för resten trampat. Ni skulle sett så'na ögon
han hade. Om jag


Ur räfvens lif.

än lefde i hundrade år, gå de aldrig ur mitt
minne. Det var ackurat någonting midt emellan månsken
och eldkol, för di va' milda på samma gång som di
riktigt brände. Lång-Jan blinkade till, han, men jag
såg spöket stinnt i ögat, för si min öfvertygelse är
allt att det var en spökryttare den der.»

Stor-Matts -- läsaren har säkert redan gissat att den
talande icke var någon annan än det ena af de båda
vittnena till den hemlighetsfulle ryttarens färd till
Ulfsborgs slott -- tystnade nu och skakade betänkligt
på hufvudet.

»Och  du säger,  min kära Matts, att den unge ryttaren
aldrig kom tillbaka», inföll den främmande, som
synbarligen fann ett nöje i att lyssna till fiskarens
ord. 

»Aldrig, herre.»

»Och hästen, hvart tog den vägen då?» 

»Hm!»   mumlade Matts,   tydligen  något   litet bragt ur fattningen
af denna enkla fråga.    »Den ... Nå! det var väl
en  småsak att låta  den försvinna.    Inte var det
någon riktig häst i alla fall. -- Ja, säkert är,
att om herrn ville lyda mitt råd,   så   vände han
om   och  tog ett lugnt och fredligt nattqvarter
i  ett kristet hus, i stället för i det der gamla
spöknästet, der gastarne regera och der herrn aldrig
får en blund i sina ögon, sanna mina ord.»

»Och hvem skulle då störa min sömn tror du?»

»Hvem? -- Gref Knut vet ja', den förste Ulffelt,
som af svartsjuka med egen hand mördade sin unga och
sköna grefvinna. Se'n dess har han aldrig haft ro i
sin graf. Hvar' natt irrar han omkring i slottsrummen
eller trädgården, förföljd af en hel här af skriande
gastar. Hans straff är att hvarje natt nödgas gå
till den olyckliga grefvinnans graf på terrassen och
betrakta henne, der hon, när tolfslaget ljuder, stiger
upp ur sin graf och sitter med hufvudet lutadt i sina
hvita händer, till dess att ett-slaget förklingat.»

»Vet du, min kära Matts, din beskrifning har, långt
ifrån att afskräcka mig, tvärtom ännu mera stadgat
min föresats att sofva en natt i denna gamla borg»,
sade den resande.

»Ja, Gud vare då er själ nådig!» utbrast Stor-Matts
allvarsamt. »Och nu god natt, herre, ty jag går inte
ett steg längre.» Med dessa ord nedsatte han den
resandes effekter på tre eller fyra famnars afstånd
från vallgrafven och beredde sig att återvända.

»Nå, som du vill, min vän. Tack emellertid för din
hjelp och din välönskan», sade främlingen och lade
ett par mynt i fiskarens hand.

»Om ni ringer på klockan, som hänger i klockstapeln
der, så skall man öppna för er.»

Matts aftog sin hatt, tryckte den resandes hand och
ilade derpå skyndsamt utför bergstigen, och så stod
der nu vår främling allena och blickade upp mot det
gamla dystra hus, der, enligt den gamle fiskarens ord,
så underbara händelser väntade honom.

Ihågkommande Stor-Matts' sista ord såg han sig
omkring i det tilltagande mörkret och varseblef på
kort afstånd ifrån sig en temmeligen hög klockstapel,
hvaruti hängde en klocka. Knappt hade han dragit på
det nedhängande tåget förrän klockans skarpa ljud
efterföljdes af ett tungt rasslande slammer och den
gamla vindbryggan på sina rostiga kedjor sänkte sig
ned öfver den ej synnerligen breda vallgrafven.

I detta ögonblick lyftade sig med dofva vingslag
ur någon af murens dolda vrår en stor uggla,
väckt af bullret, och styrde under hesa skrik sin
kosa till den närbelägna skogen, under det att vår
resande, obehagligt berörd af detta mindre angenäma
förebud, hastigt samlade tillhopa sina effekter,
klef dristeligen öfver vindbryggan och stod i ett
trångt och mörkt porthvalf, som endast upplystes
af en lyktas matta sken.

Lyktans bärare, såsom den förste, hvilken välkomnade
honom i detta efter utsago föga gästvänliga hus,
tilldrog sig naturligen vår resandes intresse, och
då mannen rätade upp sig från den vördnadsfulla
bugning, hvarmed han emottagit den sena gästen,
såg vår resande framför sig en undersätsig, kraftigt
byggd gubbe, hvars snöhvita skägg och hår antydde en
hög ålder. Att dömma af den drägt han bar, tycktes
han vara någon af husets bättre tjenare.

»God afton, min gode man», helsade den resande vid
sitt inträde inom borgens port. »Om grefve Ulffelt ej
har något deremot, så skulle jag gerna önska att för
en dag eller två taga hans gästfrihet i anspråk för
att göra några studier i nejden och taga en eller par
vyer af den vackra utsigten från slottets fönster.»

»Ulfsborgs portar stå alltid öppna för hvar och en
som klappar på dem», svarade den gamle tjenaren, i det
han mönstrade främlingen med ett hastigt ögonkast. »På
min husbondes vägnar helsar jag er välkommen. Om min
herre behagar följa mig, skall jag visa er vägen till
gästrummen.»

Med dessa ord fattade han den resandes effekter och
började att stiga uppför en bred trappa, som förde
till husets första våning. Efter att hafva passerat
öfver en stor, hvälfd förstuga, mot hvars stengolf
de båda vandrarnes steg tungt återljödo, öppnade
gubben dörrarne till en sal, genom hvars fönster den
uppstigande månen sände sina första strålar. Sedan
gubben tändt ljusen i ett par på den stora spiseln
stående stakar, öppnade han ett par sidodörrar, och
de befunno sig nu i ett stort rum, hvarest en hel
vägg upptogs af ett väldigt bokskåp och de andra af
värdefulla målningar. Innanför detta rum befann sig
ett mindre, der en bäddad säng tycktes inbjuda till
en behaglig hvila.

Den resande, hvars ofördelaktiga föreställningar om
det gamla »spökslottet» redan började komma på skam,
såg sig med ett visst välbehag omkring i de något
dystra, men likväl komfortabla rummen och vände sig
derefter till den gamle tjenaren med frågan:

»Det här är således den bostad, grefvens gästvänlighet
bjuder mig?»

»Ja, min herre, och jag hoppas att ni må befinna
er väl här», sade gubben. »Och om min husbonde
efterfrågar sin gästs namn, hvilket får jag den äran
att uppgifva?»

»Baron Henrik Stjernkrans, löjtnant vid Kongl. Maj:ts
flotta, men för närvarande tjenstledig och ute på en
turistfärd.»

»Med herr barons förlof får jag till sist», återtog
gubben och sänkte rösten, i det han närmade sig
baronen, »nämna ett vilkor, som grefven önskar att
hans gäster måtte underkasta sig. Det är att ej lemna
dessa rum förrän morgonen grytt. Om herr baronen
önskar något, så skall en ringning på klocksträngen
bredvid sängen genast föra en tjenare in i rummet. Och
nu önskar jag nådig herrn en god sömn.»

Efter en vördnadsfull helsning försvann den gamle
och lemnade vår löjtnant allena.

*

Redan för längesedan hade de tunga ekdorrarne slutit
sig efter den gamle hofmästaren på Ulfsborg -- ty
ingen ringare ställning innehade den man, som mot
baron Henrik Stjernkrans utöfvat värdskapets första
pligter, -- men ännu stod Henrik qvar i samma tankfulla
ställning, stödd emot fönstret och begrundande det
besynnerliga vilkor, som uppstälts för vistelsen i
det gamla slottet.

Skulle således verkligen några sällsamma händelser
tima inom de gamla murarne i midnattens tysta
timma, och hvilken var då den hemlighet, som man
så sorgfälligt ville undandölja för främmande
blickar? -- Se der de frågor, som sysselsatte baronens
tankar och uppeldade hans fantasi.

Henrik var ingalunda vidskeplig, och från en flerårig
tjenstgöring i den franska marinen hade han medfört
rykte om att vara en af de tappraste och oförvägnaste
officerare, som någonsin trampat ett däck, och dock
var det som hade, i samma ögonblick han lemnades
ensam i dessa höga, dystra rum, han gripits af en
besynnerlig känsla, af en slags förbidan på någon
stundande, mystisk tilldragelse. Han hade gripits
af den sällsamma känsla, vi kalla aning, och det
föreföll honom nu, som skulle han inom kort stå vid
ett vigtigt vägmärke på sin vandring genom lifvet.

Plötsligt rätade han emellertid upp sig, gick ett
par hvarf omkring biblioteksrummet, fattade derefter
en ljusstake och begaf sig ut i salen, hvarest den
gamle hofmästaren vid genomgåendet utsläckt de antända
ljusen.

Det var ett ofantligt stort rum, som emellertid
nu till hälften upplystes af månskenet, hvilket
föll in genom salens fyra stora fönster. Rundt om
väggarne satt en rad af porträtter, föreställande
ättens manliga medlemmar, och under hvarje af dessa
porträtter ett vapen, hvars klinga försilfrades af
fullmånens klara strålar.

Då Henrik ännu icke kände sig sömnig, beslöt han sig
för att fördrifva några stunder med en granskning
af Ulffeltarnes gamla konterfej. Öfver den stora
Spiseln, som befann sig tätt till venster om den
dörr, hvarigenom han kommit ut från biblioteksrummet,
hängde porträttet af en ståtlig riddare, hvars svarta
rustning förträffligt passade till hans bistra och
sträfva drag. En stor röd I, som var målad på öfre
delen af ramen, tycktes antyda att detta porträtt
utgjorde det första i serien och således föreställde
ättens stamfader.

Intagen af ett lifligt intresse trädde Henrik närmare
för att nogare betrakta dragen af den man, omkring
hvilken alla de gamla sägnerna hufvudsakligen vände
sig.

Men hvad var det som plötsligt kom honom att rygga
ett steg tillbaka? -- Var det verklighet eller villa,
då han såg den långa, tunga huggvärja, som i en fin
jernkedja var fästad vid nedre kanten af taflans ram,
plötsligt rassla till och röra sig fram och åter för
den förvånade betraktarens blickar. -- Var det hans
egna steg eller ett vinddrag från spiseln, som hade
satt det gamla vapnet i rörelse, eller hade han blott
varit ett rof för sin egen upphetsade inbillning? --
Se der de frågor Henrik gjorde sig, utan att sjelf
kunna besvara dem, och i nästa ögonblick hängde värjan
åter orörlig och pekade som förut med sin spets ned
på ett på spiseln liggande svärd, på hvars blanka
klinga syntes några mörka fläckar af blod eller rost
och kring hvars fäste var virad en rosett af siden,
som en gång varit hvitt, men nu var mörknadt af dammet
eller tiden.

Med något dröjande steg och icke utan en viss känsla
af en underlig beklämning fortsatte emellertid baronen
sin granskning af de gamla porträtten, som alla,
mer eller mindre väl utförda, likväl ägde ett starkt
slägttycke med hvarandra, synnerligast hvad den höga
pannan och de mörka, stränga ögonen beträffade. Snart
lemnade rustningarne rum för buffelkyllren och dessa
i sin tur för den carolinska blå och gula drägten, och
sedan han vandrat förbi ett par porträtter i adertonde
århundradets riksrådsornat, stod han framför den sista
taflan i serien. Det var en bild i kroppsstorlek af
en ung man om 25 eller 26 år, klädd i en enkel grön
jagtdrägt. Stödd med ena handen mot en bössa, höll han
hatten i den andra och blottade derigenom ett vackert
formadt hufvud, hvars verkligt sköna drag emellertid
uttryckte en blandning af svårmod och verldsförakt,
som gjorde hans ansigte på en gång tilldragande och
frånstötande. Henrik dröjde tankfull qvar framför
detta porträtt. Det förekom honom som om han förr
sett detta på en gång sorgsna och hårda ansigte med
dess mörka, blixtrande ögon, men hvar och när, det
kunde han ej påminna sig. Han beslöt sig emellertid
för att redan följande dag börja kopiera det samma.

Sedan han fattat denna föresats, ämnade han just
vända om till sitt sofrum, då hans vana öga i det
samma upptäckte att porträttserien var rubbad. Ett af
porträtterna fanns ej mera på sin plats. Det var det
tredje i serien och placeradt just i det hörn, från
hvilket han anträdt sin vandring kring salen. Ett
ögonblick stannade han villrådig, troende på en
synvilla, men i det nästa trädde han närmare och fann
då till sin förvåning att en lönndörr, hvilken just
hade dolts af porträttet, na öppnat sig och lemnade
ingången fri till en smal och mörk gång. Han erinrade
sig nu, att han under betraktandet af det nästföljande
porträttet stödt sin hand ett ögonblick mot den nu
försvunna delen af panelningen. Troligtvis hade han
dervid vidrört någon osynlig fjeder och dörren till
följd deraf ljudlöst öppnat sig, utan att han märkt
det. Emellertid beslöt han sig nu för en undersökning
af den dolda utgång, hvarom slumpen låtit honom få
kunskap, och tröstade sitt samvete med, att om han
bröt mot slotteherrns förbud att
nattetid lemna sina rum, så hade han dock icke gifvit
något löfte att respektera ett sådant förbud. Sedan
han, för att hindra dörren att gå i lås bakom sig,
först placerat en tung karmstol framför den samma,
anträdde han således beslutsamt sin vandring mot ett
okändt mål.

Han hade gått omkring hundra steg mellan tvenne
orappade stenväggar, på så ringa afstånd från
hvarandra, att de ej lemnade tvenne personer rum att
mötas, då gången slutade vid en brant och temmeligen
lång trappa. Säker om att ingen skulle under hans
frånvaro infinna sig i rummen, då de ej ditkallades af
en ringning, samt att hans upptäcktsvandring sålunda
ej skulle röjas, beslöt han att fortsätta den, lifvad
af det intresse, som en vandring i gamla byggnader
alltid skänker. Han steg således utför trappan och
befann sig nu vid en låg jerndörr, bredvid hvilken
hängde en rostig nyckel. Sedan flere försök att öppna
det gamla låset misslyckats, gaf det dock omsider
motvilligt efter och dörren vred sig långsamt på
sina rostiga hakar med ett gnisslande ljud, som väckte
några flädermöss, hvilka flaxande smällde mot väggarne
öfver hans hufvud. Skyddande ljuset med handen mot
det kalla luftdrag, som strömmade honom till mötes,
steg han utför ett par trappsteg och befann sig nu i
ett lågt hvalf. En enda blick var tillräcklig för att
låta honom se, att han stod i ett gammalt grafhvalf,
ty några temmeligen bibehållna jernbeslagna likkistor
och lemningar af flera sönderfallna sådana buro
tydligt vittne derom.

Intagen af en ingenting mindre än behaglig känsla vid
denna föga inbjudande syn, beredde han sig just att
återvända till sina rum, då han varseblef en till
hälften öppen dörr, hvarigenom månen sänkte några
bleka strålar öfver förgängelsen derinne. En vindfläkt
utsläckte ljuset, då han drog upp dörren, och i det
samma befann han sig ute i slottsträdgården. Framför
sig såg han just den i jemnhöjd med muren liggande
terrass, der, enligt sägnen, den förste Ulffelts
olyckliga maka vid midnattstimman plägade stiga upp
ur sin graf.

I det ögonblick då Henrik öppnade dörren till
grafhvalfvet sväfvade plötsligt en hvit qvinnogestalt
med snabba, ljudlösa steg öfver den mjuka gräsmattan
och försvann i skuggan af en trädgrupp, och då just
i det samma tornuret med döfva slag förkunnade
midnattstimman flög en lätt rysning genom
baronen. Hans hand släppte ofrivilligt ljusstaken
och han ryggade ett par steg tillbaka. Men i nästa
Ögonblick var han åter herre öfver sina förrädiska
känslor och beslöt nu att förvissa sig om huruvida
den syn han nyss skådat varit verklig.

Han skyndade framåt på gräsmattan, men stannade
lyssnande, då de första tonerna af följande ballad,
sjungen af en utomordentligt behaglig qvinnoröst,
nådde hans öron:

"'Jag hade en gång en hjertans kär, 
Men ack! jag vet ej hvar vännen är, 
Om fjerran han är eller nära. 
Han svek sin ed, han bedrog mig grymt, 
Och sorgens moln nu min sol ha' skymt, 
Se'n han svek mig, den vännen kära'."

"Så sjöng skön Ingrid, der blek hon satt 
Vid borgens fönster i månljus natt, 
Så snöhvit om väna kinden. 
Och ingen ser hennes bittra tår 
Och ingen hör hennes suck som går 
Att blandas med serlavinden."

Ju längre sången led, desto mera förändrades Henriks
utseende. Drömmande stod han med handen tryckt
mot pannan, liksom ville han underlätta sitt trögt
arbetande minne, men då andra versen led mot slutet
började han sakta sjunga med, tog ett par steg framåt
och fortsatte sedermera den för ett ögonblick afbrutna
sången:

"Hvem är det som nattens tystnad stör, 
Hvem spränger der fram öfver stock och stör? 
Jo, riddar'n från främmande landen. 
Han svek ej sin ed, han fördröjt sig blott. --
När morgonsol sken på det gamla slott,
Skön Ingrid gaf riddaren handen."

»Ja, det är hon; det var vår barndomssång», --
utropade baronen, liksom till ett svar på sina egna
tankar, och skyndade in i lundens skugga.

Der satt den hvitklädda qvinnan, som nyss sväfvat
förbi honom, tankfull lutande hufvudet mot handen,
som om hon lyssnade till den okände sångarens röst.

Med utropet »Ingrid!» sjönk Henrik till sångerskans
fötter och, läggande armarne om hennes lif, betraktade
han med hänryckta blickar hennes sköna ansigte,
som svagt belystes af en genom löfverket trängande
månstråle.

»Henrik, min älskade!» var Ingrids svar, men rösten
förrådde ingen rörelse och de halfslutna ögonen
stirrade orörliga ut i rymden.

Baronen fattade hennes hand och höljde den med kyssar,
men handen var kall och stel och besvarade ej hans
varma tryckning.

Förundrad betraktade Henrik närmare den unga qvinnans
anlete och fann då med bestörtning att han omfamnade --
en sömngångerska.

Emellertid förrådde några ryckningar i ögonlocken
och ansigtet att hennes älskares varma kyssar började
återföra henne till medvetande.

»Ingrid! skulle jag så återse dig, dyra flicka»,
utbrast Henrik och kysste ömt hennes panna.

»Så är du då ändtligen här, min egen Henrik», sade
Ingrid, slog upp sina ögon och mötte älskarens
hänryckta blickar.

Men i nästa stund sprang hon upp, som stungen af en
orm och ryggade tillbaka från den förvånade baronen.

»Nej, nej», utropade hon och en liflig fasa stod målad
i hennes blickar, »det är för sent, för sent. -- Gå,
Henrik, fly härifrån. Jag är en annans maka, jag är --
grefvinna Ulffelt.»

»Huru? -- Du en annans maka!» utropade Henrik. »Och jag
som dröjt i främmande land endast för att döfva min
sorg öfver förlusten af dig, ty man skref till mig,
att du hade dött kort tid efter sedan vi skildes åt
i Paris.»

»Man bedrog dig, man bedrog er, min baron, liksom
man bedrog mig. Det var min eländige ...»

Här hejdade hon sig och gjorde en afvisande rörelse
med handen och baronen ämnade just säga henne farväl,
då ett buller i deras omedelbara grannskap jagade
grefvinnan på flykten och förmådde Henrik att vända
sig om.

Framför honom stod en äldre man af hög, reslig gestalt
och fästade sina flammande blickar på den objudna
gästen i slottets fridlysta trädgård.

I ögonblicket stod den gamla sägnen om den förste
Ulffelt för baronens minne och han frågade sig sjelf
om det verkligen var grefve Knuts vålnad, som kom
för att affordra honom räkenskap, men snart närmade
sig den gamle med ett par snabba steg till Henrik
och grep häftigt om hans arm, i det han med låg,
af vrede eller rörelse darrande röst yttrade:

»Hvad drifver er, eländige, att bryta gästfrihetens
lagar och om natten smyga omkring för att kränka min
ära? Ni bleknar. -- Ja, ni har skäl dertill, ty vet,
att Peder Ulffelt ännu aldrig förlåtit en förolämpning
och aldrig underlåtit att hämnas en oförrätt. Följ
mig, att jag må se dragen af den vanbördige ädling,
som ej vet att respektera en gästfri bonings heliga
frid.»

Oviss huruvida slottsherrn, ty att det var denne,
som stod framför honom, derom hade Henrik nu visshet,
var vid sina sinnens fulla bruk, men ofrivilligt
beherrskad af den gamles lidelsefulla kraft, gjorde
baronen intet försök att frigöra sin arm från den
starka hand, som fasthöll den liksom i ett skrufstäd,
utan följde mekaniskt sin ledsagare, som tog vägen
genom slottsträdgården, uppför trappan i den stora
ödsliga byggningen, som i den sena timman tycktes
utdöd, och så stodo de båda snart i den gamla
riddaresalen, der grefven, utan att inkalla någon
af tjenarne, med en slags feberaktig ifver antände
alla ljusen i de båda stora kandelabrar, som voro
placerade på ett bord midt i salen.

Här, der Henrik kunde nogare betrakta hans drag, som
klart belystes af det starka ljusskenet, upptäckte
han genast
en slående likhet med det sista porträttet i serien,
ehuru den unge jägaren, som der var afbildad,
nu blifvit en man på närmare 60 år. Det var samma
karakteristiska hufvud, samma fina, regelbundna
drag, fastän fårade af sorgerna eller tiden, och
ännu uttryckte de samma blandning af svårmod och
verldsförakt, ehuru en med möda kufvad vrede kom
dem att stundom rycka till och dref blodet upp i den
höga, kala pannan. 

Sedan grefven läst dörrarne till
förstugan, närmade han sig Henrik, som uppmärksamt
följt hans förehafvande och, efter att hafva dragit
sig närmare väggen, för att i fall af behof kunna
rycka ned ett af de der hängande vapnen, nu afbidade
upplösningen på det ingalunda angenäma nattliga
äfventyr, hvaruti hans sinne för det romantiska
invecklat honom. 

Med armarne korslagda öfver det
hvälfda bröstet stannade grefven framför sin gäst
och utbrast:

»Lik en tjuf om natten är ni kommen för att stjäla
ifrån mig den skatt, som är mig kärare än alla
skatter på jorden; Ni ville fånga mig i en snara,
men blef sjelf fången. Ni sprattlar som flugan i
spindelnätet. Sprattla du, min tappre riddare af
vågen. Ulfsborgs murar äro höga och dess portar
fasta. Brottsliga steg leda hit, men icke härifrån ...»

»Nog, min herre», afbröt honom Henrik, hvars harm
och vrede började upptändas. »Om någon är brottslig,
så är det ni, som sjelf bedragit en oskyldig qvinna,
som i denna graf lefvande jordat så mycken skönhet,
så mycken ...»

»Ah! jag vet hvad ni vill säga, min herre. Ni menar
att jag är en gammal narr, som tror på kärlek vid
mina år, en dåre, som vill fästa den friska, doftande
rosen vid den kalla, skrofliga klippans barm. Nåväl,
han sade så den andre också, men han pliktade med
sitt lif för sin djerfhet. Och nu är det er tur. Ni
anser mig för en vanvetting, ni förstår ej meningen
af mina ord. Välan! Den är helt enkel. Ni har stulit
min hemlighet, som blott en dödligs ögon hitintills
skådat och nu ta'r jag ert lif i utbyte, liksom jag
förut tagit den andres.»

Det blef Henrik allt tydligare, att han stod framför
en man, som, om ej en dåre, dock led af tillfällig
sinnesrubbning, och då han såg, att ingen annan utväg
stod honom öppen, än att så dyrt som möjligt sälja
sitt lif, beredde han sig på den förtviflade strid,
som här skulle utkämpas, osedd af verlden, inom
murarne af ett gammalt näste, dit sällan eller aldrig
en främmande fot hittade vägen och der han, i händelse
han stupade, skulle hvila okänd och förgäten.

I grefvens gåtfulla ord hade han trott sig finna
förklaringen öfver den af Stor-Matts omtalade
främmande ryttarens försvinnande, och han började
inse, att man tillämnade honom samma öde.

»Här ser ni hans vapen, den andres, som stal min
hemlighet», återtog efter en stund grefven, i det
han från spiseln nedtog det der liggande svärdet, som
redan förut ådragit sig Henriks uppmärksamhet. »Och
den der bandrosen skänkte hon honom under en
sömnvandring, i det hon hviskade ert förbannade
namn. Tag vapnet och försvara er.»

Med dessa ord kastade han svärdet för Henriks fötter
och nedtog från väggen den huggvärja, hvilken baronen
i verkligheten eller inbillningen sett röra sig, som
om den hade velat genom sitt närmande till det vapen
han sjelf nu höll i sin hand förebåda den strid,
i hvilken de båda klingorna skulle korsa sig med
hvarandra.

Denna tanke hade knappt blixtsnabbt genomfarit Henriks
hufvud förrän grefven redan var honom på lifvet och
striden börjad.

Henrik märkte genast att han framför sig hade en
utmärkt fäktare och att han måste uppbjuda all sin
egen skicklighet och styrka för att ej duka under
i den nattliga duellen. Det häftiga raseri, hvarmed
grefven anföll, försvagade emellertid hans angrepp
och gaf Henrik en obestridlig fördel. Mer än en gång
blottade sig grefven under sina rasande utfall, och
vid dessa tillfällen skulle baronen, som, äfven han,
var ovanligt skicklig i värjans förande, kunnat träffa
sin motståndare, men han föredrog i stället att hålla
sig passiv och under ett uppmärksamt parerande så
småningom uttrötta honom.

Så hade denna nattliga envigeskamp redan länge
fortgått i det gamla slottet, der den rådande graflika
tystnaden endast stördes af de båda vapnens rasslande,
då omsider grefven vid ett häftigt utfall halkade,
föll mot bordet och, vid det han reste sig upp,
kullstötte kandelabrarne. Vid fallet mot golfvet
slocknade ljusen och rummet var försänkt i djupt
mörker.

Henrik, som hade kännt sig hårdt träffad i armen af
sin motståndares vapen, hade, för att hålla honom
från lifvet, i det ögonblick då ljusen slocknade
besvarat hans utfall. Han kände, att hans vapen i
mörkret träffade ett mjukt föremål, en varm blodström
sprutade öfver hans hand, han hörde ett tungt fall
och förlorade derefter sjelf medvetandet.

*

Förmiddagssolens klara strålar föllo in i hans
sofrum, då Henrik vaknade och befann sig liggande i
sin säng. Den förflutna nattens hemska tilldragelser
stodo lefvande för hans minne, men han sökte öfvertyga
sig om, att allt varit en elak dröm, till dess att
smärtan i hans högra arm, der motståndarens vapen
träffat honom, snart öfvertygade honom om motsatsen.

Då han räckte ut handen för att fatta klocksträngen,
föllo hans blickar på ett å nattduksbordet liggande
bref, utanpå hvilket han läste sitt eget namn. Oaktadt
många år förflutit sedan han sednast sett några rader
af brefskrifvarinnans hand, igenkände han dock
genast Ingrids, grefvinnan Ulffelts, handstil.

Med feberaktig ifver öppnade han brefvet och läste
följande med darrande hand och i största hast
nedskrifna rader:

»Den blodiga tilldragelse, som under den förflutna
natten timat inom Ulfsborgs murar och som uppfyllt
mig med den djupaste fasa, har emellan oss upprest
ett hinder mer oöfverstigligt, än det band som nyss
förenade mig med den nu döde.

Om än mer hård och egoistisk än kärleksfull, var
grefven dock min make, och om jag också aldrig älskat
honom, kan jag likväl icke öfver hans graf räcka
min hand åt hans -- min penna vägrar att nedskrifva
det förfärliga ordet. Dessutom har -- fyra långa
års ofrivillig fångenskap inom de dystra murarne af
detta slott så vant mig vid tysthet och enslighet,
att verlden för mig förlorat sitt behag.

Ni skulle derföre, bästa Henrik -- jag vill för
sista gången kalla er så, -- vid min sida gå en mörk
framtid till mötes, så mycket hellre som, jag vet det
bestämdt, den som en gång förbundit sitt öde med den
gamla ätt, som i natt utslocknade, aldrig kan blifva
lycklig och alltid måste göra andra olyckliga. Jag har
också derföre beslutat att bortskänka min förmögenhet
till fromma ändamål och sedan gå att i något kloster
i utlandet tillbringa mina återstående dagar.

När ni emottager dessa rader, har jag
redan lemnat detta förbannelsens hemvist,
der ni omsväfvas af de tysta bönerna från
Ingrid.»

»Förunderliga qvinnohjerta!» utropade Henrik och
tryckte en kyss på det papper, som, enligt hvad
tydliga spår utvisade, nyss förut fuktats af den unga
enkegrefvinnans tårar.

Derpå fattade han klocksträngen och kallade in den
gamle hofmästaren.

»Ni vet måhända ...», började Henrik en förklaring,
men afbröts af gubben, som närmade sig hans bädd.

»Jag vet allt, herr baron. Salig grefven hade för
sista gången ett anfall af den sinnesförvirring,
som periodiskt angripit honom. Fru grefvinnan, som
i morse lemnade slottet, för att vistas borta intill
begrafningen, låter helsa er, att ni må anse er hemma
här till dess ni blifvit återställd ...»

»En obetydlig blessyr, min vän», inföll Henrik, »ehuru
den första smärtan beröfvade mig medvetandet. Vill
ni hjelpa mig att kläda mig och sedermera anskaffa
ett åkdon, så skulle jag vara er förbunden, ty jag
önskar genast lemna orten.»

Med någon svårighet klädde sig baronen med den gamles
hjelp och få stunder derefter gick han att lemna det
dystra hus, der han ett ögonblick ånyo genomlefvat
sin kärleksdröm, blott för att finna uppvaknandet
derur så mycket smärtsammare.

Efter den natten öppnades Ulfsborgs portar aldrig för
någon främmande och vid början af detta århundrade
öfvergicks byggnaden af en häftig brand, som i grund
förstörde den samma, och i den dag, som är, qvarstå
blott några svartnade ruiner af det illa beryktade
»spökslottet».

Axel S--g.



Allmännyttigt.



Vänligt råd till våra abonnenter. Oljetryckstaflor,
som äro värdefullare konstalster än vanliga
litografiska bilder, böra aldrig i ramen täckas af
glas, då de förlora i utseende, ty dessa taflor
kunna, till följe af fernissningen, rentvättas
från flugsmuts, dam och dylikt. Likaledes fästes
uppmärksamheten dervid, att ju dyrbarare ram som
bestås, ju mera får taflan utseende af att vara en
verklig oljefärgsmålning. Oljetryckstaflor böra
alltid, såsom varande bästa sättet, uppfodras på
väf, som blifvit spänd öfver en lämpligt stor kilram,
s. k. "blindram", och derefter insättas i sin förgylda
ram. Den, som har råd dertill, bör aldrig låta infatta
oljetryckstaflor i ramar af vanliga förgylda lister,
emedan, som förut antyddes, taflan då icke presenterar
sig så värdefull, som om en af förgyllare gjord ram
med hörnornamenter etc. användes.



Renovering och rengöring af oljetryckstaflor. De
medelst oljetryck åstadkomna taflorna äro så till vida
särdeles varaktiga, som de skador derå, hvilka skulle
förderfva alla andra slags kolorerade eller svarta
taflor, här kunna fullkomligt repareras. Luftblåsor,
sprickor och andra felaktigheter, som orsakats af
väta, äro lättast borttagna; smärre fel, hvilka
uppkommit genom stöt, tryck o. s. v., borttager
man på det sättet, att man litet anfuktar baksidan
af linneduken; derpå slätar man ned ojemnheten och
låter taflan torka. Äro dylika skador synnerligen
stora och vilja de icke
gå bort på detta sätt, så måste sjelfva taflan
lösas från duken och spännas om, något som hvarje
bokbindare kan göra; på samma sätt behandlar man de
taflor, hvilka råkat blifva så angripna af vätan,
att de icke låta tänja sig släta, utan bågna och
blifva ojemna; efter omspänningen bör taflan å nyo
fernissas med en blandning af en tredjedel damarlack
ock två tredjedelar terpentin, hvarigenom de återfå
en jemn glans. Fuktiga oljetryck, hvilka börjat
spricka sönder, blifva vanligen bra, om de flyttas
på något torrt ställe. Sprickorna borttagas genom
lackering. Skulle hålen gå igenom sjelfva duken, så
måste taflan aftagas och spännas på nytt; om hålen
äfven derefter ej vilja gå ihop, så låter man spaktla
och öfvermåla dem hos någon fackman, hvarefter de å
nyo lackfernissas. Man måste dock före uppfodringen
tillse att duken är fri från knutar i väfnaden,
och der sådana finnas, måste de först borttagas.

Taflornas rengöring, som alltid måste verkställas
före hvarje renovation, sker genom afdamning och
tvättning med en lätt fuktad linnelapp. Alla utanpå
fernissan befintliga smutsfläckar kunna på detta
sätt aflägsnas. Befinna sig fläckarne uti sjelfva
fernissan, så
bör  denna  afskrapas  med  nageln  och  taflan
derefter omfernissas.
Gamla bilder, som spruckit, neddammats, smutsats,
skrynklats eller till och med fått hål tvärsigenom,
låta renovera sig genom användandet af dessa
föreskrifter. Fernissa och omspänning är nog för att
bota nästan alla skador.



Uttydningar.

Lösning af Logogryfen i föregående häfte, sid. 352:
Fortepiano, hvaraf   fås: oro, noter, ort, en, Nero,
otro, reta, o, fan, fot, tron, port, Pan, tio, fort,
te, prof, rot, Arpi, rop, art, toner, rof, ren, fin, pina.

Orden till Charaderna i föregående häfte, sid. 352:
n:o 1, Tålamod; n:o 2, Fransman; n:o 3, Likväl.



Rättelser.

Sid.   5.   Det der befintliga
porträttet har af misstag blifvit oriktigt, hvarföre
med andra häftet sändts ett omtryckt blad,
innehållande sid. 5 och 6 med det riktiga porträttet,
som torde på sin plats insättas.

Sid. 207, första spalten, första raden nedifr. står:
på den snöhvita mattan; läs: på snöhvita mattan. Samma
sida andra spalten, fjerde raden uppifr. står:
brochyren; läs: brodyren.

Sid. 209, första spaltens sista rad står:
besvärjelseformel; läs: besvärjelseformler.

Sid. 262. I poemet "Lotsen", andra versens sista rad
står: försmäktar i gripande ljud; läs: försmälter
etc.


